{"id": "673117", "revid": "633073", "url": "https://it.wikipedia.org/wiki?curid=673117", "title": "Chiroptera", "text": "I chirotteri (Chiroptera , 1779) sono un ordine di mammiferi placentati comunemente noti come pipistrelli. \u00c8 il secondo gruppo di mammiferi pi\u00f9 numeroso dopo i roditori, comprendendo circa il 20% delle specie descritte.\nEtimologia.\nIl termine scientifico \"Chiroptera\" deriva dalle due parole greche \u03c7\u03b5\u03af\u03c1 \"ch\u00e9ir\", \"mano\" e \u03c0\u03c4\u03b5\u03c1\u03cc\u03bd \"pter\u00f3n\", \"ala\", con chiara allusione alla peculiarit\u00e0 dell'arto superiore. I due sottordini hanno rispettivamente i prefissi \"micro\"- e \"macro\"- a evidenziare la differenza di dimensione tra i due gruppi, sebbene i pi\u00f9 grandi microchirotteri siano molto pi\u00f9 grandi dei pi\u00f9 piccoli megachirotteri. Il nome comune \"pipistrello\" deriverebbe dal latino \"vespert\u012bli\u014d\" \"-\u014dnis\", a sua volta derivato da \"vesper\" \"-is\", ovvero sera, attraverso varie alterazioni avvenute nel tempo come \"vipistrello\" o \"vispistrello\". Se nella lingua inglese e in quella spagnola esiste un singolo termine, \"bat\" e \"murci\u00e9lago\", in altre lingue come quella francese e tedesca, sono presenti delle combinazioni di parole per identificare questi animali. Nella prima sono conosciuti come \"chauves-souris\", letteralmente \"topi glabri\", mentre nella seconda il termine \u00e8 \"Flederm\u00e4use\" o \"Fledertiere\", ossia \"topi volanti\" o \"bestie volanti\".\nDescrizione.\nAll'ordine dei Chirotteri appartengono gli unici mammiferi in grado di volare e compiere manovre complesse in aria.\nLa specie pi\u00f9 piccola, il pipistrello calabrone non pesa pi\u00f9 di 2 grammi ed \u00e8 ritenuto, insieme al mustiolo etrusco, il pi\u00f9 piccolo mammifero al mondo, mentre le pi\u00f9 grandi sono alcune specie del genere \"Pteropus\" e \"Acerodon\", che raggiungono un peso di circa 1,6\u00a0kg e un'apertura alare fino a 1,8 metri.\nMorfologia esterna.\nLe ali si sono sviluppate dalla modifica sostanziale dell'arto superiore, dove l'avambraccio e, ancor di pi\u00f9, le ossa metacarpali e le falangi della mano hanno subito un allungamento sproporzionato. Le dita sono unite tra loro da una membrana cutanea vascolarizzata, chiamata patagio, la quale si estende fino ai fianchi del corpo e agli arti inferiori. In gran parte delle specie esiste un'ulteriore membrana tra le zampe, chiamata membrana interfemorale o uropatagio, e che talvolta pu\u00f2 incorporare la coda. Solitamente alla base della caviglia \u00e8 posizionato uno sperone cartilagineo, chiamato calcar che permette il dispiegamento e la sostentazione di tale membrana. Le proporzioni alari variano notevolmente tra le diverse specie e possono essere lunghe e strette nei pipistrelli che hanno bisogno di grande autonomia, oppure corte e larghe in quelli che sono soliti effettuare manovre rapide e con improvvisi cambi di direzione, specialmente nella fitta vegetazione o in presenza di ostacoli molto vicini tra loro.\nSono state registrate velocit\u00e0 variabili tra i 16\u00a0km/h nel pipistrello nano e i 165\u00a0km/h nel pipistrello dalla coda libera messicano, la pi\u00f9 alta mai registrata in volo orizzontale tra tutti gli animali volanti. Le dita non sono indipendenti dalla membrana alare eccetto il primo e, negli Pteropodidi, anche il secondo dito. Il pollice \u00e8 munito di 2 falangi, termina con un'unghia ed \u00e8 sempre funzionale, eccetto che nella famiglia dei Furipteridi. L'indice pu\u00f2 essere rappresentato soltanto dal metacarpo, oppure da una a tre falangi. In alcuni Pteropodidi, quest'ultimo termina con un artiglio. Le altre tre dita hanno invece sempre 2-3 falangi, l'ultima delle quali solitamente di consistenza cartilaginea.\nIl corpo \u00e8 generalmente ricoperto di una fitta pelliccia, tranne che i membri del genere \"Cheiromeles\" completamente privi di peli visibili. In alcune specie l'attaccatura delle membrane alari \u00e8 talmente alta lungo la spina dorsale da far apparire la schiena completamente spoglia. La testa pu\u00f2 assumere una notevole variet\u00e0 di forme, associate principalmente alle abitudini alimentari e ai metodi di procurarsi il cibo. Pu\u00f2 essere corta e larga oppure stretta e allungata. Le orecchie sono grandi, talvolta eccezionalmente enormi, e hanno la funzione nei Microchirotteri di raccogliere le onde sonore riflesse emesse dagli stessi animali per l'ecolocalizzazione. Alla base sono spesso presenti un trago e un antitrago ben sviluppati, entrambi con la funzione di proteggere l'entrata del meato uditivo. Gli occhi variano notevolmente nelle dimensioni, essendo quasi atrofizzati nei Microchirotteri, mentre sono grandi negli Pteropodidi, abili anche a una visione a colori. Nella maggior parte delle specie \u00e8 presente un'escrescenza carnosa sul naso, chiamata foglia nasale, che ha la funzione di regolare e indirizzare il fascio di onde sonore emesse dall'animale tramite il naso o la bocca. Negli Pteropodidi tale formazione \u00e8 assente.\nLe narici in alcune specie si protendono verso l'esterno fino a prendere la forma di due piccoli cilindri. Solitamente sono presenti delle ghiandole odorifere, le quali producono una sostanza che emana un forte odore simile al muschio. Sono posizionate in diverse parti del corpo, sulla gola o sul collo oppure sopra le superfici alari. Il ginocchio \u00e8 rivolto all'indietro, a causa della rotazione degli arti inferiori, che sostengono la membrana alare. I piedi sono di proporzioni normali. Le loro dita sono solitamente munite di grossi artigli. La coda \u00e8 quasi sempre presente e di dimensioni variabili. Molte volte \u00e8 inclusa nell'uropatagio, altre volte ne \u00e8 libera totalmente o parzialmente. Pu\u00f2 anche superare nettamente in lunghezza l'uropatagio stesso. Nella famiglia dei Nitteridi assume un'insolita forma a T.\nMorfologia interna e struttura ossea.\nGeneralmente i pipistrelli hanno 7 vertebre cervicali, 11 toraciche, 4 lombari e da 0 a 10 caudali. In alcune forme l'ultima cervicale e la prima toracica sono fuse tra loro.\nLa cintura scapolare \u00e8 solitamente pi\u00f9 sviluppata del bacino, mentre lo sterno \u00e8 carenato. Il cranio pu\u00f2 assumere diverse forme in funzione della specializzazione delle diverse specie e ha le suture ossee che tendono a fondersi con l'avanzare dell'et\u00e0. L'emisfero cerebrale \u00e8 liscio e non si estende posteriormente oltre il cervelletto. Il sistema muscolare dell'arto superiore \u00e8 pi\u00f9 complesso rispetto a quello degli Uccelli. Nei chirotteri sono presenti 3 muscoli maggiori discendenti, il pettorale, il sottoscapolare e il serrato anteriore e 2 ascendenti, il deltoide e il trapezio, mentre negli uccelli \u00e8 presente soltanto una coppia. La maggior parte di essi sono attaccati alle scapole e soltanto il serrato anteriore \u00e8 unito allo sterno.\nDentatura.\nIl numero dei denti permanenti varia tra 20 dei veri vampiri e 38 dei generi \"Kerivoula\" e \"Myotis\", mentre quelli da latte solitamente sono 22. Gli incisivi possono essere mancanti, come nel genere \"Aproteles\" o arrivare fino a 10. Generalmente sono piccoli, con il bordo tagliente talvolta provvisto di una o pi\u00f9 cuspidi pi\u00f9 o meno sviluppate, soltanto nei veri vampiri sono molto grandi e affilati. Infatti, contrariamente all'iconografia classica del vampiro, non sono i canini bens\u00ec gli incisivi a lacerare la cute della loro vittima per far fuoriuscire il sangue. I canini hanno generalmente la caratteristica forma appuntita, la lunghezza varia tra le diverse specie e talvolta presenta una cuspide secondaria ben sviluppata, situata posteriormente. Il numero dei premolari varia dalla loro totale assenza fino a un massimo di tre per semi-arcata, sono piuttosto ridotti nelle dimensioni e raramente dello stesso aspetto degli altri denti masticatori. Talvolta il terzo premolare \u00e8 deciduo e talmente ridotto da venire compresso tra i due denti adiacenti e fuoriuscire dalla linea alveolare. Sono presenti fino a un massimo di tre molari per semi-arcata, l'ultimo generalmente \u00e8 sempre il pi\u00f9 piccolo. La disposizione delle cuspidi assume in linee generali due configurazioni, legate principalmente alla dieta. Nei pipistrelli frugivori e nettarinivori la superficie occlusiva dei molari presenta cuspidi basse disposte in file biseriali e con un solco pi\u00f9 o meno profondo che la attraversa longitudinalmente. Nel resto dei chirotteri le cuspidi assumono una caratteristica disposizione a W, condizione presente anche negli insettivori, ognuna collegata all'altra attraverso creste ben distinte di smalto.\nBiologia.\nComportamento.\nI pipistrelli si rifugiano all'interno di grotte, fessure rocciose, fitta vegetazione, cavit\u00e0 negli alberi, negli edifici e in luoghi pi\u00f9 esposti come grandi alberi spogliati del fogliame. Tali ricoveri per\u00f2 possono cambiare stagionalmente anche all'interno delle attivit\u00e0 di una stessa specie, dove per esempio, si pu\u00f2 notare l'utilizzo di caverne e altri siti sotterranei durante i periodi invernali e quello di alberi cavi durante i mesi pi\u00f9 caldi. Normalmente formano grandi colonie, tuttavia molte specie vivono solitarie o in piccoli gruppi prevalentemente famigliari. Non \u00e8 raro osservare assembramenti di migliaia se non addirittura milioni di individui. Uno dei vantaggi nell'aggregarsi \u00e8 quello di poter conservare il pi\u00f9 a lungo possibile il calore corporeo. Nei siti di riposo, i chirotteri assumono la caratteristica disposizione a testa in gi\u00f9. Questa posizione facilita notevolmente la fase iniziale del volo, poich\u00e9 permette di lanciarsi, dispiegare le ali e prendere velocit\u00e0 facilmente.\nAlcuni Pteropodidi possono per\u00f2 mantenere una posizione eretta a testa all'ins\u00f9, in modo particolare se si trovano sui rami degli alberi, reggendosi con gli artigli dei lunghi pollici. Durante il riposo possono passare molto tempo a pulirsi e ordinarsi la pelliccia, utilizzando la lingua oppure le dita dei piedi. La maggior parte dei pipistrelli viventi utilizza l'ecolocalizzazione per orientarsi e catturare le prede. Oltre all'emissione di questi segnali ad alta frequenza vengono emessi anche suoni per esprimere emozioni o per comunicare. Alcuni tipi di richiamo sono utilizzati in atteggiamenti aggressivi tra vari individui, comunicazioni tra madri e figli e durante i rituali di accoppiamento. Sono state osservate delle vibrazioni corporee in diverse specie in cattivit\u00e0, particolarmente quando sono a riposo o prima di addormentarsi.\nNelle regioni pi\u00f9 fredde dell'areale, durante le stagioni fredde, molte specie hanno sviluppato una fase di ibernazione, durante la quale il metabolismo si riduce notevolmente, e nella quale il consumo di ossigeno raggiunge un livello di circa un centesimo del consumo normale. Inoltre possono anche ridurre le funzioni vitali durante l'inattivit\u00e0 diurna abbassando notevolmente la temperatura corporea. Alcune forme per\u00f2 preferiscono la migrazione in zone pi\u00f9 calde o con una disponibilit\u00e0 di cibo maggiore.\nEcolocalizzazione.\nI primi esperimenti condotti sui pipistrelli per determinare i metodi di navigazione e localizzazione furono inizialmente compiuti da Lazzaro Spallanzani nel 1793, il quale intu\u00ec che gli organi fondamentali non erano gli occhi, i quali venivano coperti o asportati durante le prove senza influenzare i loro movimenti, bens\u00ec le orecchie, che se danneggiate impedivano a loro di evitare gli ostacoli o di catturare le prede. Tale visione per\u00f2 non fu accettata inizialmente dall'allora comunit\u00e0 scientifica, sostanzialmente perch\u00e9 contraddiceva il senso comune. Fu soltanto con lo sviluppo tecnologico e la possibilit\u00e0 di individuare gli ultrasuoni che nel 1938 Don Griffin dimostr\u00f2 che i pipistrelli utilizzavano fasci di suoni ad alta frequenza per orientarsi e catturare le prede, semplicemente analizzando i suoni che venivano riflessi dagli oggetti che si trovavano lungo il loro percorso. Tuttavia non sono gli unici animali che utilizzano questo sistema in natura. Anche gli odontoceti, le focene, alcune specie di toporagni e tenrec, il guaciaro e alcune specie di rondoni hanno sviluppato funzionalit\u00e0 simili principalmente per orientarsi negli ambienti oscuri dove vivono, come le caverne, il sottosuolo o le profondit\u00e0 marine.\nGli ultrasuoni vengono generati nella maggior parte delle forme attraverso la laringe, sebbene in alcuni rossetti questi vengano prodotti dallo schioccare della lingua sul palato. Il fascio di suoni successivamente fuoriesce dalla bocca oppure in alcune famiglie attraverso il naso. Una volta colpito il bersaglio l'eco di ritorno viene catturato dal padiglione auricolare ed elaborato successivamente all'interno dell'orecchio stesso, in una particolare zona detta fovea acustica, dove risiedono un gruppo di neuroni sintonizzati su una strettissima banda di alte frequenze. Normalmente tali impulsi vengono emessi a frequenze variabili da 25 a 100\u00a0kHz, anche se alcune specie possono arrivare a emettere suoni a 150\u00a0kHz. Due sistemi di ecolocalizzazione si sono evoluti indipendentemente. Il primo prevede un treno di impulsi a banda larga oppure stretta a ciclo di lavoro basso, separati da intervalli pi\u00f9 lunghi della durata dell'impulso stesso.\nIl secondo \u00e8 composto da lunghi impulsi a banda stretta e ciclo di lavoro alto separati da intervalli molto pi\u00f9 corti, in maniera tale che il suono emesso si sovrappone con l'eco di ritorno. Comunque ci\u00f2 non produce effetti mascheranti poich\u00e9 l'eco di ritorno mantiene qualche kHz pi\u00f9 alto della frequenza di picco del segnale emesso grazie alla compensazione dell'effetto Doppler. Sostanzialmente la differenza tra le due modalit\u00e0 risiede nella metodologia di caccia e nelle caratteristiche ambientali dove essa si svolge. Infatti se la prima \u00e8 utilizzata da forme che cacciano in spazi aperti e quindi possono individuare bersagli anche a notevole distanza, la seconda \u00e8 utilizzata prevalentemente da abitanti della fitta vegetazione dove \u00e8 necessario orientarsi abilmente tra ostacoli molto vicini tra loro.\nAlimentazione.\nI membri di quest'ordine sono caratterizzati da una dieta alquanto eterogenea, variando dalle forme frugivore o nettarinivore a quelle obbligatoriamente carnivore, ematofaghe o piscivore. La maggior parte cerca cibo in prossimit\u00e0 di corsi d'acqua, laghi e stagni. Gran parte dei chirotteri necessita di una quantit\u00e0 d'acqua o di cibi umidi maggiore di altri mammiferi di peso equivalente a causa dell'elevata evaporazione dovuta alle superfici alari. inoltre la digestione degli alimenti deve avvenire pi\u00f9 velocemente nei pipistrelli rispetto ad altre specie di mammiferi per ridurre il peso e facilitare il volo. Un adattamento simile si riscontra negli uccelli.\nIn funzione delle loro abitudini alimentari, i chirotteri possono essere suddivisi in sei gruppi ben distinti.\nPipistrelli insettivori.\nLa maggior parte dei chirotteri ha una dieta sostanzialmente insettivora, catturando le loro prede durante il volo. Alcuni di essi comunque si nutrono anche di frutta. Una popolazione di pipistrelli all'interno di una grande area urbana pu\u00f2 arrivare a consumare fino a 14 tonnellate di insetti in una singola notte. A questo gruppo appartengono le forme di dimensioni pi\u00f9 piccole.\nPipistrelli frugivori.\nI pipistrelli frugivori si nutrono esclusivamente di frutta e di alcune altre parti vegetali. Spesso si nutrono in gruppo e possono percorrere lunghe distanze per cibarsi. Talvolta producono gravissimi danni alle coltivazioni anche se la maggior parte tendenzialmente si nutre di frutta selvatica. Tra di loro sono da annoverare le enormi volpi volanti ma anche forme di dimensioni molto pi\u00f9 piccole, con un'apertura alare che non supera i 30\u00a0cm.\nPipistrelli nettarivori.\nI pipistrelli nettarivori si nutrono essenzialmente di nettare e probabilmente anche di qualche insetto raccolto nei fiori visitati. Sono generalmente di dimensioni ridotte e sono caratterizzati da una modifica sostanziale del muso e della lingua, la quale \u00e8 considerevolmente allungata e provvista di papille setolose all'estremit\u00e0. Come le forme frugivore, sono essenzialmente abitanti delle zone tropicali.\nPipistrelli ematofagi.\nI veri pipistrelli vampiri della sottofamiglia dei Desmodontini si nutrono del sangue di piccoli animali come gli uccelli oppure di quello del bestiame, incidendo la pelle con gli incisivi affilatissimi, dei quali sono muniti. Questa pratica pu\u00f2 portare alla contrazione di gravi malattie virali da parte delle vittime, come la rabbia, oppure a gravi infezioni della ferita stessa.\nPipistrelli carnivori.\nI pipistrelli carnivori si cibano di piccoli mammiferi, incluse altre specie di pipistrelli, di uccelli, lucertole e rane. Hanno una dieta comunque pi\u00f9 varia poich\u00e9 non si nutrono soltanto di carne animale ma anche di frutta e insetti. I microchirotteri pi\u00f9 grandi, come il pipistrello fantasma e il vampiro spettro appartengono a questo gruppo.\nPipistrelli piscivori.\nInfine i pipistrelli piscivori possono catturare pesci sott'acqua o sulla sua superficie, utilizzando i possenti artigli a uncino all'estremit\u00e0 delle dita delle zampe inferiori. Di forme cos\u00ec altamente specializzate ne esiste una famiglia, i Nottilionidi e alcune specie del genere \"Myotis\".\nRiproduzione.\nSono presenti diversi sistemi d'accoppiamento. Le forme che cadono in ibernazione sono generalmente promiscue, come anche alcuni Pteropodidi. Normalmente formano grandi gruppi dove gli individui si uniscono a esemplari dell'altro sesso pi\u00f9 vicini a loro. In alcune specie uno o due maschi formano e difendono piccoli harem di femmine. Esistono anche forme prevalentemente monogame, dove i genitori e i loro piccoli vivono insieme in un gruppo familiare. Una specie di megachirotteri, il pipistrello dalla testa a martello ha un particolare sistema, denominato \"Lek\", dove un gruppo di maschi manifesta le proprie abilit\u00e0 alle femmine che successivamente ne scelgono il pi\u00f9 desiderabile. La stagione riproduttiva \u00e8 principalmente legata alle stagioni pi\u00f9 favorevoli o in primavera, mentre in quelle forme dove \u00e8 presente la condizione di ibernazione, ci\u00f2 avviene durante l'autunno. In questi casi l'impianto dell'embrione \u00e8 generalmente ritardato, oppure c'\u00e8 un deposito spermatico.\nLe femmine di pipistrello danno alla luce un solo piccolo all'anno, con eccezione di pochissime specie. Ci\u00f2 \u00e8 legato particolarmente al fatto che questi animali hanno un'aspettativa di vita molto maggiore rispetto agli altri mammiferi delle loro stesse dimensioni. Sono stati registrati individui che hanno vissuto 13-17 anni, sebbene sia stato osservato un esemplare vivo dopo 30 anni dalla sua prima marcatura.\nI testicoli scendono temporaneamente dall'addome in una sacca soltanto durante la stagione riproduttiva. Inoltre nei maschi \u00e8 quasi sempre presente un \"osso penico\". Le femmine hanno generalmente un paio di mammelle pettorali, tranne nel genere \"Lasiurus\" dove sono 2 paia. Nelle superfamiglie dei Rhinolophoidea e dei Rhinopomatoidea \u00e8 stata riportata una coppia aggiuntiva situata nella regione pubica, con possibili funzioni d'allattamento. La gestazione varia da 44 giorni nel pipistrello nano a 7 mesi nel vampiro vero di Azara, con una media per le altre forme di circa 2 mesi. I piccoli appena nati pesano il 10-30% del peso della loro madre e sono completamente dipendenti da loro. Soltanto negli Pteropodidi i nascituri sono ricoperti di peli e vengono alla luce con gli occhi aperti. Tranne qualche specie dove i maschi contribuiscono allo sviluppo dei piccoli, anche attraverso insoliti casi di allattamento, le cure parentali sono fornite dalle madri. Sono spesso presenti vivai dove le femmine si aggregano per allattare e accudire i propri figli. Essi crescono velocemente e possono iniziare a volare gi\u00e0 dopo 2-4 settimane dalla nascita. Sono svezzati immediatamente dopo.\nDistribuzione e habitat.\nI chirotteri hanno una diffusione pressoch\u00e9 planetaria, con esclusione soltanto delle regioni polari e circumpolari e di alcune isole oceaniche remote. Nelle zone tropicali hanno raggiunto la massima diversit\u00e0, dove sono in assoluto l'ordine di mammiferi pi\u00f9 numeroso.\nIn considerazione del loro esteso areale, anche gli habitat dove vivono sono innumerevoli, poich\u00e9 si possono incontrare nelle foreste tropicali e temperate, nei deserti, praterie, savane e in ambienti urbani e suburbani. Generalmente vivono a quote non elevate, sebbene siano presenti forme adattate a climi montani.\nTassonomia.\nI Chirotteri sono stati per molti anni suddivisi in due sottordini, basandosi sostanzialmente su evidenti differenze anatomiche, come la forma dell'orecchio esterno, la struttura dell'articolazione dell'omero e la conformazione dentaria, e da informazioni paleontologiche, evidenziate soprattutto dalla modalit\u00e0 di percezione sensoriale dominante, visiva nei Megachirotteri e supportata dall'ecolocazione nei Microchirotteri, con la susseguente ipotesi che la sofisticata emissione di ultrasuoni attraverso la laringe avesse avuto un'unica origine tra gli antenati comuni di questo sottordine. In seguito questi ultimi furono a loro volta suddivisi in due infraordini chiamati Yinochiroptera, comprendenti le superfamiglie dei Rhinolophoidea ed Emballonuroidae e Yangochiroptera, contenenti i Noctilionoidea e i Vespertilionoidea, distinti tra loro dall'assenza o mobilit\u00e0 delle ossa pre-premascellari nei primi o dalla loro completa saldatura alle ossa circostanti nei secondi.\nPer diverso tempo si \u00e8 dibattuto sulla reale posizione degli Pteropodidi all'interno dell'ordine stesso considerando anche la possibilit\u00e0 di una parentela con i Primati giustificata da alcune somiglianze morfologiche tra loro, in particolare del sistema visivo. L'avvento delle moderne tecniche di ricerca molecolare durante gli anni 80 e 90 non solo rigettarono quest'ultima ipotesi ma rafforzarono la tesi che l'ordine dei Chirotteri non fosse monofiletico ma che due grandi gruppi si separarono dal ramo progenitore. Il primo pi\u00f9 ancestrale, fu chiamato Yinpterochiroptera o Pteropodiformi e includeva gli Pteropodidi e le superfamiglie dei Rhinolophoidea e Rhinopomatoidea, mentre l'altro chiamato Yangochiroptera o Vespertilioformi comprendeva tutte le altre famiglie di Microchirotteri. Questa nuova suddivisione port\u00f2 a considerare l'origine dell'ecolocazione sotto due nuovi punti di vista, ovvero che tale funzionalit\u00e0 si sia originata nei progenitori di tutti i pipistrelli e che successivamente si sia persa nell'antenato comune degli Pteropodidi oppure che questa abbia avuto origine in pi\u00f9 di un'occasione lungo il percorso evolutivo dei Microchirotteri.\nAl momento sono state descritte 1276 specie, delle quali 190 sono appartenenti alla famiglia degli Pteropodidi. La famiglia pi\u00f9 numerosa \u00e8 quella dei Vespertilionidi, che annovera 480 forme.\nConservazione.\nLa crescente consapevolezza del determinante peso sia biologico sia economico offerto da quest'ordine ha generato un importante movimento di conservazione a livello globale. Tuttavia rimane ancora il pregiudizio in alcune culture e soprattutto la minaccia della perdita dei propri habitat e la caccia come fonte di alimentazione.\nGli sforzi intrapresi a carattere locale includono la conservazione di particolari siti dove normalmente riposano grandi colonie, oppure il ripopolamento, particolarmente in ambiente urbano, attraverso l'installazione di cosiddette \"Bat-boxes\", che permette ad alcune specie di predisporre tane e rifugi lontano da case, edifici e altri ambienti antropici.\nL'UNEP ha dichiarato il 2011 e 2012 come \"Anni internazionali del pipistrello\", durante i quali sono state promosse campagne di conservazione, ricerca ed educazione su questi animali. In Europa, nel 1994 \u00e8 stato firmato un trattato sulla conservazione delle popolazioni di pipistrelli europei (EUROBATS) da 32 stati, tra cui quelli appartenenti alla Comunit\u00e0 europea. Molte specie di chirotteri sono attualmente inserite nelle categorie pi\u00f9 a rischio della IUCN, e almeno tutte le specie di \"Pteropus\" nell'appendice II della CITES, a causa del commercio illegale dovuto al loro utilizzo alimentare.\nLa peculiarit\u00e0 di aggregarsi in colonie numerose ha frequentemente sviluppato gravi epidemie all'interno di popolazioni, con grave rischio di estinzione in diverse specie. Dal 2006, anno in cui fu osservata per la prima volta in una grotta degli Stati Uniti orientali, una gravissima malattia, ribattezzata \"White nose syndrome\", causata da un fungo, lo \"Pseudogymnoascus destructans\" ha provocato 5,7 milioni di morti, con percentuali fino al 100% in alcune colonie. Al momento 3 specie endemiche sono interessate, ma molti biologi, che ritengono questo evento il pi\u00f9 precipitoso declino in natura nell'ultimo secolo in Nord America, hanno previsto che anche altre forme siano a rischio imminente.\nMolte specie di chirotteri sono lucifughe e soffrono sensibilmente dell'inquinamento luminoso che pu\u00f2 provocare l'abbandono dei siti di rifugio e alterazioni della percezione dei ritmi giorno-notte.\nPredatori.\nSebbene la mortalit\u00e0 sia elevata nel primo anno di vita, questa diventa molto pi\u00f9 bassa negli anni successivi, grazie soprattutto all'inaccessibilit\u00e0 dei loro rifugi. Il momento di maggiore vulnerabilit\u00e0 si verifica quando i grandi gruppi abbandonano le grotte nelle prime ore serali, oppure qualora occupino siti pi\u00f9 esposti, come gli alberi o la vegetazione bassa. Sono numerosi gli animali che cacciano pipistrelli, e questi includono serpenti, rapaci notturni, uccelli da preda, alcuni passeriformi, piccoli carnivori come le genette, i gatti domestici e non ultimo l'uomo. Lo sparviero dei pipistrelli, sembra sia l'unica specie di predatore veramente specializzato nel cacciare i chirotteri. Anche alcune specie stesse di pipistrelli sono in grado di cacciare altri pipistrelli. In alcune grotte del Venezuela sono stati osservati attacchi da parte della scolopendra gigante verso almeno tre piccole specie di Microchirotteri.\nEvoluzione.\nIl pi\u00f9 probabile progenitore sembra essere \"Protictis tenuis\", carnivoro miacide apparso nel tardo Paleocene e conosciuto soltanto da alcuni crani incompleti che per\u00f2 hanno notevoli affinit\u00e0 con quello dei moderni pipistrelli. I primi resti in cui \u00e8 evidente l'evoluzione dell'arto superiore verso l'ala \u00e8 \"Onychonycteris finneyi\", ritrovato nel Wyoming nel 2003 e risalente a circa 52,5 milioni di anni fa. Molto simile alle moderne volpi volanti, aveva l'unghia su ogni dito della mano e una coclea non particolarmente sviluppata, caratteristica presente soltanto nei chirotteri che non emettono ultrasuoni. Questa scoperta potrebbe definitivamente aver stabilito che l'ecolocalizzazione si \u00e8 presentata solo successivamente alle capacit\u00e0 volatorie di questi animali, sebbene recenti ricerche avrebbero rivelato in questi fossili una funzionalit\u00e0 a livello della laringe molto simile a quella alquanto primitiva utilizzata da alcuni pipistrelli frugivori come i rossetti. Il primo vero antenato dei Microchirotteri appare circa 500.000 anni dopo. \"Icaronycteris index\" presentava una bolla timpanica ingrandita, un evidente indice che questo animale poteva utilizzare l'ecolocalizzazione. Era privo del calcar, presente invece in \"Onychonycteris finneyi\". Risale al tardo Oligocene in Italia invece il primo rappresentante dei megachirotteri, \"Archaeopteropus transiens\", sebbene avesse una morfologia dentaria molto simile a quella insettivora. Durante l'Eocene erano gi\u00e0 presenti almeno 3 famiglie e 13 specie. Fossili di questo periodo sono stati trovati in Nord America, Europa e Australia. Questi antenati avevano gi\u00e0 diverse caratteristiche proprie dei moderni chirotteri. Altre forme scoperte pi\u00f9 recentemente in Egitto e datate tardo Eocene e primo Oligocene, appaiono sempre pi\u00f9 simili alle specie odierne, suggerendo che quest'ordine possa essersi diversificato in Africa subito dopo la migrazione delle specie pi\u00f9 primitive provenienti dall'Europa. Ci\u00f2 \u00e8 avvalorato anche da un recente studio molecolare che ha evidenziato come questo continente \u00e8 il centro di irradiazione delle moderne famiglie di pipistrelli.\nRapporti con l'uomo.\nI pipistrelli nella catena alimentare hanno un determinante ruolo nell'equilibrare le popolazioni di insetti, tra i quali anche i pi\u00f9 dannosi per l'uomo e per le sue attivit\u00e0. Tuttavia un ruolo molto importante, in particolare nelle zone tropicali, \u00e8 quello dell'impollinazione di molte specie floreali, sia selvatiche sia di interesse economico o nella dispersione di semi. Di notevole valore \u00e8 anche la produzione di guano, reperibile all'interno delle grotte utilizzate come siti di riposo per molte specie gregarie, il quale \u00e8 considerato una delle forme pi\u00f9 pregiate di fertilizzante. Non da meno \u00e8 da prendere in considerazione il fatto che alcuni pipistrelli frugivori vengono utilizzati da alcune popolazioni come fonte alimentare. La loro carne \u00e8 considerata una prelibatezza nelle Seychelles, in Indocina, in Indonesia, nelle Filippine e in diverse isole dell'Oceano Pacifico. Recentemente i veri pipistrelli vampiri della sottofamiglia dei Desmodontini sono divenuti un importante oggetto di ricerche scientifiche nel campo medico, in virt\u00f9 delle caratteristiche anticoagulanti di una proteina presente nella loro saliva, la desmoteplase che potrebbe avere notevoli vantaggi nelle cura e nella prevenzione di malattie come l'ischemia.\nPredatori, parassiti e malattie.\nAlcune forme si sono rivelate veicoli di numerosi agenti patogeni sia per l'uomo sia per gli animali domestici.\nMolte specie, tra le pi\u00f9 comuni, possono trasmettere il virus della rabbia tramite morsi o lesioni, poich\u00e9 risultano essere portatori sani di questa malattia.\nRicercatori hanno isolato il virus Ebola in almeno tre specie africane di Pteropodidi.\nGli animali infettati risultavano portatori sani, privi di qualsiasi sintomo.\nNel 2007, inoltre, il virus Marburg \u00e8 stato individuato in esemplari di \"Rousettus aegyptiacus\".\nIn Asia, alcuni recenti studi hanno evidenziato la presenza di \"Lyssavirus\" e \"Henipavirus\" (in particolare l'Hendra Virus e il Nipah Virus) in alcune specie di \"Pteropus\".\nI pipistrelli nella cultura di massa.\nFin dall'antichit\u00e0 il pipistrello ha destato un interesse particolare dovuto soprattutto alla sua attivit\u00e0 notturna e al fatto di essere una creatura volante non appartenente al mondo degli uccelli. Le loro particolari abitudini e comportamenti li hanno inseriti nel folklore di innumerevoli culture, dalla Grecia antica agli Indiani d'America attraverso le civilt\u00e0 pre-colombiane e le trib\u00f9 africane. Tuttavia il loro ruolo, in particolare nell'ambito religioso, ha connotati diversi. Se tra i cinesi essi sono tenuti in grande riguardo, e per i buddisti sono considerati talvolta sacri, nella cultura cristiana, il pipistrello era visto come un essere vicino al diavolo e di esso era la trasposizione vivente. Il suo significato sinistro attraverso la sua associazione con le tenebre e le caverne \u00e8 stato spesso rappresentato da artisti medioevali che raffiguravano le figure demoniache con ali di pipistrello, in contrapposizione alle figure angeliche ornate di ali piumate d'uccello. Fu per questo motivo che i primi esploratori nel vedere per la prima volta le gigantesche volpi volanti d'Australia credettero di avere di fronte un vero e proprio demone. Altri esempi risiedono nella cultura Maya dove esso rappresentava una potente divinit\u00e0, nota con il nome di Zotz, che governava le caverne e il regno delle tenebre."}
{"id": "673138", "revid": "2204851", "url": "https://it.wikipedia.org/wiki?curid=673138", "title": "Polignano a Mare", "text": "Polignano a Mare (\"P\u00ebgh\u00ebgn\u00e9n\u00eb\" in dialetto locale, fino al 1863 \"Polignano\") \u00e8 un comune italiano di abitanti della citt\u00e0 metropolitana di Bari in Puglia. Il nucleo pi\u00f9 antico della cittadina sorge su uno sperone roccioso a strapiombo sul mare Adriatico a 33 chilometri a sud del capoluogo.\nL'economia del paese \u00e8 essenzialmente basata sul turismo e l'orticoltura.\nDi notevole interesse naturalistico sono le sue grotte marine e storicamente importanti sono il centro storico e i resti della dominazione romana. Tra questi ultimi figura il ponte della via Traiana, tuttora percorribile, che attraversa Lama Monachile.\nGeografia fisica.\nTerritorio.\nIl territorio comunale, delimitato a est dal Mare Adriatico, confina a nord con Mola di Bari, ad ovest con Conversano, a sud-ovest con Castellana Grotte a sud-est con Monopoli. Il territorio comunale di Polignano a Mare presenta due isole amministrative (\"exclavi\") nel comune di Conversano.\nEsso si caratterizza per una costa alta e a tratti frastagliata, sulla quale hanno sbocco numerose lame. Una di queste, Lama Monachile, \u00e8 la profonda insenatura immediatamente a ovest del centro storico, cos\u00ec chiamata perch\u00e9 in passato vi si \u00e8 attestata la presenza della foca monaca. Altra importante \u00e8 la Lama Santa Caterina. Lungo la costa sono numerose le grotte marine fra cui la Grotta delle Rondinelle.\nL'altitudine del territorio va dagli 8\u00a0metri della frazione di San Vito ai 220\u00a0metri della contrada Chiesa Nuova, al confine con il territorio di Monopoli.\nClima.\n\u00c8 tipicamente mediterraneo con inverni solitamente miti e piovosi ed estati calde, lunghe e assolate con qualche breve episodio temporalesco, pi\u00f9 frequente nelle ore pomeridiane. A tal proposito, degne di note sono state l'alluvione del 26 settembre 2006 che ha allagato completamente numerose zone della citt\u00e0 e scaricato in mare aperto grosse quantit\u00e0 di detriti, fango e terriccio e l'eccezionale grandinata dell'8 giugno 2011 con chicchi grandi come noci che ha causato numerosi danni, distrutto raccolti agricoli, parabrezza delle auto e vetri di abitazioni. Rare, ma non impossibili, le formazioni nebbiose e le nevicate (spiccano, per eccezionalit\u00e0, le nevicate del febbraio 1956, 7 e 8 marzo 1987, del 30 e 31 gennaio 1999, del 25 gennaio 2000, dell'8 aprile 2003, del 15 dicembre 2007 e del 30 e 31 dicembre 2014).\nStoria.\nDalla preistoria all'et\u00e0 romana.\nIl paese ha una storia molto antica. Come in tutta l'area del sud est barese, anche a Polignano sono state rinvenute tracce di presenza umana, risalenti al neolitico, nella frazione di Santa Barbara.\nSecondo alcuni studiosi, l'antica citt\u00e0 greca di Neapolis potrebbe essere una delle due colonie che, nel IV secolo a.C., Dionigi II di Siracusa fond\u00f2 sulle coste adriatiche. Come detto, i segni pi\u00f9 evidenti della presenza dell'uomo risalgono al Neolitico, nella zona di Santa Barbara (VI - V millennio a.C.), e nell'Ipogeo Manfredi (IV millennio a.C.), uno degli insediamenti pi\u00f9 significativi della Puglia centrale.\nIndagini archeologiche hanno rivelato l'esistenza di un villaggio risalente all'et\u00e0 del bronzo che, grazie alla sua posizione e agli approdi naturali, divenne un importante scalo portuale. Nel II millennio a.C., l'approdo degli Iapigi spinse gli abitanti dei villaggi a trasferirsi nella zona dell'attuale centro storico. \u00c8 anche attestata la frequentazione di questi luoghi da parte di mercanti corinzi e attici, soprattutto nell'et\u00e0 del ferro, quando la Terra di Bari assunse la denominazione di Peucezia. Agli inizi del III secolo a.C., la zona di Polignano divenne importante punto strategico per la potenza di Taranto, con cui aveva intessuto rapporti commerciali, come attestato da alcuni pezzi del corredo funerario di una tomba scoperta nell'area del giardino vescovile, fatta indagare dal vescovo, monsignor Mattia Santoro, nel 1785. \nIl Vescovo rinvenne un sepolcro enorme, integro, contenente oltre allo scheletro del guerriero i resti di un'armatura, un candelabro, un elmo in bronzo e pi\u00f9 di 64 tra vasi ed oggetti antichi. Sir William Hamilton, ambasciatore inglese a Napoli visit\u00f2 il sepolcro denominandolo \"Grand Mausol\u00e9e\". I pezzi migliori vennero donati dal Vescovo Santoro a re Ferdinando IV che li colloc\u00f2 nel Real Museo di Capodimonte di cui costituivano \"il pi\u00f9 prezioso ornamento\". In particolare tra i quattro bellissimi Grandi Vasi istoriati a figure rosse, risalenti al IV sec. a.C. e che superavano il metro in altezza, ve ne era uno, denominato Gran Vaso di Capodimonte, pi\u00f9 bello e grande degli altri. Su di esso \u00e8 raffigurata nella parte centrale un'assemblea di divinit\u00e0: Minerva, Apollo, Artemide ed Eracle su un'amazzonomachia, mentre sul collo vi \u00e8 una Nike alata su un carro trainato da quattro bellissimi cavalli bianchi, preceduti da Ecate nell'atto di sollevare due torce a far da apristrada nelle tenebre. Questo reperto, tra i pi\u00f9 belli mai ritrovati, si conserva oggi presso il Metropolitan Museum di New York. Il percorso di questo Gran Vaso \u00e8 stato ricostruito dallo studioso Giuseppe Maiellaro nel suo libro L'Assemblea Divina - Le vicende del \"Gran Vaso di Capodimonte\" da Polignano al Metropolitan. Il Metropolitan Museum di New York nel giugno del 2015 ha fatto propria questa ricerca riconoscendo Polignano come luogo di rinvenimento del Gran Vaso di Capodimonte.\nFiorente centro di traffici, fu per i Romani un'importante statio lungo la via che collegava Roma a Brindisi.\nDal medioevo all'et\u00e0 contemporanea.\nNel VI secolo, Polignano fu sotto la giurisdizione dell'Impero Bizantino di cui fu adottata la religione ortodossa. Con l'avvento dei Normanni, che dominarono fino al 1194, il prestigio del paese crebbe, grazie anche all'opera dei Benedettini, presenti con due monasteri. La dominazione angioina rese ancora pi\u00f9 fitti i rapporti commerciali con altri centri costieri e molti uomini d'affari e mercanti, anche veneziani, elessero Polignano a loro dimora. Nel XVI secolo in seguito all'assedio di Monopoli anche Polignano rientrer\u00e0 sotto il dominio veneziano per vent'anni. Ancora oggi nel centro storico \u00e8 presente il palazzo del Doge, dove risiedeva il governatore veneziano. Nel 1530 Polignano viene ceduta da Venezia a Carlo V imperatore di Spagna. \nDurante la dominazione aragonese, le attivit\u00e0 commerciali si svilupparono sotto il controllo di espertissimi mercanti veneziani. Furono erette opere di difesa del paese, ad iniziare dalla costa. Il paese fu pi\u00f9 volte visitato da reali: nel 1797, re Ferdinando I delle Due Sicilie, accompagnato da sua moglie e da suo figlio, vi si ferm\u00f2 durante il viaggio per Lecce e, dopo 10 anni anche il re Giuseppe Bonaparte vi fu ricevuto con grandi feste.\nAbolita la feudalit\u00e0, Gioacchino Murat volle visitare il Regno di Napoli, compresa Polignano, per potenziarne le capacit\u00e0 militari.\nMonumenti e luoghi d'interesse.\nDi notevole interesse naturalistico sono le sue grotte marine e storicamente importanti sono il centro storico e i resti della dominazione romana. Tra questi ultimi il ponte della Via Traiana, tuttora percorribile, che attraversa Lama Monachile, la profonda insenatura immediatamente a nord del centro storico.\nChiesa Matrice \"Santa Maria Assunta\".\nLa chiesa matrice intitolata a Santa Maria Assunta \u00e8 affacciata sulla piccola piazza Vittorio Emanuele, cuore del centro storico, fu cattedrale fino al 1818, quando la piccola diocesi di Polignano fu aggregata a quella di Monopoli. All'interno sono custodite alcune opere attribuite allo scultore Stefano da Putignano, attivo tra il XVI e il XVII secolo, e l'importante \"Polittico della Madonna con Bambino e Santi\", del XV secolo su tavola dorata di Bartolomeo Vivarini a cura dell'ARPAI, oltre a una moltitudine di altre piccole opere ed a preziosi paramenti sacri donati dall'ex Monastero di San Benedetto, oggi inesistente. All'interno della Chiesa sono custodite nel Cappellone di San Vito le Reliquie del Santo, un frammento del Braccio e la Rotula del Ginocchio.\nNella frazione di San Vito, sulla costa a nord del paese, proprio a ridosso del porticciolo si staglia l'imponente complesso dell'abbazia dei Benedettini.\nInoltre, all'interno del territorio rupestre di Polignano vi sono alcune Masserie: tipiche costruzioni risalenti al XVII ed al XVIII secolo, utilizzate come aziende agricole dai grandi proprietari terrieri.\nChiesa di Sant'Antonio.\nIntitolata a Sant'Antonio la chiesa nasce a fine del '500 nell'omonimia piazza e dedicata a Santa Maria di Costantinopoli. Un tempo ospitante il convento dei frati, oggi \u00e8 presente il servizio di Pronto Soccorso e viene ospitata anche la sede dell'emittente radiofonica Radio Incontro. Nella chiesa sono presenti tre navate composte da tre pilastri in pietra.\nChiesa di San Cosma e Damiano.\nCostruita alla fine del 1800 con stile neoclassico dedicata ai Santi Medici. Al suo interno sono presenti le statue dei Santi Medici, San Rocco, San Sebastiano, Sant'Espedito. \u00c8 presente un grande altare barocco che proviene dall'antico Monastero di San Benedetto.\nChiesa del Purgatorio.\nNello stesso luogo in cui fu costruita la Chiesa del Purgatorio in via Mulini esisteva una cappella dedicata a San Martino, riportata nei registri capitolari del XV secolo, successivamente inglobata nel nuovo edificio per essere destinata a sacrestia, il cui ingresso \u00e8 posto a destra della facciata della nuova chiesa. In adiacenza al piccolo luogo di culto c'era il cimitero omonimo dove venivano seppelliti i giovinetti delle famiglie povere. Sul lato destra della cappella confinava con l'Ospedale dell'Annunziata. Vista l'alta indice di mortalit\u00e0 infantile, i confratelli delle Congregazione del Purgatorio, tra il 1714 e il 1767, fecero costruire sull'antico cimitero all'aperto e con le offerte dei devoti, la nuova chiesa che continu\u00f2 ad accogliere i defunti nei sepolcri posti all'interno.\nL'edificio, realizzato, in stile barocco presenta una facciata divisa in due ordini da un'alta trabeazione che segue l'andamento ricurvo della parete. Sulla destra della facciata si innalza il campanile a vela a due fornici terminanti con una ricca cornice modanata. La chiesa \u00e8 composta di una sola navata coperta con volta a botte, interrotta da una cupola ellittica, e di due cappelle laterali ricavate nello spessore dei muri, dotate di altari di marmo: quello di sinistra consacrato a San Francesco da Paola, quello di destra dedicato all'Immacolata Concezione. L'altare maggiore, in marmi policromi, consacrato a San Martino, porta sui lati lo stemma della famiglia ducale dei Lieto (1713-1792) che finanziarono la costruzione dell'altare e l'organo posto sulla cantoria. La chiesa \u00e8 abbellita con cinque grandi tele, una delle quali, posta sulla parete di fondo dell'altare maggiore, rappresenta San Michele e anime purganti del pittore Andrea Miglionico. Altre due tele sono di Vincenzo Fato: su una \u00e8 dipinta la Sacra rappresentazione con la Vergine Immacolata e Santi, e sull'altra la Madonna con i SS.Francesco da Paola, Agostino di Ippona e Andrea. Il pavimento \u00e8 costituito da piastrelle maiolicate di notevole pregio posate durante il restauro del 1862, caratterizzate da figure geometriche e da colori molto vivaci.\nAbbazia di San Vito.\nL'Abbazia di San Vito, di fondazione benedettina, \u00e8 stata progettata nel X secolo. Dal XVI secolo l'abbazia fu la dimora dei frati minori conventuali dei SS. Apostoli e nel 1785 divent\u00f2 del Regio Demanio. Nel 1866 lo Stato ha venduto l'abbazia ai marchesi La Greca, tutt'oggi ancora interamente proprietari, mentre la chiesa \u00e8 di propriet\u00e0 del Fondo di Edifici di Culto del Ministero degli Interni \u00e8 data in concessione alla Chiesa Matrice Santa Maria Assunta dove la domenica effettua la messa.\nAltri luoghi di interesse.\nLama Monachile.\nLa Lama Monachile (o Cala Ponte) \u00e8 stata costruita in et\u00e0 borbonica e sorge sull'antica via Traiana ed \u00e8 il panorama pi\u00f9 suggestivo del paese. Nel XV secolo \u00e8 stato porto commerciale durante la dominazione veneta. Nella lama affluiscono le acque piovane delle zone alte del paese ed \u00e8 capitato spesso di vedere la lama allagata e profondamente cancellata come nell'alluvione del 26 settembre 2006. Nel 1997 il ponte \u00e8 stato completamente ristrutturato e fatto a nuovo. Dal 2008 al 2010 e nuovamente dal 2015 la Lama \u00e8 teatro dell'unica tappa italiana del Red Bull Cliff Diving.\nArco Marchesale.\nL'Arco Marchesale, conosciuto anche come Porta Grande, \u00e8 una cinta muraria effettuata nel 1530 e poi diventata nel 1780 unica via di accesso al paese. Sulla volta a botte dell'arco Marchesale \u00e8 visibile una tela rappresentante la crocifissione di Cristo risalente alla fine del cinquecento ma di cui non si conosce l'autore. L'arco Marchesale \u00e8 sormontato da una chiesetta, costruita verso la met\u00e0 del \u2018500 e dedicata alla Madonna. In seguito all'ammodernamento settecentesco la chiesa prese il nome della Confraternita di S. Giuseppe. Oggi l'arco Marchesale divide il borgo nuovo da quello antico, offrendo al visitatore una porta aperta al cuore del centro medievale di Polignano con tutte le bellezze ancora custodite.\nPiazza Aldo Moro.\nLa piazza Aldo Moro (o comunemente chiamata \"villa\") \u00e8 la piazza principale della cittadina, punto d'incontro della gente e luogo di parecchi eventi e sagre. Costruita nei primi anni '900 nel corso degli anni ha sub\u00ecto diverse modifiche strutturali. Nel 2014 la piazza \u00e8 stata completamente ristrutturata e rinnovata.\nMonumento dei Caduti.\nIn piazza Giuseppe Garibaldi \u00e8 posto il monumento in pietra dedicato ai polignanesi caduti in guerra nei due conflitti mondiali, che raffigura un soldato a figura intera e, alle sue spalle, un altorilievo con alcune scene di battaglia. Nel 2008 vi \u00e8 stata affiancata una lapide per le vittime dell'attentato di Nassiriya del 2003.\nCasa dell'Orologio.\nLa casa dell'orologio, di origine medievale, un tempo ospitava la sede dell'universit\u00e0. Sita nel borgo antico, in piazza Vittorio Emanuele prima dell'attuale orologio era presente una semplice meridiana. Ancora oggi l'orologio viene caricato personalmente a mano dalla proprietaria della casa. Nel 2014 \u00e8 stato pubblicato dal regista Gianni Torres, il film documentario sulla Casa dell'Orologio.\nArchitettura.\nSito di Santa Barbara.\nL'insediamento neolitico presente in contrada San Barbara dista circa 2\u00a0km dal centro abitato a circa 60\u00a0metri d'altitudine. Nel sito archeologico, scoperto negli anni settanta, \u00e8 presente una grotta carsica denominata di Sancta Barbara. La grotta possiede uno sviluppo planimetrico di 420 metri e una profondit\u00e0 di 15 metri, l'attuale imbocco (un pozzo di circa 3 metri) si \u00e8 formato improvvisamente a causa del collasso di alcuni strati calcarei. Le ricerche hanno stabilito la frequentazione umana attorno al IV millennio A.C.\nSito di Madonna di Grottole.\nL'insediamento archeologico Madonna di Grottole dista circa 3\u00a0km dal centro abitato e dalle sue caratteristiche morfologiche \u00e8 uno dei siti archeologici pi\u00f9 antichi e storici della Puglia. Si pu\u00f2 accedere dalla masseria omonima raggiungibile percorrendo la complanare lato monte di San Vito e poi prendendo la vecchia provinciale Polignano-Conversano (oggi provinciale Conversano-San Vito). \u00c8 un costone calcareo caratterizzato da 62 grotte di differente dimensione frequentate dall'uomo sin dalla preistoria. Il territorio \u00e8 caratterizzato da vegetazione spontanea e alberi di ulivo, mandorlo e da frutto. \u00c8 presente anche una piccola chiesetta dedicata a Santa Maria della Consolazione e parte di un antico monastero agostiniano. Il sito ha ospitato per due anni il presepe vivente.\nTorre Incina.\nSita nella Cala Incina, tra Polignano e Monopoli \u00e8 una tra le pi\u00f9 interessanti torri costiere fatte realizzare dal vicer\u00e9 Pedro di Toledo nel 1529. Gambacorta durante una visita nella Terra di Bari stabil\u00ec che dovevano essere costruite sedici torri e stabil\u00ec che nel territorio di Polignano dovevano esserci le torri di Ripagnola (poi abbattuta), Incina e San Vito. La torre si presenta a pianta quadrata e si sviluppa sue due livelli, risulta regolarmente accatastata ed \u00e8 stata opera di ristrutturazione del 1966.\nMasserie.\nMasseria San Martino.\nLa Masseria San Martino presenta tutte le caratteristiche delle dimore rurali intorno al XVII sec. come centro di organizzazione del lavoro. di raccolta e prima trasformazione dei prodotti cerialicolo-pastorali. Il complesso edilizio gi\u00e0 identificato nelle cartografia topografica come \"\"Casino De Luca\" \" in Contrada San Martino (o Le Vigne) \u00e8 stato completamente restaurato ed \u00e8 oggi in parte adibito a struttura ricettiva di tipo familiare. Sono stati attentamente conservati gli spazi originari: i piani superiori adibiti a luogo di residenza pi\u00f9 o meno stabile del signore, a piano terra gli annessi rustici quali l'abitazione del fattore, i locali che ospitavano la manodopera stagionale, la stalla, l'agrumeto all'araba, il pozzo con data e iniziali del proprietario (A.D. 1824 F' P.M.). La chiesa intitolata a San Martino di Tours (il nucleo originario) venne inserita nel corpo di fabbrica della masseria ed era destinata al culto degli abitanti del nucleo rurale. La denominazione \u00e8 antichissima, infatti in un \"Libro dei censi del 1490,\" conservato presso l'Archivio Unico diocesano di Monopoli, \u00e8 indicato un certo \"Dominicus Campanarium\" proprietario di un piccolo vigneto in Santo Martino; dallo stesso documento si apprende che \"Stefano Pedote\" era proprietario di una vigna in \"Monte Sancti Martini.\" Il \"Libro dei Censi del 1628\" indica una strada che, partendo da Polignano a Mare portava in territorio di Conversano, denominata \"\"la via pubblica che porta a Santo Martino\" \".\nMasseria Basile-Pellegrini.\nLa masseria Pellegrini, di stile ottocentesco, s'introduce in un ampio cortile dove dal corpo principale \u00e8 possibile osservare la casa patronale e locali di servizio. L'edificio si sviluppa su due livelli piano terra e primo piano. La chiesetta dedicata alla Beata Vergine \u00e8 ubicata nella testata esterna, circondata dagli alberi della masseria. Sul prospetto laterale \u00e8 visibile il campanile a vela. L'interno a vano unico, \u00e8 diviso nella navata coperta da una cupola impostata su pilastri angolari e nel presbiterio coperto da volta a botte e soprelevato dalla navata con un gradino. L'altare, in pietra, \u00e8 composto da una mensola poggiante su due pilastrini che terminano con due volute. Il paliotto riporta una semplicissima croce a rilievo, circoscritta da una cornice ovale.\nMasseria Bellini.\nLa masseria Bellini sorge in un contesto agrario circondato da numerosi alberi di ciliegio. La torre austera e massiccia si mostra in conci di pietra a faccia vista di differente taglio e dimensione e si sviluppa su due piani. Una suggestiva loggia balaustrata con caditoia, ridimensionata nel tempo, distingue la facciata principale da quelle secondarie. Il corpo di fabbrica dei locali \u00e8 qualificato da un ampio portale di ingresso arricchito da sei colombaie. Un'incisione sulla chiave di volta del portale reca la data 1845 con le iniziali P.B. Da fonti orali risulta che alla masseria appartenesse una chiesetta della quale si \u00e8 persa memoria.\nMasseria Bellipario.\nLa masseria Bellipario con la chiesetta intitolata alla Madonna Immacolata \u00e8 sita in contrada Marinesca. La torre \u00e8 fatta in pietra a vista di recente restauro, \u00e8 composta da un ampio portone al piano terra e da una piccola finestra al piano nobile. Una scalinata sul lato sinistro da l'accesso al piano nobile. Sull'architrave \u00e8 incisa la data di costruzione: A.D. 1757. L'interno a vano unico, rettangolare, \u00e8 coperto da volta a botte ed \u00e8 illuminato da due finestrelle nella zona presbiteriale. Soprelevato da un gradino si pu\u00f2 ammirare l'altare in pietra con un gradevole paliotto, decorato da un medaglione circolare che include al suo interno una croce gigliata raggiata.\nMasseria Cannone-Baldassarre.\nLa masseria Cannone-Baldassarre, sita a circa 4\u00a0km dal centro abitato, \u00e8 raggiungibile tramite una strada traversa della strada provinciale Polignano-Castellana Grotte. La scala, ubicata sul fianco della torre prospiciente la lama, disegna nel suo percorso un ampio portale al piano terra. Al piano primo un piccolo ingresso sormontato da un timpano spezzato riporta una formella con un'epigrafe. Il coronamento \u00e8 scandito da piccole feritoie che corrono su tutta la parete. Sul piano di copertura svettano: il campanile a vela, decentrato rispetto alla porta d'ingresso e un comignolo espressione dell'architettura rurale del complesso.\nLa chiesetta mostra una facciata a capanna, di semplice fattura. Unici elementi decorativi sono un timpano spezzato e una piccola nicchia. L'interno, a vano unico, si distingue per la presenza di due differenti coperture: la prima a cupola e la seconda a botte. L'altare, posizionato nella zona centrale del presbiterio, \u00e8 arricchito al centro del paliotto da una cornice in soprarilievo che racchiude una croce gigliata.\nMasseria Chiantera-Comes.\nAnticamente la masseria apparteneva alla famiglia Leto (Lieto) principi di Castrogiovanni e Duchi di Polignano a Mare dal 1731 al 1792, come documenta il suggestivo stemma in pietra murato sulla facciata della chiesa. La chiesa, dedicata secondo fonti orali a San Michele, \u00e8 definita nella facciata da quattro lesene interrotte da un cornicione aggettante e terminanti alla sommit\u00e0 del timpano. Il portale di forma rettangolare \u00e8 impreziosito da una cornice spezzata che custodisce all'interno lo stemma della famiglia Leto. In asse con il portale, un oculo ogivale \u00e8 sormontato da una piccola nicchia vuota. Sulla copertura spicca una lanterna con quattro finestrelle intervallate da quattro pinnacoli, finemente decorata da piastrelle in ceramica. L'interno, a vano unico, \u00e8 illuminato da quattro finestrelle. Sul fondo il presbiterio rialzato da un gradino \u00e8 coperto da una volta a botte.\nMasseria Crocifisso.\nLa Masseria del Crocifisso \u00e8 adagiata su un antico \u201ccostone calcarenitico\u201d nei pressi di lama Baldassarre.\nAttualmente la masseria \u00e8 di propriet\u00e0 della famiglia de Bellis che, dopo anni di un lento ed accurato restauro, la utilizza come struttura ricettiva. La chiesa mostra una facciata incorniciata da lesene che si concludono in copertura con due pinnacoli in pietra. Il timpano curvilineo \u00e8 delineato da una cornice aggettante modanata. Sul portale di ingresso, inscritto in una semplice cornice in pietra, si apre un'elegante finestra mistilinea. L'interno a vano unico \u00e8 coperto da volta a botte lunettata con dieci archetti a sesto acuto per lato. Un'acquasantiera a forma di conchiglia \u00e8 posta sulla controfacciata, a destra dell'ingresso principale. L'altare in pietra, a parete, mostra un paliotto finemente decorato. Su di esso, un'ampia nicchia custodisce un crocifisso ligneo in ciliegio policromo, donato dal vescovo Monsignor Andrea Vinditti nel 1758. Una porticina aperta sul lato destro dell'altare consente l'accesso alla piccola sacrestia coperta con volta a botte.\nMasseria De Nigris.\nLa masseria De Nigris \u00e8 ubicata in prossimit\u00e0 del Rio delle Piantate, suggestiva localit\u00e0 del territorio di Polignano a Mare, immersa in una vegetazione di macchia mediterranea intervallata da colture orticole. La chiesa esternamente \u00e8 impreziosita da due monumentali alberi di palme. La facciata, incorniciata da due paraste laterali, culmina con un timpano triangolare. L'interno a vano unico diviso in navata e presbiterio presenta due coperture distinte: la prima a stella e la seconda a botte. L'altare litico \u00e8 posizionato a parete ed \u00e8 sollevato da un gradino.\nMasseria La Greca.\nAzienda agricola di propriet\u00e0 della Societ\u00e0 Ortofrutticola Polignanese, la masseria La Greca si distingue, come altre masserie di Polignano a Mare, per la sua ubicazione prospiciente la strada. La chiesetta dedicata a San Vito, di fattura seicentesca, si mostra in un cattivo stato di conservazione con la porta di ingresso murata. La facciata principale \u00e8 incorniciata da due lesene in pietra a vista che culminano con due capitelli. Il coronamento superiore, curvilineo, mostra al centro un fregio in pietra dove si legge la data di fondazione della chiesa 1764. Il portale d'ingresso, elegante e modanato, \u00e8 sormontato da un timpano spezzato al cui vertice compare un oculo quadrilobato.\nMasseria Pozzovivo.\nLa masseria Pozzovivo \u00e8 ubicata a pochi metri dalla costa, nei pressi della omonima lama. La lama di Pozzovivo nasce in prossimit\u00e0 della linea ferroviaria Bari-Brindisi, attraversa le antiche cave di tufo e lambisce, dalla parte di ponente, la masseria. La lama \u00e8 ricca di grotte naturali, dove fino ai recenti anni sessanta venivano custodite le greggi che pascolavano sulla scogliera. La masseria rispecchia l'impostazione a braccio con sviluppo orizzontale lungo lo stesso allineamento prospettico, divenendo quasi un unico blocco per la continuit\u00e0 che si \u00e8 andata a creare nei fabbricati. Si affaccia su un ampio spazio aperto prospiciente il mare. Revisionata nell'Ottocento, si presenta in colore rosso scuro senza elementi di difesa. Due balconcini, due oculi centrali e una semplicissima cornice marcapiano sono gli unici elementi di decoro della facciata.\nMasseria Tubiola.\nLa masseria \u00e8 ubicata in una zona interna, immersa tra campi coltivati e abitazioni rurali. Un viale di accesso fiancheggiato da ulivi e muretti a secco conduce al complesso. Gli attuali proprietari riferiscono che il nucleo pi\u00f9 antico coincide con la torre, conosciuta con il nome di Torre Baldassarre. La torre medievale, inglobata da numerosi ambienti costruiti in fasi differenti, svetta con la sua altezza al centro del complesso agricolo. Tutt'intorno, addossati al corpo di fabbrica centrale, locali di servizio voltati a botte, stalle, cortiletti, e un agrumeto.\nSociet\u00e0.\nEtnie e minoranze straniere.\nSono 506 i cittadini stranieri, di cui 225 uomini e 281 donne, regolarmente censiti, al 2014 (dato Istat).\nLingue e dialetti.\nIl dialetto polignanese \u00e8 una variante del barese dai quali si discosta per diverse peculiarit\u00e0 (ad esempio, molte delle parole che in barese presentano la lettera \"L\", non raddoppiata, in polignanese sono pronunciate con il suono \"G\" gutturale. La trasformazione non avviene nelle parole di recente importazione dall'italiano: ad esempio \"la luce\" si pronuncia \"'a gouc\" per riferirsi a quella naturale e \"'a louc\" in riferimento alla luce elettrica). Il dialetto polignanese ha in parte origini sicuramente nel latino come la maggior parte dei dialetti dei paesi circostanti (la matita \u00e8 \"laps\" direttamente dal latino \"lapis\") e nel greco, ma un'analisi anche superficiale rivela immediatamente che al di l\u00e0 delle contaminazioni che ne causano il continuo mutare levigandone le peculiarit\u00e0 (il rapporto nel tempo con i paesi limitrofi e nell'ultimo secolo la televisione e l'istruzione scolastica che lo fanno somigliare sempre pi\u00f9 all'Italiano -il suddetto \"lapis\" \u00e8 diventato nella maggior parte degli usi anche di persone adulte un adattamento della parola italiana che diventa \"mateit\"), \nMassima espressione letteraria del dialetto polignanese \u00e8 sicuramente \"A m\u00e8nz'\u00e0ure\", raccolta di poesie dello scrittore di Polignano Vito Cosimo Basile e volutamente scritte nella variante linguistica della terra natale dello scrittore.\nCultura.\nGran concerto bandistico con majorettes Citt\u00e0 di Polignano a Mare.\nIl concerto bandistico con majorettes di Polignano a Mare \u00e8 nato nel 1997 grazie alla direzione del maestro Antonio Pascali che ne aveva gi\u00e0 fondata una nel 1982. Il concerto bandistico con majorettes di Polignano a Mare si presenta molto attivo a livello professionale e si propone sempre in nuovi luoghi e con repertorio in continuo aggiornamento. Il repertorio comprende sfilate con parate, esercizi ginnico - musicali, scansione ritmica con passi cadenzati, balletti con musiche popolari e folkloristici, marce militari e sinfoniche dei pi\u00f9 noti compositori.\nRassegna \u201cIl libro possibile\u201d.\nDal 2005 a Polignano a Mare si svolge ogni estate la rassegna letteraria \u201cIl libro possibile\", manifestazione culturale nata nel 2001. La manifestazione, che ordinariamente si svolge nella prima decade del mese di luglio di ogni anno, prevede la partecipazione di numerosi personaggi di fama nazionale ed internazionale della cultura, della scienza e della politica.\nMedia.\nCinema e fiction.\nSono stati molteplici i film girati a Polignano, tra i quali:\nSono stati girati a Polignano a Mare anche numerosi videoclip musicali:\nEconomia.\nNonostante l'affaccio sul mare, l'assenza sino ad anni recenti di un porto sicuro per l'ormeggio delle imbarcazioni non ha permesso a Polignano a Mare di sviluppare la tradizione peschereccia che contraddistingue altri centri costieri della Puglia. L'economia del paese \u00e8 stata pertanto legata per lo pi\u00f9 all'agricoltura. Particolarmente nota \u00e8 la produzione di verdura - soprattutto insalata e patate - e quella di olive. Molto rinomata, inoltre, \u00e8 la produzione della tipica Carota di Polignano, detta anche \"Bastinaca di San Vito\", un tradizionale ecotipo di carota, prodotta principalmente nella zona rurale della frazione di San Vito e riconosciuta anche da Slow Food.\nOggi l'economia locale \u00e8 principalmente connessa con l'attivit\u00e0 turistico-ricettiva. In primavera, la vendita e la degustazione sul posto di ricci di mare anima la frazione di San Vito.\nDal 2008 Polignano a Mare ha sempre ricevuto la Bandiera Blu, riconoscimento conferito dalla \"Foundation for Environmental Education\" alle localit\u00e0 costiere europee che soddisfino criteri di qualit\u00e0 relativi a parametri delle acque di balneazione e al servizio offerto in relazione a parametri quali la pulizia delle spiagge e gli approdi turistici.\nInfrastrutture e trasporti.\nStrade.\nPolignano \u00e8 posta lungo la direttrice Bari-Lecce. Il principale accesso alla cittadina \u00e8 pertanto la strada statale 16 Adriatica, che attraversa l'intero territorio polignanese parallelamente alla costa. Polignano \u00e8 inoltre collegata con Castellana Grotte e Conversano, posti nell'interno, mediante le strade provinciali SP 120 e SP 121.\nFerrovie.\nLa stazione di Polignano a Mare \u00e8 attraversata dalla linea ferroviaria Bari-Lecce gestita dalle Ferrovie dello Stato e servita, oltre che da convogli di tipo regionale, anche da alcuni treni a lunga percorrenza.\nPorto.\nPolignano dispone anche di un porto turistico: sito in localit\u00e0 San Vito e inaugurato nel giugno 2015, il porto dispone di 316 posti barca tra i 5 e i 40 metri. Il porto comprende anche una struttura alberghiera con centri benessere, campi da tennis e piscine.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCiclismo.\nDal 1949, nei mesi di settembre o ottobre, a Polignano si tiene la \"Targa Crocifisso\", una corsa ciclistica attualmente riservata ai dilettanti. La corsa, con partenza e arrivo nella cittadina adriatica, consiste nel percorrere per sei volte un itinerario tra i comuni di Polignano, Castellana Grotte e Monopoli, per un totale di 135\u00a0km.\nRugby.\nTra il 1995 e il 1997 fu attiva la \"Polimnia Rugby FC\" e partecipava al campionato di Serie C1. Giocava le partite casalinghe allo Stadio \"Madonna D'Altomare\".\nTuffi.\nPolignano a Mare \u00e8 tappa fissa della Red Bull Cliff Diving World Series, una competizione internazionale di tuffi dalle grandi altezze, nata nel 2009 e organizzata dalla societ\u00e0 Red Bull. I tuffatori si lanciano da piattaforme ad altezze variabili tra 20 e 30 metri. \u00c8 una delle location pi\u00f9 longeve e una tra le pi\u00f9 suggestive e particolari perch\u00e9 le piattaforme sono posizionate su un terrazzo privato."}
{"id": "673139", "revid": "6923", "url": "https://it.wikipedia.org/wiki?curid=673139", "title": "The Troubles", "text": ""}
{"id": "673140", "revid": "396099", "url": "https://it.wikipedia.org/wiki?curid=673140", "title": "Etichettatura tessile", "text": "L'etichettatura tessile \u00e8 l'insieme delle indicazioni che per legge devono apparire su apposita etichetta di identificazione su ogni capo di abbigliamento ed ogni prodotto tessile messo in commercio.\nIn Unione Europea.\nNell'Unione Europea il regolamento europeo in materia \u00e8 il n. 1007/2011, del 27 settembre 2011.\nPrecedentemente, la materia era regolata dal D.Lgs. 194/1999, in attuazione della direttiva europea 96/74/CE, frutto di mediazioni dovute alle diverse convenzioni e concezioni adottate negli Stati dell'Unione, in particolare tra i Paesi tradizionali produttori della filiera tessile e abbigliamento, come l'Italia e la Francia, e i Paesi nordici, che si rivolgono al mercato mondiale per soddisfare le loro esigenze interne.\nLe denominazioni delle fibre sono regolamentate dalla tabella 1 e 2 dell'allegato I al regolamento europeo n. 1007/2011, e sono riportate nella seguente tabella:"}
{"id": "673142", "revid": "367445", "url": "https://it.wikipedia.org/wiki?curid=673142", "title": "Conflitto nordirlandese", "text": "Il conflitto nordirlandese, conosciuto in inglese come \"The Troubles\" (termine eufemisticamente traducibile come \"I disordini\") ed in irlandese come \"Na Triobl\u00f3id\u00ed\", \u00e8 il nome con cui si indica la cosiddetta \"guerra a bassa intensit\u00e0\" che si \u00e8 svolta tra la fine degli anni sessanta e la fine degli anni novanta del XX secolo in Irlanda del Nord, ma che \u00e8 in realt\u00e0 tuttora in corso: i suoi effetti si sono allargati anche nel Regno Unito e nella Repubblica d'Irlanda ed ha causato oltre 3500 morti. I paramilitari repubblicani cattolici furono responsabili del 60% delle vittime, gli \"unionisti lealisti protestanti\" del 30% e le forze di sicurezza britanniche del 10%.\nIl conflitto etnico-nazionalista in Nord Irlanda, iniziato alla fine degli anni sessanta e conclusosi nel 1998 con la ratifica del \"Good Friday Agreement\", vide scontrarsi \"Unionisti\" e \"Nazionalisti\" in una guerra a bassa intensit\u00e0 con la partecipazione di attori statali (Regno Unito e Repubblica d\u2019Irlanda) e non statali, tra i quali figurano le milizie paramilitari repubblicane (principalmente l'Irish Republican Army (IRA)) ed unioniste (Ulster Volunteer Force (UVF) e Ulster Freedom Fighters (UFF)).\nOrigini.\nIn Irlanda del Nord, sin dalla divisione seguita alla guerra anglo-irlandese che aveva lasciato le sei contee nordorientali dell'Irlanda sotto il dominio britannico, i cittadini cattolici venivano discriminati dalla maggioranza protestante, al governo della provincia ininterrottamente dal 1922 con l'Ulster Unionist Party (UUP), partito di maggioranza del parlamento autonomo nordirlandese.\nPer i cattolici era pi\u00f9 difficile trovare lavoro ed erano discriminati nell'assegnazione delle case popolari. Oltre a ci\u00f2, anche dove erano maggioranza (per esempio a Derry) le circoscrizioni elettorali erano disegnate in modo da non permettere ai cattolici di vincere le elezioni (questo espediente era noto come \"gerrymandering\").\nIn questa situazione, nel 1966 venne fondata, a casa di un avvocato cattolico e repubblicano del South Derry, Kevin Agnew, la Northern Ireland Civil Rights Association (NICRA), organizzazione che si proponeva di chiedere riforme e che fece il suo debutto ufficiale il 24 agosto 1968 con una marcia da Coalisland a Dungannon, nella contea di Tyrone.\nLa NICRA non era vista di buon occhio dai protestanti, tra cui Ian Paisley, un pastore presbiteriano estremista, che considerava l'associazione un nome di facciata dell'IRA (\"Irish Republican Army\").\nLe marce di protesta, organizzate dalla NICRA e da People's Democracy, un'organizzazione studentesca di sinistra, spesso venivano attaccate da estremisti protestanti e in un caso, il 5 ottobre 1968, anche dai \"B-Specials\", un corpo paramilitare ausiliario della polizia composto esclusivamente da protestanti.\nL'epicentro delle proteste era la citt\u00e0 di Derry dove, dopo una notte di scontri particolarmente violenti, sul muro di una casa di St. Columb's Well, all'entrata del Bogside (il principale quartiere cattolico della citt\u00e0), comparve una scritta destinata ad entrare nella storia del conflitto e che si pu\u00f2 vedere ancora oggi, nonostante rimanga in piedi solo il muro: \"You are now entering Free Derry\" e cio\u00e8 \"State entrando nella Derry libera\".\nNei mesi seguenti le manifestazioni si susseguirono sotto l'egida del CAC (\"Citizens Action Committee\"), alla guida del quale c'erano personaggi poi diventati famosi come Ivan Cooper, John Hume, Bernadette Devlin e Eamonn McCann.\nIl 12 agosto 1969, in occasione della marcia annuale degli \"Apprentice Boys\" di Derry, che celebra la resistenza protestante all'assedio della citt\u00e0 da parte delle truppe di Giacomo II nel 1689, ci furono scontri molto violenti e la Royal Ulster Constabulary (RUC), la polizia della provincia, tent\u00f2 di entrare nel Bogside, dove erano state erette delle barricate. Cominciarono cos\u00ec quarantotto ore di battaglia, con i residenti del Bogside che tiravano pietre e bottiglie molotov alla RUC, che rispose usando, per la prima volta nel Regno Unito, il gas CS (il gas lacrimogeno).\nNella notte del 14 agosto gli scontri si estesero a Belfast, dove alcuni gruppi di estremisti protestanti, in alcuni casi con l'aiuto (o quantomeno il tacito assenso) della RUC, misero a ferro e fuoco le vie abitate dai cattolici che conducevano alla Shankill Road, l'arteria che attraversa i quartieri della \"working class\" lealista, roccaforte degli estremisti protestanti. I cittadini cattolici furono costretti a fuggire dalle proprie case per rifugiarsi in altri quartieri cattolici di West Belfast, come Andersonstown e Ballymurphy. Il giorno dopo il governo britannico decise di inviare un folto contingente di truppe per ristabilire l'ordine, inizialmente per proteggere i suoi sudditi cattolici.\nI primi anni.\nUna conseguenza dei disordini d'agosto fu la scissione del movimento repubblicano: alcuni membri dell'IRA, soprattutto quelli provenienti dal nord, scontenti di come l'organizzazione avesse reagito (o, per meglio dire, \"non\" avesse reagito) agli assalti ai quartieri cattolici, decisero di fondare una nuova organizzazione, che diventer\u00e0 nota come Provisional IRA, in contrapposizione all'Official IRA, che, dopo aver dichiarato un cessate-il-fuoco nel 1972, rimarr\u00e0 ai margini del conflitto, fatta eccezione per alcune brevi, ma sanguinose, faide interne.\nDa parte protestante, alla PIRA ed all'OIRA (a cui poi si aggiunger\u00e0 l'INLA, \"Irish National Liberation Army\") si contrapponevano altre due formazioni paramilitari: l'UVF (\"Ulster Volunteer Force\") e l'UDA (\"Ulster Defence Association\"), rimasta legale fino al 1992, perch\u00e9 dal 1973 in avanti decise di firmare le proprie azioni terroristiche con il \"nom de guerre\" di UFF (\"Ulster Freedom Fighters\").\nIl 9 agosto 1971 il governo nordirlandese introdusse l'internamento senza processo: questo, invece di creare problemi all'IRA, aument\u00f2 il numero delle reclute ed il sostegno dei cittadini cattolici all'organizzazione.\nIl 30 gennaio 1972, giorno che rimarr\u00e0 famoso come Bloody Sunday, durante una marcia per i diritti civili a Derry, i paracadutisti dell'esercito britannico spararono sulla folla, uccidendo quattordici manifestanti e ferendone molti altri: ci\u00f2 provoc\u00f2 un ininterrotto afflusso di reclute nei ranghi dell'IRA. La situazione nella provincia sembrava ormai fuori controllo e nel marzo di quell'anno il governo britannico decise di sospendere il parlamento nordirlandese, assumendo il controllo diretto dell'Irlanda del Nord.\nIl 1972 rimane l'anno con pi\u00f9 vittime (472) dell'intero periodo durante il quale l'IRA e l'esercito britannico ingaggiavano quasi tutti i giorni scontri a fuoco nelle strade di Belfast e Derry.\nL'IRA colpiva con le bombe contro \"obiettivi economici\", che per\u00f2 uccidevano anche molti civili, e con agguati contro i soldati, mentre i paramilitari lealisti colpivano indiscriminatamente la popolazione cattolica per il suo supporto, vero o presunto, alle attivit\u00e0 dell'IRA. In tutto questo, l'esercito britannico, colpito molto duramente dall'IRA (nel solo 1972 morirono 108 soldati), non riusciva a distinguere tra i guerriglieri ed i semplici cittadini, comportandosi in modo tale da alienarsi le simpatie della comunit\u00e0 cattolica ed assicurando un numero costante di reclute all'IRA.\nAlla met\u00e0 degli anni '70, Belfast di sera si trasformava in una citt\u00e0 fantasma, dove si rischiava di essere uccisi per essersi trovati nel posto sbagliato al momento sbagliato. Soprattutto l'UVF e l'UFF colpivano i cattolici con violenza settaria allo scopo di terrorizzare la comunit\u00e0. Particolarmente agghiacciante \u00e8 la vicenda degli \"Shankill Butchers\" (i macellai di Shankill), un'unit\u00e0 dell'UVF di Shankill Road che, sotto la guida del famigerato Lenny Murphy (in seguito ucciso dall'IRA), rapiva e uccideva cittadini cattolici, tagliando loro la gola dopo averli orribilmente torturati e mutilati.\nTra la fine del 1974 ed i primi mesi del 1975 alcuni colloqui tra i dirigenti dell'IRA e dei funzionari del governo britannico portarono ad una tregua, che per\u00f2 si infranse dopo qualche mese. In seguito al fallimento della tregua, l'IRA diede il via ad una riorganizzazione studiata per contrastare i metodi delle forze dell'ordine, che si dimostravano sempre pi\u00f9 efficaci. Sotto la guida di una nuova dirigenza formata da elementi pi\u00f9 giovani che si erano opposti alla tregua (tra cui Gerry Adams, Martin McGuinness e Ivor Bell), l'IRA adott\u00f2 il sistema delle \"cellule\" per controbattere gli effetti potenzialmente disastrosi che sarebbero scaturiti dalla confessione di uno dei suoi membri che avesse rivelato i nomi dei suoi compagni.\nLa nuova dirigenza elabor\u00f2 anche una nuova strategia, detta della \"lunga guerra\", per far capire ai militanti che la lotta armata non si sarebbe conclusa in poco tempo e che bisognava cominciare a ragionare sul lungo periodo.\nGli scioperi della fame.\nMentre la violenza continuava nelle strade dell'Irlanda del Nord, il governo britannico prese una decisione destinata a produrre i suoi effetti, che durano ancora oggi, negli anni a venire. Infatti, dal 1\u00ba marzo 1976, il governo abol\u00ec lo \"status\" di \"prigioniero politico\" (\"Special Category Status\") fino ad allora concesso ai detenuti paramilitari, che scontavano la condanna in baracche di lamiera come i prigionieri di guerra della seconda guerra mondiale e che, come questi ultimi, avevano una struttura di comando all'interno del carcere. Oltre a ci\u00f2, venne anche edificata una nuova parte del carcere di Long Kesh in cui avrebbero scontato la pena i paramilitari condannati dal 1976 in avanti: i famigerati Blocchi H (\"H-Blocks\"). I Blocchi H erano edifici di cemento armato ad un piano costruiti a forma di H, in cui la barra centrale della H ospitava le stanze dell'amministrazione, mentre i quattro bracci contenevano ognuno venticinque celle (a Long Kesh i Blocchi H erano otto e quelli che ospitavano i detenuti che partecipavano alle proteste erano H3, H4, H5 e H6).\nTali novit\u00e0 erano parte della nuova strategia del governo britannico che poggiava su due punti chiave:\nL'IRA decise di contrastare violentemente questa strategia e, mentre all'esterno del carcere conduceva una campagna di omicidi contro il personale carcerario, all'interno del carcere i detenuti repubblicani si rifiutavano di indossare l'uniforme carceraria (alcuni la indossavano solo per recarsi a ricevere le visite, mentre i pi\u00f9 intransigenti rimasero anni senza vedere i propri familiari pur di non indossare la divisa) e rimanevano nudi in cella con addosso solamente una coperta (da qui il nome di \"blanket protest\"). Dopo due anni in cui la protesta non aveva suscitato alcun effetto i detenuti, anche in risposta alla brutalit\u00e0 di molti secondini che picchiavano i detenuti quando andavano in bagno, decisero di non lavarsi e di spargere i propri escrementi sui muri delle celle (\"dirty protest\") che, dopo poco tempo, erano ridotte in uno stato allucinante, con solo dei materassi sporchi per terra ed i muri ricoperti di escrementi (in molti casi erano anche infestate dagli scarafaggi). Nonostante gli appelli di molti politici cattolici e soprattutto dell'arcivescovo O'Fiaich, primate d'Irlanda, che, dopo una visita al carcere, us\u00f2 toni molto duri contro il governo britannico, il primo ministro Margaret Thatcher rimase inamovibile.\nA questo punto, i detenuti decisero di intraprendere uno sciopero della fame: sette di loro (sei dell'IRA e uno dell'INLA) digiunarono per cinquantatr\u00e9 giorni prima di sospendere lo sciopero, avendo ricevuto vaghe assicurazioni sulle loro richieste, quando uno di loro, Sean McKenna, era ormai in fin di vita. Dopo poche settimane fu chiaro che non sarebbe cambiato nulla ed i detenuti diedero il via ad un secondo sciopero della fame. Questa volta i partecipanti avrebbero cominciato il digiuno a intervalli regolari e, in caso di morte di uno di essi, un altro detenuto avrebbe preso il suo posto. Il primo a digiunare fu Bobby Sands, OC (\"Officer Commanding\") dei detenuti dell'IRA, che mor\u00ec il 5 maggio 1981, dopo sessantasei giorni di digiuno, durante i quali era stato eletto al parlamento di Westminster per la circoscrizione Fermanagh-South Tyrone. Tra il 5 maggio ed il 20 agosto furono dieci i detenuti a morire, mentre all'esterno del carcere la provincia registrava uno dei periodi pi\u00f9 sanguinosi della sua storia ed erano sempre pi\u00f9 coloro (politici nazionalisti, Chiesa cattolica, ma anche politici statunitensi di origine irlandese) che cercavano di adoperarsi per trovare un compromesso.\nIl 3 ottobre 1981 i detenuti sospesero lo sciopero dopo che alcune famiglie erano intervenute per chiedere l'intervento medico una volta che il loro congiunto era entrato in coma.\nAnche se in un primo momento sembr\u00f2 che i repubblicani fossero usciti sconfitti dallo scontro con il governo, gli scioperi della fame fecero s\u00ec che all'interno del movimento repubblicano assumesse sempre pi\u00f9 importanza il braccio politico, il Sinn F\u00e9in, che cominci\u00f2 a partecipare regolarmente alle elezioni amministrative e politiche, nonostante i suoi eletti non si recassero a Westminster, non riconoscendo legittimo quel parlamento.\nL'istituzionalizzazione del movimento fu certamente una delle cause che, quasi vent'anni pi\u00f9 tardi, contribu\u00ec a gettare le basi del processo di pace che si concluse con l'Accordo del Venerd\u00ec Santo (\"Good Friday Agreement\"), firmato il 10 aprile 1998.\nIl conflitto continua.\nDopo la prima met\u00e0 degli anni '80, trascorsa nella solita routine di bombe, attentati e violenze settarie, accadde qualcosa che contribu\u00ec a mutare l'intransigenza britannica.\nIl 1\u00ba novembre 1987 il peschereccio \"Eksund\" venne fermato al largo delle coste bretoni e a bordo vennero scoperte 150 tonnellate di armi che comprendevano, oltre a pistole, fucili e mitragliatori AK-47, anche mitragliatrici pesanti, lanciafiamme, missili terra-aria ed alcune tonnellate del micidiale esplosivo plastico Semtex. In seguito, si venne a sapere che questo era il quinto di una serie di carichi che l'IRA era riuscita ad ottenere dal dittatore libico Mu\u02bfammar Gheddafi. Si scaten\u00f2 allora in tutta l'Irlanda, a nord ed a sud del confine, una caccia ai depositi dove l'IRA aveva nascosto le altre armi di provenienza libica, ma, a parte quantit\u00e0 ridotte, il grosso degli armamenti non venne trovato. \nOra l'IRA era meglio armata che in qualsiasi momento della sua storia e cos\u00ec gli inglesi cominciarono a pensare che una qualche forma di compromesso con i repubblicani sarebbe stata inevitabile.\nGli anni tra il 1988 ed il 1993 furono tra i pi\u00f9 violenti dell'intero periodo perch\u00e9 all'offensiva dell'IRA faceva da contraltare l'aumentata ferocia e capacit\u00e0 operativa dei paramilitari lealisti (in particolare dell'UFF) e l'uso sempre maggiore da parte dell'esercito britannico delle forze speciali (SAS e 14th Intelligence) che, in numerose imboscate, causarono la morte di molti militanti repubblicani (in particolare, nella contea di Tyrone, tra il 1987 ed il 1992, furono ventiquattro i membri dell'IRA a morire per mano delle forze di sicurezza o dei paramilitari lealisti).\nIl governo britannico, impegnato in colloqui segreti con il movimento repubblicano, intensific\u00f2 i contatti dopo che nell'aprile 1992 e nell'aprile 1993 l'IRA fece esplodere due gigantesche bombe nella \"City\" di Londra, causando danni per quasi due miliardi di sterline.\nCessate-il-fuoco.\nSi arriv\u00f2 cos\u00ec al 31 agosto 1994, quando l'IRA annuncia la \"completa cessazione delle operazioni militari\", imitata dopo quarantacinque giorni dai paramilitari protestanti.\nPer la prima volta in venticinque anni la pace sembrava a portata di mano, ma il governo britannico, ora presieduto da John Major, continuava a frapporre ostacoli alla partecipazione del Sinn F\u00e9in ai colloqui di pace (chiedendo che l'IRA consegnasse le armi, cosa che per i repubblicani equivaleva ad un sacrilegio) e cos\u00ec, il 9 febbraio 1996, l'IRA ruppe la tregua, facendo esplodere un camion-bomba (preparato in Irlanda da uomini della \"South Armagh Brigade\", la pi\u00f9 efficiente e difficile da infiltrare di tutta l'organizzazione) a Canary Wharf, nella zona dei \"docks\" di Londra. Il conflitto riprese, anche se non con l'intensit\u00e0 di prima, ma in seguito alle elezioni politiche britanniche del 1997, nelle quali il partito laburista guidato da Tony Blair aveva ottenuto una schiacciante maggioranza, l'IRA decise di ripristinare la tregua, anche se questa volta dovette far fronte alla scissione di alcuni dissidenti, che, sotto la guida di Micky McKevitt, ex quartiermastro generale dell'IRA, diedero vita alla Real IRA.\nCampagna anti-droga della R.A.A.D..\nNell'aprile del 2009 venne formato a Derry un gruppo paramilitare, che si faceva chiamare \"Republican Action Against Drugs\" (\"R.A.A.D.\"), allo scopo di combattere i narcotrafficanti locali.\nNello stesso anno avvennero diversi attentati e sparatorie contro presunti narcotrafficanti e spacciatori. Gli attentati continuarono fino al 2014, quando la R.A.A.D. decise di unirsi con la R-IRA.\nGli attentati consistevano in lanci di bombe carta e spari di intimidazione in parti del corpo non letali, ma, il 9 febbraio 2012, le R.A.A.D. uccisero Andrew Allan davanti alla propria abitazione.\nUn altro evento che suscit\u00f2 parecchio scalpore avvenne il 26 aprile 2012, quando una madre fu costretta a portare il figlio diciottenne a membri delle R.A.A.D., i quali gli spararono alle gambe, senza ucciderlo. A seguito dell'episodio, avvennero manifestazioni contro il gruppo terroristico, alle quali parteciparono oltre duecento persone. \nGuerra alla droga della D.A.A.D..\nPrima della R.A.A.D., negli anni '90, esisteva un altro gruppo paramilitare, che si faceva chiamare D.A.A.D. (\"Direct Action Against Drugs\"), il quale, a differenza della R.A.A.D., che preferiva minacciare i narcotrafficanti, uccideva gli spacciatori ed affiliati ad organizzazioni criminali; il gruppo ha operato dal 1995 fino al 2001, uccidendo nove narcotrafficanti, per poi passare dalla parte del gruppo terroristico repubblicano R-IRA.\nInfluenza culturale.\nIl conflitto nordirlandese \u00e8 stato fonte d'ispirazione per diversi canzoni film e canzoni tra cui:"}
{"id": "673144", "revid": "287204", "url": "https://it.wikipedia.org/wiki?curid=673144", "title": "Agaricus bitorquis", "text": "\"Agaricus bitorquis\" (Qu\u00e9l.) Sacc., \"Sylloge fungorum\" (Abellini) 5: 998 (1887). \u00c8 un fungo basidiomicete riconoscibile tra le altre specie della \"Sezione \"Bitorques\"\" per la presenza di due anelli evidenti, l'odore gradevole ed il gambo corto rispetto al diametro del cappello.\n\u00c8 un prataiolo inconfondibile anche per la facilit\u00e0 con cui riesce a \"demolire\" letteralmente l'asfalto stradale su cui occasionalmente cresce il carpoforo. Logicamente bisogna evitare nel modo pi\u00f9 assoluto il consumo di esemplari che crescono ai bordi delle strade o su substrati innaturali, in quanto questi accumulano sostanze inquinanti.\nDescrizione della specie.\nCappello.\n15 x 1\u20132\u00a0cm, emisferico, poi espanso, molto carnoso, compatto, spesso sporco di terra.\nLamelle.\nLibere o leggermente adnate, piuttosto sottili, strette 4\u00f76\u00a0mm, arrotondate, biancastre-rosa pallido, poi rosa carnicino, infine bruno scuro, con filo intero e biancastro.\nGambo.\n8-12 x 3\u20135\u00a0cm, cilindrico, bianco, pieno, sodo, glabro, attenuato verso il basso, facilmente separabile dal cappello.\nAnello.\nAnello doppio infero, spesso attaccato al margine del cappello, pu\u00f2 avere l'aspetto di un'armilla plissettata.\nCarne.\nSoda, bianca, al taglio vira leggermente al rosa carne.\nHabitat.\nFruttifica dalla primavera all'autunno, spesso gregario, nei prati, ai margini delle strade e perfino sull'asfalto dal quale spunta sollevando il manto stradale, in terreni calcarei e sabbiosi.\nCommestibilit\u00e0.\n\u00c8 un ottimo commestibile, assai apprezzato da crudo.\nEtimologia.\nDal latino \"\"agaricus\" = campestre, per via dell'habitat e \"bitorquis\"\" = con due collane, per via dei suoi due anelli.\nSpecie simili.\nPu\u00f2 essere confuso con:"}
{"id": "673148", "revid": "88740", "url": "https://it.wikipedia.org/wiki?curid=673148", "title": "Santa Maria la Scala", "text": "Santa Maria la Scala (\"'a Scala\" in dialetto locale) \u00e8 una frazione del comune di Acireale, nella Citt\u00e0 metropolitana di Catania.\nTerritorio.\nIl borgo si trova sulla costa ionica ai piedi della Timpa, una gigantesca falesia riccamente stratificata, a circa 3 chilometri di strada rotabile da Acireale, di cui costituisce il pi\u00f9 prossimo sbocco a mare. Gli abitanti sono localmente conosciuti con il nome di \"Scaloti\". La chiesa parrocchiale \u00e8 del XVII secolo ed \u00e8 dedicata a Santa Maria della Scala.\nStoria.\nL'abitato, sovrastato dalla Timpa su cui a 140 m s.l.m. \u00e8 posta Acireale, si raccoglie attorno al porticciolo detto Scalo Grande, allungandosi sull'angusto lungomare verso sud dove sorgono alcune interessanti costruzioni per la villeggiatura di fine Ottocento della borghesia acese. All'estremit\u00e0 meridionale della frazione vi \u00e8 un mulino, detto \"di Miuccio\" e documentato a partire dal XVI secolo, gi\u00e0 ad acqua, alimentato dalla sorgente di \"Testa dell'acqua\" che sgorga a pochi metri dal mare dalle viscere della Timpa che \u00e8 di notevole rilevanza naturalistica. A nord dell'abitato, accessibile via mare, si trova la \"Grotta delle palombe\", un complesso di basalti colonnari parzialmente frantumato dalle mareggiate. Nel 1972 cos\u00ec si \u00e8 inabissato il caratteristico \"pugno\" che si ergeva nello specchio di mare chiuso a sud dalla \"pietra delle sarpe\". Secondo la fantasia popolare era il rifugio amoroso del pastore Aci e della ninfa Galatea.\nPunti di attrazione turistica.\nI collegamenti con Acireale sono assicurati da una strada provinciale. Dalla caratteristica strada delle \"Chiazzette\" (XVI secolo), non carrozzabile, che s'inerpica sulla Timpa e che costituisce un interessante itinerario naturalistico attraverso la \"Riserva naturale orientata\", \u00e8 possibile raggiungere in dieci minuti (una mezzora per la risalita) la sottostante spiaggia. Il punto di partenza della passeggiata naturalistica \u00e8 costituito dalla \"Fortezza del Tocco\", un bastione messo a difesa dell'ingresso da mare della Citt\u00e0.\nEconomia.\nL'economia di Santa Maria la Scala aveva la sua voce pi\u00f9 importante nella pesca col suo porticciolo protetto da un molo, accessibile a imbarcazioni medio-piccole. La flotta di pescherecci si \u00e8 ridotta a pochissime unit\u00e0 e ripara ad Acitrezza. Sono sviluppate le attivit\u00e0 di ristorazione e ricettive.\nIl borgo \u00e8 inoltre da giugno a settembre frequentata localit\u00e0 balneare con una spiaggetta di grossi ciottoli di pietra lavica levigati dal moto ondoso e altre punteggiate di scogli e massi lavici. Le autolinee degli autobus lo collegano ad Acireale. Durante la stagione estiva \u00e8 anche di sera meta di turismo locale, anche per alcune manifestazioni organizzate dagli esercenti."}
{"id": "673149", "revid": "107366", "url": "https://it.wikipedia.org/wiki?curid=673149", "title": "Etichettatura (tessuti)", "text": ""}
{"id": "673151", "revid": "107366", "url": "https://it.wikipedia.org/wiki?curid=673151", "title": "Etichetta prodotti tessili", "text": ""}
{"id": "673152", "revid": "125393207", "url": "https://it.wikipedia.org/wiki?curid=673152", "title": "Convenzione tra Italia e Turchia", "text": "La Convenzione tra Italia e Turchia, firmata ad Ankara il 4 gennaio 1932 dal Plenipotenziario italiano, l'Ambasciatore Pompeo Aloisi, e il Ministro degli Esteri turco Tevfik Rustu Bey, pose fine alla disputa sulla delimitazione delle acque territoriali fra la costa dell'Anatolia e l'isola di Castelrosso, che era possedimento italiano dal 1921.\nEffetti.\nA seguito di questa convenzione tutte le isolette dell'arcipelago attorno a Castelrosso, eccetto Ro e Strongili, furono attribuite alla Turchia.\nInoltre il Governo italiano riconobbe la sovranit\u00e0 della Turchia sull'isoletta Egea di \"Kara Ada\" (in greco \"Arcos\"), situata di fronte alla citt\u00e0 di Bodrum.\nIn una Appendice firmata nel dicembre dello stesso anno, i due Stati si accordarono per estendere la Convenzione a delimitare il confine marittimo fra la costa anatolica e il Dodecaneso italiano. Questo fu fatto definendo trentacinque punti equidistanti dai territori italiano e turco.\nL'Appendice non fu depositata presso la Societ\u00e0 delle Nazioni di Ginevra, motivo per cui il governo turco, dopo la crisi di Imia/Kardak del 1996 con la Grecia (che, nel frattempo, era subentrata all'Italia nel possesso delle isole), non volle riconoscerne la validit\u00e0 ritenendo che la sovranit\u00e0 delle centinaia di rocce, isolette e scogli del Dodecaneso risultasse ancora non definita."}
{"id": "673156", "revid": "122104001", "url": "https://it.wikipedia.org/wiki?curid=673156", "title": "Kaiser Wilhelm der Gro\u00dfe", "text": "La Kaiser Wilhelm der Gro\u00dfe era un transatlantico tedesco adibito alla guerra di corsa durante le prime fasi della prima guerra mondiale. Era stata cos\u00ec battezzata in onore di Guglielmo I di Germania.\nVenne varato nei cantieri Bremen-Vulcan e completato nel 1897.\nPeriodo precedente il primo conflitto mondiale.\nNel periodo precedente la grande guerra, la Norddeutscher Lloyd (NDL) era proprietaria di transatlantici eleganti e veloci, che rappresentavano l'immagine della nazione nelle rotte del nord Atlantico. Durante gli anni 1897-1907 i suoi bastimenti conquistarono tre volte il Nastro Azzurro, prestigioso premio per la traversata pi\u00f9 veloce, e uno dei bastimenti che riusc\u00ec nell'impresa di abbassare questo primato fu proprio il \"Wilhelm der Gro\u00dfe\".\nLa nave fu costruita nei cantieri della AG Vulkan di Stettino (scafo N\u00b0 234), e al momento del varo fu la nave passeggeri pi\u00f9 grande del mondo. La nave fu la prima nave passeggeri ad avere quattro fumaioli, inclinati all'indietro, e aveva dimensioni imponenti per un bastimento del tardo XIX secolo, prua verticale, e due snelli alberi a prua e poppa del blocco sovrastrutture. Aveva una potenza e velocit\u00e0 superiore a quella delle navi da battaglia dell'epoca, e nonostante la mancanza delle turbine era capace di superare ampiamente i 20 nodi, cosa difficile da ottenere con le motrici alternative. Nel realizzarla si pens\u00f2 anche ad un possibile impiego bellico, e cos\u00ec le paratie e altre strutture vennero rinforzate significativamente. La sua carena, realizzata in scala, fu sperimentata presso la vasca navale della Regia Marina italiana di La Spezia. Le prove furono successivamente ripetute con la partecipazione di personale italiano presso la nuovissima vasca navale tedesca di Bremerhaven.\nPer l'uso come nave ausiliaria della flotta da guerra offriva la spaziosit\u00e0 delle sue cabine per equipaggio, truppe e prigionieri imbarcati, come anche la tenuta al mare grosso data da un alto bordo libero. La nave non era realmente indicata per il compito di corsara date le caratteristiche dell'apparato motore, il cui alto consumo costituiva un problema senza soluzione. Le sue dimensioni erano di 197,70 metri di lunghezza per 20,01 di larghezza e stazzava 14.349 tonnellate.\nSino al 1899 era la pi\u00f9 grande nave esistente al mondo e fino all'anno prima la pi\u00f9 veloce: aveva due motori a vapore a tripla espansione per una potenza di 28.000 hp con propulsione a due eliche, per un consumo giornaliero di 560 tonnellate di carbone che le davano una velocit\u00e0 di crociera di ben 22,5 nodi; poteva ospitare 332 passeggeri in prima classe, 343 in seconda e 1.074 sottocoperta.\nIl 19 settembre 1897 fece il viaggio inaugurale Brema - Southampton - New York - Plymouth - Brema. Nel 1898 il 24% di tutte le traversate atlantiche di prima classe per il Nord America venne effettuato proprio sul \"Kaiser Wilhelm der Gro\u00dfe\". Nel marzo 1898 batt\u00e9 il primato di velocit\u00e0 nell'attraversamento dell'Atlantico in 5 giorni, 15 ore e 46 minuti ad una velocit\u00e0 media di 22,46 nodi dai Needles a Sandy Hook. Nel 1900 fu il primo transatlantico tedesco a dotarsi dell'apparecchio telegrafico Marconi. Nel giugno del 1900 scamp\u00f2 per un soffio all'incendio dei magazzini del Molo del Norddeutscher Lloyd ad Hoboken, al quale era attraccata. Il 21 novembre nel porto di Cherbourg entr\u00f2 in collisione con il postale inglese \"Orinoco\", che con la prua apr\u00ec uno squarcio sulla fiancata di dritta della nave. Sul \"Kaiser Wilhelm der Gro\u00dfe\" persero la vita cinque passeggeri e sull'\"Orinoco\" tre marinai.\nNel 1901, in occasione delle riparazioni, furono modificati gli alloggiamenti interni sulla base della richiesta del mercato: 400 passeggeri in prima classe, 350 in seconda e 800 sottocoperta. Dal 26 gennaio al 1\u00ba marzo 1907 fece la sua unica crociera da New York in Mediterraneo. Il 25 maggio 1907 perse il timone sulla tratta New York - Plymouth. Il 12 dicembre 1910, di ritorno da New York verso Brema, perse un'elica sui Banchi di Terranova e fece il viaggio con una sola elica a 17,5 nodi. Nell'inverno del 1914 fu riallestita come nave per emigranti, con la stazza diminuita a 13.592 tonnellate, la modifica degli alloggiamenti e l'abolizione della prima e della seconda classe per ospitare 630 passeggeri di terza classe e 1.500 sottocoperta. Il 18 marzo 1914 fece l'ultimo viaggio Brema - New York senza scalo, con ritorno con scali Plymouth e Cherbourg.\nAttivit\u00e0 in guerra.\nIl 4 agosto 1914 fu trasformata in nave armata della Kaiserliche Marine nei cantieri di Bremerhaven. Scoppiata la guerra, la nave venne pitturata in un nero opaco e imbarc\u00f2 l'armamento di cannoni, prevalentemente da 105 mm; al comando del capitano di fregata Max Reymann, salp\u00f2 gi\u00e0 il 4 agosto 1914, e rasentando la costa norvegese anticip\u00f2 il blocco navale britannico catturando un peschereccio da 225t, il \"Tubal Cain\". Verso il 15 agosto era nella zona di pattugliamento, catturando in rapida sequenza quattro bastimenti civili e seminando scompiglio nell'Atlantico centrale.\nCome nave militare corsara affond\u00f2 tre navi alleate ed arremb\u00f2 le navi passeggere britanniche \"Galician\" e \"Arlanza\". Ritrovatosi senza carbone, l'equipaggio dovette rifugiarsi nell'ancoraggio di R\u00edo de Oro nel Sahara Spagnolo occidentale, per rifornirsi da una carboniera catturata. La superiorit\u00e0 strategica della flotta britannica, dovuta soprattutto al numero delle basi disponibili, si pales\u00f2 subito, perch\u00e9 la nave corsara tedesca il 26 agosto 1914 al largo della costa del R\u00edo de Oro, fu raggiunta dall'incrociatore britannico HMS \"Highflyer\" che, armato di cannoni da 152 mm, intim\u00f2 la resa alla \"Kaiser Wilhelm der Gro\u00dfe\". Le due navi ingaggiarono un combattimento che dimostr\u00f2 l'inadeguatezza dei transatlantici nella lotta al traffico mercantile, cosa che sarebbe stata ben presto risolta con navi pi\u00f9 adatte allo scopo. Dopo 90 minuti di battaglia, il \"Kaiser Wilhelm der Gro\u00dfe\" rimase a secco di munizioni e, sebbene non molto danneggiato, fu autoaffondato su un bassofondo sabbioso per evitarne il riutilizzo da parte nemica.\nIl relitto fu demolito solo trentotto anni dopo, nel 1952. La campana della nave fu resa al governo tedesco, il quale la restitu\u00ec a propria volta alla compagnia armatrice Norddeutscher Lloyd."}
{"id": "673157", "revid": "767487", "url": "https://it.wikipedia.org/wiki?curid=673157", "title": "Il conte di Essex", "text": "Il conte di Essex (\"The Private Lives of Elizabeth and Essex\") \u00e8 un film del 1939 diretto da Michael Curtiz.\nPellicola incentrata sulla storia d'amore tra la regina Elisabetta I d'Inghilterra e il conte di Essex. Il soggetto \u00e8 tratto dal dramma teatrale \"Elizabeth the Queen\" di Maxwell Anderson che fu un vero successo nei teatri di Broadway.\nTrama.\nDopo aver sconfitto le truppe spagnole a Cadice, Robert Devereux, conte di Essex, si presenta dinnanzi alla regina Elisabetta, la quale invece di ricompensarlo, lo rimprovera pubblicamente per la sua ambizione.\nEssex, pieno di rabbia nei confronti dalla sovrana che ama, si allontana dalla corte e vi fa ritorno mentre la regina deve prendere una decisione riguardo al disastroso conflitto in Irlanda. La regina vorrebbe Essex vicino a s\u00e9, ma lo stesso, stuzzicato nell'orgoglio, accetta la sfida di comandare l'esercito inglese per riconquistare l'Irlanda che sta cadendo sotto il controllo del Conte di Tyrone.\nDopo anni di battaglia, abbandonato dalla sovrana, senza viveri e munizioni, Essex \u00e8 costretto alla resa e fa poi ritorno in Inghilterra marciando con il suo esercito verso il palazzo reale per conquistarne il trono.\nGiunto di fronte alla regina senza spargimenti di sangue, per volont\u00e0 della stessa, Essex capisce che in realt\u00e0 una congiura di corte ha impedito che le lettere inviate da e per la regina arrivassero a destinazione. Chiaritisi su questo punto, i due si riappacificano ma sono comunque di fronte ad un bivio.\nElisabetta, pur amando Essex, non lo ritiene all'altezza del ruolo di re, in quanto troppo impulsivo. D'altra parte Essex confessa di amarla ma ancor di pi\u00f9 di ambire al potere, tanto pi\u00f9 che si \u00e8 sempre ritenuto pari a lei e sente di dover sfruttare la popolarit\u00e0 di cui gode.\nLa regina, ingannandolo, lo arresta e lo fa rinchiudere nella Torre di Londra condannandolo a morte.\nAlla vigilia dell'esecuzione Elisabetta cerca un modo per salvare il suo amato Robert che per\u00f2, schiavo della propria ambizione, non chiede la grazia e non accetta compromessi, guadagnandosi il patibolo.\nProduzione.\nLa pellicola venne prodotta dalla Warner Brothers che si serv\u00ec dei migliori professionisti a disposizione, permettendo anche di girare la pellicola a colori, procedimento allora estremamente costoso, non a caso tra le cinque candidature Academy Award c'\u00e8 anche quella per la migliore pellicola a colori. Il film divenne la produzione pi\u00f9 importante degli studios ed ebbe un ritorno economico enorme.\nCast.\nBette Davis ebbe in seguito modo di ricordare le difficolt\u00e0 del suo ruolo nel film. Entusiasta di interpretare il ruolo di Elisabetta, (lo reinterpret\u00f2 in et\u00e0 avanzata nella pellicola del 1955 \"Il favorito della grande regina\"), l'attrice fece pressioni per assegnare il ruolo del conte di Essex all'attore britannico Laurence Olivier ma la \"major\" si oppose perch\u00e9 non intendeva rischiare affidando un ruolo primario ad un attore ancora sconosciuto negli Stati Uniti.\nQuando seppe che il ruolo sarebbe stato assegnato ad Errol Flynn, la Davis protest\u00f2 animatamente, poich\u00e9 non aveva grande stima per le doti sceniche e recitative di questo attore, con il quale aveva lavorato un anno prima nella pellicola \"Io ti aspetter\u00f2\" (1938), giudicandolo troppo approssimativo nel preparare i suoi personaggi.\nIn effetti il personaggio del furfante damerino creato da Flynn piacque molto al pubblico ma non alla critica che lo stronc\u00f2 non giudicandolo all'altezza del suo ruolo.\nBette Davis ed Olivia de Havilland in seguito recitarono insieme altre due volte: nel film \"In questa nostra vita\" (1942) e, per la terza ed ultima volta, in \"Piano... piano, dolce Carlotta\" (1964)."}
{"id": "673165", "revid": "7336", "url": "https://it.wikipedia.org/wiki?curid=673165", "title": "Queen Live at Wembley Stadium", "text": ""}
{"id": "673172", "revid": "287204", "url": "https://it.wikipedia.org/wiki?curid=673172", "title": "Anser albifrons", "text": "L'oca lombardella maggiore (\"Anser albifrons\") \u00e8 un uccello, appartenente alla famiglia degli anatidi.\nSistematica.\nEsistono cinque sottospecie di \"Anser albifrons\":\nAspetti morfologici.\n\"Anser albifrons\" ha una lunghezza di 65\u201378\u00a0cm e una apertura alare di 130\u2013165\u00a0cm.\nDistribuzione e habitat.\nL'uccello nidificante in tutti i paesi nordici dalla Russia, Groenlandia, Canada e Alaska, svernante in tutta Europa fino all'Italia e negli Stati Uniti fino ad arrivare al Giappone.\nCome tutte le oche predilige i luoghi umidi costieri e paludosi. \nCibo ed Alimentazione.\nPrincipalmente vegetariana come tutte le oche. Gradisce gli scarti della verdura e mais.\nStatus e conservazione.\nSpecie protette dalla Direttiva Uccelli"}
{"id": "673173", "revid": "1610933", "url": "https://it.wikipedia.org/wiki?curid=673173", "title": "Oca lombardella maggiore", "text": ""}
{"id": "673176", "revid": "1610933", "url": "https://it.wikipedia.org/wiki?curid=673176", "title": "Oca lombardella", "text": ""}
{"id": "673178", "revid": "125995970", "url": "https://it.wikipedia.org/wiki?curid=673178", "title": "Cristologia", "text": "La cristologia \u00e8 una parte fondamentale della teologia cristiana che studia e definisce chi e che cosa Ges\u00f9 Cristo \u00e8, basandosi sulle informazioni che lo riguardano contenute nei \"vangeli\" e nelle epistole paoline e cattoliche del \"Nuovo Testamento\", con particolare attenzione alla sua natura umana e divina.\nCaratteristiche.\nEsistono due fondamentali cristologie, una cosiddetta dall'alto cio\u00e8 che si sviluppa a partire dalla natura divina di Ges\u00f9 come Figlio di Dio, e una dal basso che si sviluppa a partire dalla natura umana di Ges\u00f9 cos\u00ec come si \u00e8 manifestata nella sua vita terrena.\nAlcuni aspetti molto dibattuti nel corso della storia del cristianesimo sono stati:\nLa cristologia, proprio perch\u00e9 tratta della natura intrinseca di Ges\u00f9, \u00e8 uno dei trattati teologici fondamentali nel cristianesimo. L'apostolo Paolo di Tarso fu tra i primi a preoccuparsi di definire la natura e lo scopo di Ges\u00f9, focalizzandosi soprattutto sulla preesistenza di Cristo e sull'uso del termine Kyrios (cio\u00e8 \"Signore\") per riferirsi a Ges\u00f9 in quanto Dio.\nLa cristologia fu un argomento particolarmente controverso nei primi secoli del cristianesimo, in particolare dal IV secolo quando, a seguito della disputa con Ario, venne definita la dottrina ortodossa, stabilita nei Concili ecumenici a partire da quello di Nicea I. Solitamente questi argomenti teologici sono sinteticamente indicati come trinit\u00e0, incarnazione e redenzione.\nDa notare che la redenzione umana da parte del Messia \u00e8 la questione principe del cristianesimo, che produce le altre due e che lo differenzia dal giudaismo (ben allontanato dal concilio di Nicea). Il quale, attribuendo ai soli progenitori la colpa originale, non prevede necessaria alla salvezza umana alcuna redenzione.\nIl simbolo niceno-costantinopolitano.\nIl simbolo niceno-costantinopolitano, frutto dell'elaborazione dei primi concili ecumenici e in particolare del concilio di Calcedonia, riconosce in Ges\u00f9 tanto la natura umana quanto quella divina.\nTale dottrina prende il nome di diofisismo.\nTale cristologia attualmente \u00e8 ritenuta per vera e condivisa dalle chiese storiche, che sono:\nLa cristologia cattolica sostiene che in Ges\u00f9 vi sono due nature, quella umana e quella divina, unite ma non confuse fra di loro. Cos\u00ec afferma il dettato dogmatico del concilio di Calcedonia (451):\n\"\u201cInsegniamo a confessare un solo e medesimo Figlio: il Signore nostro Ges\u00f9 Cristo, vero Dio e vero uomo, uno e medesimo Cristo Signore unigenito; da riconoscersi in due nature, senza confusione, immutabili, indivise, inseparabili, essendo stata salvaguardata la propriet\u00e0 di ciascuna natura, e concorrendo a formare una sola persona e ipostasi; Egli non \u00e8 diviso o separato in due persone, ma \u00e8 un unico e medesimo Figlio, Verbo e Signore Ges\u00f9 Cristo\u201d\".\nGi\u00e0 il concilio di Nicea (325) aveva proclamato Ges\u00f9 consustanziale con il Padre (\"homoo\u00f9sios to Patr\u00ec\"), generato prima del tempo e a lui coeterno e coeguale, contro le dottrine di Ario che lo interpretavano solamente come un'eminente creatura. Secondo la medesima dottrina ortodossa, dalla Vergine Maria Ges\u00f9 ha veramente assunto la natura umana al momento dell'incarnazione. Cos\u00ec che l'Incarnazione, la Morte in croce, la Risurrezione e l'Effusione dello Spirito Santo costituiscono come i cardini della soteriologia cristiana.\nLe diverse tradizioni - orientale e occidentale - privilegiano due diverse e complementari concezioni della salvezza: per gli orientali il Figlio di Dio ha salvato gli uomini e il mondo gi\u00e0 con l'Incarnazione, assumendo cio\u00e8 in S\u00e9 la natura umana, decaduta dopo il peccato originale e incapace di redimersi da sola. Secondo questa prospettiva, divenendo uomo, il Figlio di Dio ha \"tolto il muro di separazione che era frammezzo\" tra Dio e l'uomo e ha riaperto all'uomo il suo destino di figlio adottivo di Dio.\nLa teologia occidentale ha sottolineato la forza salvifica decisiva dell'evento della morte in croce di Cristo, interpretata come un sacrificio espiatorio che riscatta il peccato, il male e il dolore del mondo. Offrendo Se stesso come vittima liberamente e per amore, Ges\u00f9 ha pagato il prezzo della redenzione, compiendo la figura veterotestamentaria del Go'el.\nIl concilio di Costantinopoli I (381) proclam\u00f2 la consustanzialit\u00e0 dello Spirito Santo con il Figlio e con il Padre; quello di Efeso (431) in forza dell'unica persona divino-umana di Cristo proclam\u00f2 Maria, la Madre di Ges\u00f9, Madre di Dio.\nGli studi cristologici recenti, utilizzando in particolare il metodo storico-critico, hanno portato ad un maggior approfondimento sulla questione del Ges\u00f9 storico, sulla natura umana di Cristo. Tali studi hanno portato a posizioni giudicate dal magistero della Chiesa rischiose perch\u00e9 possono svuotare dall'interno il valore e la portata della natura divina di Cristo riducendolo a semplice personaggio storico, annullando cos\u00ec la portata salvifica dell'incarnazione.\nAltre cristologie.\nNel corso della storia del Cristianesimo le controversie riguardo a Ges\u00f9 sono state numerose. Qui di seguito si indicano alcune fra le principali dottrine e opinioni differenti da quella cattolica.\nIn breve Modalismo e Arianesimo si trovano agli estremi opposti in quanto il Modalismo essendo parte del Monarchianesimo afferma un'unione ipostatica talmente stretta da negare la trinit\u00e0 (Dio \u00e8 Uno ma non Trino) mentre l'Arianesimo non nega la trinit\u00e0 in generale ma esaspera la distinzione tra Padre e Figlio fino a fare di quest'ultimo uno Ktisma del Padre, cio\u00e8 una creatura a Lui non consustanziale e non esistente da sempre.\nSu un altro continuum si collocano ai due estremi monofisismo e nestorianesimo, il primo nega la consustanzialit\u00e0 di Ges\u00f9 con gli uomini in quanto secondo il monofisismo Ges\u00f9 perde la sua natura umana mentre il nestorianesimo essendo una versione estrema del difisismo - cio\u00e8 la cristologia adottata da calcedonia e quindi quella ortodossa della gran parte dei cristiani odierni - \u00e8 pi\u00f9 vicino alla posizione ortodossa ma se ne distingue in quanto ritiene Maria solo madre di Ges\u00f9 (Christotokos) e non madre di Dio (Theotokos).\nE non bisogna ignorare la piccola \"modifica\" cristologica pi\u00f9 tardi attuata da Lutero non sulla persona ma circa gli effetti della redenzione (o della grazia): effetti generalizzati alla remissione non solo del peccato originale ma anche di tutti i peccati degli uomini, sia pur condizionata dalla fede, senza bisogno di sacramenti.\nCristologia islamica.\nIn un certo senso si pu\u00f2 affermare che anche nel Corano ci siano elementi di cristologia, poich\u00e9 la cristologia ortodossa viene ripetutamente criticata e ne viene proposta una versione influenzata probabilmente dalla dottrina docetista.\nPoich\u00e9 Ges\u00f9, in arabo\u0639\u064a\u0633\u0649 ('\u012bs\u00e1), \u00e8 considerato un profeta investito da Dio di poteri particolari che gli permisero di compiere miracoli, la sua posizione nell'islam si pu\u00f2 considerare molto vicina a quella adozionista. \n\u00c8 da ricordare che per l'isl\u0101m Ges\u00f9 non fu crocifisso, non mor\u00ec e non risorse, ma ascese vivo al Cielo."}
{"id": "673179", "revid": "2149966", "url": "https://it.wikipedia.org/wiki?curid=673179", "title": "Moise Ciombe", "text": "Biografia.\nLeader della \"Conf\u00e9d\u00e9ration des associations tribales du Katanga\" (CONAKAT) che nel maggio 1960 aveva vinto le elezioni nella provincia del Katanga, dopo la proclamazione dell'indipendenza del Congo belga (30 giugno 1960) riusc\u00ec a proclamare in luglio la secessione e l'indipendenza del Katanga e si leg\u00f2 alle grandi compagnie euro-americane nel Congo, affidandosi anche a truppe mercenarie. Sconfitto infine dalle truppe della missione ONUC nel gennaio 1963, si rec\u00f2 in esilio prima in Rhodesia e poi in Spagna.\nTornato in Congo un anno dopo, fu primo ministro di un governo di coalizione (1964-1965), la Convenzione nazionale congolese. Nel dicembre 1964 fu in visita a Roma per incontrare il Papa.\nMoise Ciombe vinse con una larga maggioranza le elezioni del marzo 1965, ma il presidente della Repubblica Kasa-Vubu diede l'incarico di primo ministro designato ad un leader anti-Ciombe, Evariste Kimba, che il parlamento non approv\u00f2.\nIn ottobre fu quindi deposto da un golpe guidato dal generale Mobutu, grazie anche all'aiuto dell'ONU e Ciombe si rifugi\u00f2 in Spagna. Fu condannato a morte in contumacia da Mobutu per l'assassinio di Patrice Lumumba e per alto tradimento.\nIl 30 giugno 1967 l'aereo su cui viaggiava Ciombe fu dirottato da quello che, si scoprir\u00e0 in seguito, era un agente del servizio segreto francese SDECE, e costretto ad atterrare ad Algeri dove l'ex presidente del Katanga fu posto agli arresti.\nQuesto provoc\u00f2 la rivolta dei mercenari in Congo. Respinta sia la richiesta di liberazione da parte dei sostenitori belgi che l'estradizione in Congo, fu internato in Algeria fino alla morte, avvenuta il 29 giugno 1969 per un sospetto attacco cardiaco."}
{"id": "673180", "revid": "729019", "url": "https://it.wikipedia.org/wiki?curid=673180", "title": "Pazzino de' Pazzi", "text": "Biografia.\nPartecip\u00f2 alla prima crociata ed \u00e8 celebre la sua leggendaria scalata alle mura di Gerusalemme, compiuta a mani nude, dove coraggiosamente sarebbe stato il primo cavaliere ad entrare nella citt\u00e0 santa, sconfiggendo e mettendo in fuga i musulmani che trov\u00f2 su quel tratto di mura e aprendo la strada alla conquista della citt\u00e0 da parte dei crociati.\nPer ringraziarlo della sua valorosa azione Goffredo da Buglione gli regal\u00f2 le tre schegge di silice provenienti dal Santo Sepolcro (luglio 1099).\nRientrato a Firenze il 16 luglio 1101, il valoroso capitano fu festeggiato ed accolto con solenni onori. Le tre pietre rimasero inizialmente conservate nella residenza della famiglia e quindi consegnate alla chiesa di Santa Maria Sopra a Porta presso il Mercato Nuovo, poi rinominata come chiesa di San Biagio fino a quando, nel 1785, questa fu soppressa. Dal 27 maggio di quell'anno le sacre reliquie vennero definitivamente trasferite nella vicina chiesa di Santi Apostoli dove tuttora sono conservate.\nQueste pietre sono di grandissimo valore simbolico per la citt\u00e0 perch\u00e9 ogni anno, il giorno di Pasqua, vengono usate per accendere il fuoco che incendia il \"Brindellone\" durante la festa dello scoppio del carro."}
{"id": "673182", "revid": "439868", "url": "https://it.wikipedia.org/wiki?curid=673182", "title": "Dinas Emrys", "text": "Dinas Emrys, che in gallese significa \"fortezza di Ambrosio\", \u00e8 una fortezza collinare di pietra e legno vicino a Beddgelert, nel Galles del nord. Oltre ad avere importanza come sito archeologico, \u00e8 per molti un luogo di grande valore, perch\u00e9 legato alle leggende su re Art\u00f9. Secondo la \"Historia Brittonum\", vi si verific\u00f2 il famoso colloquio tra il sovrano supremo britannico Vortigern e Merlino. Scappato dagli anglosassoni nel Galles, Vortigern scelse questo luogo per costruire il suo palazzo reale, ma ogni giorno i suoi uomini costruivano una torre che puntualmente di notte crollava. La cosa continu\u00f2 per alcune settimane, fino a quando Vortigern fece cercare un orfano con poteri profetici di cui aveva sentito parlare: Myrddin Emrys, cio\u00e8 Merlino, che fu trovato nella citt\u00e0 di \"Caer Myrddin\" (Carmarthen). Il ragazzo spieg\u00f2 a Vortigern che la causa del crollo erano due draghi, uno bianco e uno rosso, che si trovavano l\u00e0 sotto. Il drago bianco, che ora stava vincendo, rappresentava i sassoni, ma presto sarebbe stato sconfitto dal drago rosso, simbolo dei britanni. Dopo la disfatta di Vortigern, la fortezza fu assegnata al re supremo Ambrosio Aureliano, detto \"Emrys Wledig\" (\"Imperatore\"), epiteto da cui la fortezza trasse il suo nome.\n\u00c8 la storia Lud e Llefelys, contenuta nel \"Mabinogion\", a spiegare come mai i draghi si trovassero in quel luogo. Durante il regno di Lud in Britannia, si ud\u00ec un tremendo grido di origine sconosciuta, che, come rivel\u00f2 il re della Gallia, Llefelys, era provocato da due draghi che combattevano. Questo grido sarebbe cessato solo dopo la cattura delle due bestie. Allora Lud li cattur\u00f2 e li seppell\u00ec a Dinas Emrys. Sempre secondo la tradizione, mago Merlino nascose in quel luogo il suo tesoro. A un certo punto il forte fu chiamato \"Dinas Fforan\", cio\u00e8 \"fortezza con alti poteri\". Non lontano da Dinas Emrys si trova infatti \"Cell-y-Dewiniaid\", cio\u00e8 \"il boschetto dei maghi\": un campo dove un tempo c'era un bosco di querce in cui i saggi di Vortigern si incontravano per discutere i grandi eventi del loro tempo. Loro furono sepolti in un campo adiacente.\nLa maggior parte di ci\u00f2 che oggi resta di questa fortezza risale comunque al X secolo"}
{"id": "673183", "revid": "1573940", "url": "https://it.wikipedia.org/wiki?curid=673183", "title": "Reduncinae", "text": "I Reduncini (Reduncinae) sono una sottofamiglia di Bovidi che comprende 9 specie di antilopi.\n\u00c8 costituita da animali medio-grandi che vivono nelle regioni umide a sud del Sahara. Le corna sono presenti solo nei maschi.\nAttualmente sono presenti solo in Africa, ma nel Cenozoico superiore erano diffusi anche in Asia (\"Cambayella\", \"Sivacobus\"). Una forma fossile africana molto nota \u00e8 \"Menelikia\".\nTassonomia.\nLa sottofamiglia comprende i seguenti generi e le seguenti specie viventi:\nSottofamiglia Reduncinae:\nFilogenesi.\nAlbero filogenetico delle specie viventi della sottofamiglia \"Reduncinae\", secondo Hernandez Fernandez &amp; Vrba (2005). Tra parentesi sono riportati, in modo indicativo, quanti milioni di anni fa i rami successivi dell'albero si sarebbero divisi."}
{"id": "673196", "revid": "36426", "url": "https://it.wikipedia.org/wiki?curid=673196", "title": "Chiesa di Santa Maria Sopra a Porta", "text": ""}
{"id": "673204", "revid": "1546219", "url": "https://it.wikipedia.org/wiki?curid=673204", "title": "Claudio Beretta", "text": "Biografia.\nClaudio Beretta, del lombardo occidentale (e nello specifico della variet\u00e0 del milanese) della seconda parte del '900, \u00e8 stato presidente del Circolo Filologico Milanese, del Centro Camuno di Studi Preistorici e dell'Accademia del dialetto milanese; insignito dell'Ambrogino d'oro (1983) dal Sindaco Tognoli e del Premio Carlo Porta (1989) dal Prof. Alfieri."}
{"id": "673208", "revid": "93556", "url": "https://it.wikipedia.org/wiki?curid=673208", "title": "Pazzi", "text": "I Pazzi sono un'antica e nobile famiglia italiana, un tempo tra le pi\u00f9 ricche e potenti della citt\u00e0 di Firenze, nella quale esercitarono un ruolo di centrale importanza durante la sua storia. Ricoprirono nei secoli varie cariche civili, militari, religiose e furono per un periodo anche i banchieri del Papa.\nOriginari di Fiesole, la loro storia affonda le proprie radici nella leggenda. Infatti, la gloria di famiglia viene fatta risalire al mitico Pazzo di Ranieri, un cavaliere che per popolare tradizione partecip\u00f2 alla Prima Crociata (1096\u20131099) e fu il primo a scalare le mura di Gerusalemme. Di ritorno da questa gloriosa esperienza, costui port\u00f2 in patria tre pietre provenienti dal Santo Sepolcro e che sono parte di una tradizionale festivit\u00e0 nota come \"Scoppio del Carro\", organizzata ancora nel ventunesimo secolo.\nTuttavia la loro fama, o meglio infamia, \u00e8 certamente e principalmente legata alla fallimentare congiura (1478) organizzata da alcuni membri della famiglia contro quella dei Medici, a quel tempo veri padroni della Repubblica di Firenze. La congiura mirava ad eliminare i due signori Lorenzo e Giuliano de' Medici e arrestare in tal modo l'egemonia medicea, ma, con l'assassinio di Giuliano e il fortuito salvataggio di Lorenzo nell'attentato ordito durante la messa in Santa Maria del Fiore, il popolo invece di appoggiare i congiurati, come da loro sperato, si ribell\u00f2 ferocemente ad essi e ben presto tutti furono condannati a morte. Ma la malasorte toccata ai congiurati di Casa Pazzi non si limit\u00f2 solo ad essi e fu invece estesa all'intera famiglia, che dovette subire arresti, esili e confische di beni. Il declino dei Pazzi era ormai segnato, mentre il potere dei Medici si consolid\u00f2. Solo dal 1494 i Pazzi superstiti ed estranei alla congiura poterono rientrare in citt\u00e0 e riconquistare un certo lustro, un potere che tuttavia non fu mai tale come nei tempi antecedenti alla congiura.\nDa un punto di vista artistico-culturale, la loro fama \u00e8 legata alla celebre Cappella Pazzi, luogo di sepoltura di famiglia e uno dei capolavori dell'architettura rinascimentale, realizzata su progetto di Filippo Brunelleschi e decorata, tra gli altri, da Luca della Robbia. Un altro edificio appartenente alla famiglia e di un certo interesse \u00e8 anche il quattrocentesco Palazzo Pazzi.\nPer tradizione, i Pazzi di Firenze furono da sempre Guelfi e non vanno perci\u00f2 confusi con un'altra famiglia omonima, i cui membri furono invece Ghibellini e noti come \"Pazzi di Valdarno\".\nStoria.\nL'ascesa sociale.\nRanieri de' Pazzi viene generalmente indicato come l'antenato che da Fiesole si trasfer\u00ec a Firenze verso l'XI secolo. Il primo personaggio di rilievo \u00e8 il leggendario Pazzino de' Pazzi, cavaliere crociato che, grazie alla sua prodezza nell'assedio di Gerusalemme durante la prima crociata ottenne le tre schegge del Santo Sepolcro che ancora sono usate per far scaturire la scintilla che accende la fiamma usata per la festa dello scoppio del carro.\nI Pazzi crebbero in fortuna e prestigio come altre famiglie fiorentine, dedicandosi al commercio e alla finanza, con una notevole bravura che permise loro di arricchirsi alquanto. Politicamente guelfi, tra i loro componenti si distinse anticamente Jacopo detto \"del Vecco\" o \"del Neca\" che partecip\u00f2 alla Battaglia di Montaperti venendo ucciso negli scontri. La generazione successiva abbracci\u00f2 la causa dei guelfi neri, alleandosi ai Donati. Il figlio di Jacopo, Pazzino, fu pure un uomo d'armi e and\u00f2 al seguito di Carlo di Valois dopo che questi lasci\u00f2 Firenze. Esisteva anche un'importante famiglia feudale omonima nel Valdarno, ma ghibellina e spesso in lotta con la Repubblica fiorentina, coi quali i Pazzi di Firenze non vollero mai stabilire (o ricercare) legami di parentela.\nNella \"Commedia\" dantesca \u00e8 rammentato un traditore Carlino de' Pazzi, citato infatti da Dante nel nono cerchio dell'Inferno, quello dei traditori della patria. Nello stesso canto \u00e8 citato anche Camicione de' Pazzi, ma egli appartenne all'importante famiglia feudale dei Pazzi del Valdarno (come anche il \"ladrone\" Rinieri de' Pazzi, in Inf XII 137).\nNel 1429 Andrea de' Pazzi commission\u00f2 a Filippo Brunelleschi una cappella nel complesso di Santa Croce: completata verso il 1450 \u00e8 una delle pi\u00f9 armoniose e celebri realizzazioni del primo Rinascimento, la Cappella dei Pazzi.\nIl crollo: la Congiura dei Pazzi.\nIn questo periodo la famiglia dei Pazzi raggiunse l'apogeo del prestigio. Erano imparentati con le pi\u00f9 nobili e ricche famiglie fiorentine (compresi i Medici, dal matrimonio del 1469 tra Guglielmo de' Pazzi e Bianca de' Medici, sorella di Lorenzo); possedevano un lussuoso palazzo in citt\u00e0, progettato da Giuliano da Maiano, e la Villa La Loggia sulla via Bolognese, comprata dalla famiglia Latini; avevano un banco tra i pi\u00f9 floridi della citt\u00e0, che dopo l'elezione di papa Sisto IV (1471) aveva ottenuto il governo delle finanze pontificie esautorando i Medici, che avevano tenuto questo incarico per quasi un secolo.\nSebbene i Pazzi sostenessero che questo cambio di preferenza era dovuto solo ai loro meriti commerciali, non a scorrettezze, questo fu il primo degli attriti tra le due famiglie.\nIn seguito ci fu la questione dell'eredit\u00e0 del suocero di Giovanni de' Pazzi: Lorenzo de' Medici, tramite la magistratura che, come signore \"di fatto\" della citt\u00e0, controllava con giudici fidati, fece promulgare una legge che imped\u00ec che l'eredit\u00e0 andasse a Giovanni, facendo s\u00ec che quella grande somma di denaro non andasse a incrementare le risorse dei Pazzi, che ormai temeva come suoi maggiori rivali. Inoltre li teneva lontani dalle cariche politiche, non ritenendoli uomini di sua fiducia.\nI Pazzi, soprattutto alcuni fra loro come Jacopo e Francesco de' Pazzi si sentirono sempre pi\u00f9 minacciati dal Magnifico e dalla sua famiglia, tanto da maturare l'idea di eliminare fisicamente quelli che loro ed altri a Firenze vedevano come pericolosi tiranni.\nAi Pazzi, che per il successo della congiura sapevano di dover eliminare contemporaneamente i due fratelli Medici (Lorenzo e Giuliano), si unirono presto altri congiurati, tra i quali lo stesso papa Sisto IV, che vedeva in Firenze una terra dove far mettere le mani ai suoi nipoti, e Francesco Salviati, arcivescovo di Pisa, in lotta contro i Medici per non aver ottenuto la pi\u00f9 prestigiosa cattedra fiorentina, e famiglie come i Gherardini, capitanate in Toscana da Pelliccia, da tempo esiliate ed interessate a riprendere il potere a Firenze. In realt\u00e0 non \u00e8 chiaro dove e da chi nacque l'idea della congiura vera e propria, forse a Roma piuttosto che a Firenze, essendoci implicato un personaggio tanto importante come il Papa stesso.\nIn ogni caso l'errore pi\u00f9 grave dei congiurati fu quello di aver completamente frainteso il ruolo che il popolo fiorentino avrebbe avuto: all'atto della congiura, il 26 aprile 1478, quando Giuliano moriva in una pozza di sangue in Santa Maria del Fiore e Lorenzo era vivo ma ferito, quando gli uomini guidati da Jacopo de' Pazzi arrivarono in piazza della Signoria gridando \"Libert\u00e0!\" i fiorentini, invece di esultare, si rivoltarono contro di lui e i suoi uomini, in un incontenibile movimento popolare che dal Duomo a tutta la citt\u00e0 si accan\u00ec contro i congiurati, che nel giro di una giornata pendevano impiccati alle finestre di Palazzo Vecchio.\nTutti i fratelli Pazzi vennero imprigionati a vita a Volterra, mentre il pi\u00f9 sfortunato fu Renato de' Pazzi, che sebbene contrario alla congiura, tent\u00f2 di mettersi in salvo dalla folla inferocita, ma fu catturato e impiccato.\nLorenzo fu molto severo: proib\u00ec a chiunque di sposarsi con un familiare dei Pazzi (norma che comunque venne abolita dopo pochi anni) e fece cancellare da tutta la citt\u00e0 il nome e i simboli dei Pazzi.\nLa rinascita.\nLa risposta di Lorenzo fu dura: non fece niente per fermare il popolo che faceva giustizia sommaria dei responsabili, mentre poco tempo dopo tutta la famiglia dei Pazzi veniva imprigionata o esiliata. Solo dopo la morte di Lorenzo, a partire dal 1494 si permise a coloro che erano stati estranei alla congiura di rientrare in citt\u00e0, riprendere le loro antiche propriet\u00e0, compreso il Palazzo Pazzi e riaccedere alle cariche politiche. Si distinsero in quel periodo il cognato di Lorenzo, Guglielmo dei Pazzi, valido uomo politico ed ambasciatore, e suo figlio Cosimo, arcivescovo di Firenze dal 1508 al 1513, mentre Raffaele de' Pazzi fu un famoso capitano di ventura al servizio di papa Giulio II.\nIn seguito la famiglia non arriv\u00f2 mai alla ricchezza e al prestigio di prima della congiura, ma si alline\u00f2 comunque alle altre grandi famiglie patrizie cittadine: rispettose del potere mediceo e impegnate nei propri affari, ormai sempre pi\u00f9 mirati ai possedimenti terrieri dopo la generale crisi dei commerci e delle manifatture dalla fine del Cinquecento. Numerosi furono i cavalieri dell'Ordine di Santo Stefano, gli uomini politici, gli uomini d'arme e di chiesa (soprattutto monaci e monache, due vescovi di Sarno, nessun cardinale).\nSul finire del XVI secolo un nuovo motivo di grande vanto fu la vita di Maria Maddalena de' Pazzi, suora carmelitana famosa per le sue visioni estatiche, santificata poco dopo la morte: una delle sante che pi\u00f9 profondamente influenz\u00f2 la sensibilit\u00e0 religiosa della Firenze del Seicento, annoverata tra i pi\u00f9 importanti santi cittadini.\nGenealogia.\nFonti:\nTitoli e incarichi.\nQui di seguito sono elencati i vari titoli e incarichi di tipo civile, politico, nobiliare, che sono stati portati almeno una volta nella storia da almeno un membro della casa Pazzi. Fonte:\nOnorificenze.\nQui di seguito sono elencate le varie onorificenze conferite ai vari membri di casa Pazzi. Fonte:\nNote.\nAnnotazioni \nFonti "}
{"id": "673211", "revid": "198277", "url": "https://it.wikipedia.org/wiki?curid=673211", "title": "Luigi Danova", "text": "Carriera.\nGiocatore.\nClub.\nInizi\u00f2 a giocare nel vivaio del , club della sua citt\u00e0 natale, arrivando a esordire in prima squadra a dicioassette anni, in Serie D. Nell'estate del 1970 fu acquistato dalla che lo gir\u00f2 dopo una stagione senza presenze al , squadra con la quale fece il suo esordio in Serie B nel 1971.\nDopo due stagioni nel club lariano, Danova fu trasferito al , esordendo in Serie A il 7 ottobre 1973 in -Cesena 0-0. Fu proprio il club granata che, tre stagioni dopo, fresco campione d'Italia, acquist\u00f2 Danova per coprire la fascia destra.\nA Torino Danova gioc\u00f2 per nove stagioni, fino all'ottobre del 1985, quando scelse di trasferirsi al , squadra con la quale gioc\u00f2 la sua ultima stagione in massima serie nel 1985-1986. Nel 1987 fu ingaggiato dal , con il quale ottenne la promozione dalla Serie C2 alla C1 nel 1988. Trasferitosi al in C2 nel 1989, diede il suo contributo di esperienza per raggiungere analogo risultato, con la squadra promossa nel 1990 in C1. Danova si ritir\u00f2 a trentanove anni, alla fine del campionato 1990-1991.\nNazionale.\nIn nazionale Danova vanta una sola presenza, il 22 dicembre 1976 in un'amichevole a Lisbona, -Italia (2-1); l'allora commissario tecnico Fulvio Bernardini lo schier\u00f2 nel secondo tempo, al posto di Cuccureddu.\nAllenatore.\nDopo il ritiro, intraprese la carriera di allenatore, quasi interamente svoltasi nel calcio di Serie C e D. Tra le varie esperienze, anche la guida tecnica del in C2. Nella prima parte della stagione 2007-2008 \u00e8 stato l'allenatore in seconda di Andrea Agostinelli alla ; successivamente \u00e8 stato ancora il vice di Agostinelli nel . Nella stagione 2012-2013 ha allenato la formazione Juniores del ."}
{"id": "673214", "revid": "799504", "url": "https://it.wikipedia.org/wiki?curid=673214", "title": "Museo del Castello Sforzesco", "text": ""}
{"id": "673215", "revid": "729019", "url": "https://it.wikipedia.org/wiki?curid=673215", "title": "Jacopo de' Pazzi il Vecchio", "text": "Biografia.\nEra figlio di Aldobrandino (vivente al 1178 e al 1209).\nDetto anche \"del Vecco\" o \"del Neca\", le notizie sulla sua biografia sono piuttosto scarse. Fu Podest\u00e0 di Montemignaio nel 1250. Il 4 settembre 1260 partecip\u00f2 alla Battaglia di Montaperti, che vide i guelfi toscani sconfitti dai ghibellini, durante la quale mor\u00ec. Mentre le truppe tedesche di Manfredi attaccavano vigorosamente i Guelfi fiorentini, Jacopo de Pazzi, portinsegna, fu ferito a tradimento da Bocca degli Abati che gli tagli\u00f2 completamente la mano, facendo cos\u00ec cadere la bandiera dei cavalieri fiorentini. Questi, nel vedere cadere la loro insegna, si sbandarono, e quindi la loro fuga si tramut\u00f2 in grave sconfitta. La leggenda dice che fosse promesso sposo, in seconde nozze, a Cecilia dei Gherardini di Montagliari, figlia di Cece Gherardini, condottiero a Montaperti. Suo figlio Pazzino fu pure un uomo d'armi.\nEbbe anche una figlia di nome Lapa, sposata a Orso degli Alberti, Conte di Mangona, nel 1280."}
{"id": "673217", "revid": "1079891", "url": "https://it.wikipedia.org/wiki?curid=673217", "title": "Fanny Cerrito", "text": "Biografia.\nStudi\u00f2 a Napoli con Filippo Izzo, danzatore e coreografo del Teatro di San Carlo. Danz\u00f2 con Jules Perrot, Carlo Blasis, Arthur Saint-L\u00e9on (con il quale fu sposata dal 1845 al 1851). Debutt\u00f2 a Napoli nel 1832 e negli anni seguenti conquist\u00f2 i teatri di quasi tutte le capitali europee.\nDivenne Prima ballerina del Teatro alla Scala di Milano a partire dal 1838.\nDal 1840 al 1848 fu Prima Ballerina presso il Her Majesty's Theatre a Londra, conquistando cos\u00ec le platee inglesi. \nDal 1847 al 1851 danz\u00f2 regolarmente all'Op\u00e9ra di Parigi, insieme al marito Arthur Saint-L\u00e9on.\nCre\u00f2 il ruolo principale in \"Alma ou la fille de feu\" (1842), \"Ondine\" (1843), \"La Vivandi\u00e8re\" (1844), \"Lalla Rookh\" (1846) e \"Gemma\" (1854). Partecip\u00f2 alla prima produzione del \"Pas de Quatre\" (1845) e del \"Pas des D\u00e9esses\" (o \"Le Jugement de Paris\", 1846). \nFu molto apprezzata nella danza di carattere o di mezzo carattere in cui poteva mettere in mostra le sue grandi qualit\u00e0 nella mimica (che a volte colmavano le lacune della sua tecnica non sempre perfetta). Per questa sua caratteristica si contrapponeva allo spirito etereo della Taglioni con la quale visse una grande rivalit\u00e0, in un'epoca il pubblico era diviso tra \"taglionisti\" e \"cerritisti\".\nFu anche, cosa abbastanza eccezionale per il tempo, una delle prime donne coreografe.\nLa prima coreografia che la Cerrito firm\u00f2 da sola fu \"Rosida\" su musica di Cesare Pugni nel 1845 e le fu subito riconosciuto un notevole talento. \nSi ritir\u00f2 dalle scene a quarant'anni, nel 1857."}
{"id": "673220", "revid": "599013", "url": "https://it.wikipedia.org/wiki?curid=673220", "title": "Sar", "text": ""}
{"id": "673223", "revid": "104103", "url": "https://it.wikipedia.org/wiki?curid=673223", "title": "Riccio di mare", "text": ""}
{"id": "673225", "revid": "1529788", "url": "https://it.wikipedia.org/wiki?curid=673225", "title": "Feluca", "text": ""}
{"id": "673228", "revid": "729019", "url": "https://it.wikipedia.org/wiki?curid=673228", "title": "Vittorio Emanuele (metropolitana di Roma)", "text": "Vittorio Emanuele \u00e8 una fermata della linea A della metropolitana di Roma. La stazione \u00e8 stata inaugurata nel 1980 e si tratta di una stazione sotterranea.\nLa stazione \u00e8 situata sotto Piazza Vittorio, da cui prende il nome, e si trova nel rione Esquilino.\nL'atrio della stazione ospita alcuni mosaici del Premio Artemetro Roma. Gli autori dei mosaici esposti sono Nicola Carrino e Giulia Napoleone.\nStoria.\nLa stazione di Vittorio Emanuele fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nStrutture e impianti.\nLa stazione di Vittorio Emanuele \u00e8 una stazione sotterranea a due binari, che in tale tratto corrono in due distinte gallerie, serviti da due banchine centrali. Il piano binari, scavato a foro cieco, \u00e8 collegato al mezzanino superficiale, scavato a cielo aperto, attraverso rampe di scale e scale mobili.\nIncidente del 17 ottobre 2006.\nIl 17 ottobre 2006 nella stazione c'\u00e8 stato uno scontro tra due convogli CAF. Una persona \u00e8 deceduta (Alessandra Lisi, di 30 anni di Pontecorvo, cui \u00e8 dedicata una lapide a memoria nella stazione). Inoltre circa 235 persone sono state ferite."}
{"id": "673230", "revid": "6923", "url": "https://it.wikipedia.org/wiki?curid=673230", "title": "Defected", "text": "La Defected \u00e8 un'etichetta indipendente operante nel campo della musica house, con una predominante preferenza per le sonorit\u00e0 pi\u00f9 classiche di questo genere, diventando cos\u00ec la bandiera mondiale per quanto riguarda il genere deep/soulful/vocal/funky house.\nStoria.\nLa storia Defected ha inizio quando Simon Dunmore, dj e A&amp;R dell'AM:PM decise di mettersi in proprio, e creare una label che rispecchiasse l'anima vera della house music e lo facesse lanciando verso il grande palcoscenico artisti emergenti sul modello di una label con cui aveva collaborato e non che ha mai nascosto di ammirare: la Strictly Rhythm. Prese cos\u00ec un piccolo ufficio a Soho e fond\u00f2 la sua \"defected\".\nI successi.\nIl primo singolo, \"Soulsearcher - Can't Get Enough\" \u00e8 stato lanciato il 1\u00ba gennaio 1999 ed \u00e8 stato di buon augurio per la salute dell'azienda, andando a #.8 nelle classifiche nazionali, dimostranti il giudizio astuto del Dunmore del mercato Dance ed i singoli successivi hanno realizzato costantemente i migliori posti in classifica. Passano solo due anni infatti e \"Another Chance\" di Roger Sanchez, estratta dal suo album \"first contact\" arriva alla numero 1 inglese e si piazza bene sulla top40 europea e quella di altri paesi. Da questo momento giovani e star affermate escono negli anni su defected, da DJ Chus a Mr.V portandola verso la leadership nel mercato dance mondiale, Per poi tornare al top delle classifica mondiali grazie alla collaborazione con la Yellow records del francese Bob Sinclar, che licenza per la defected le hit \"Love Generation\", \"world, Hold on\", \"Rock this party\" e nell'aprile del 2007 anche \"The soundz of freedoms\" costruita sul campione di \"everybody is free (to feel good)\" di Rozalla (seconda citazione dagli anni 90 per lui dopo \"everybody dance\" dei C&amp;C Music Factory), disco che gli esperti preannunciano gi\u00e0 come hit estiva della stagione 2000.\nArtisti.\nGli artisti che hanno riscontrato maggiore successo: Banda Sonorra, DJ Chus, Bob Sinclar, Sandy Rivera (con il progetto Kings of Tomorrow), DJ Gregory, Martin Solveig (questi ultimi tre anche sotto forma del progetto Africanism), Junior Jack, Dennis Ferrer, Mr.V, Alix Alvarez, \u00c2me, Fish go Deep, Chris Lake, Fedde Le Grand e Charles Webster. Come artisti italiani, spiccano i soli Pastaboys col remix di \"Rej\" degli Ame (uscita su Sonar Kollektiv ma licenziata su defected, altra grande intuizione di Dunmore) e \"Limit EP\".\nL'etichetta ha recentemente raggiunto il centesimo singolo \"Blaze ft. Barbara Tucker - Most Precious Love\".\nDefected \"In Da House\".\nLa defected ha anche una famosissima serie di compilation chiamata \"In The House\" e ogni compilation \u00e8 mixata da un dj famoso. Tantissimi sono i nomi che hanno firmato questa collana, a partire dal dj specializzato in black music Jazzy Jeff fino a Osunlade.\nDefected in live.\nLa defected non \u00e8 soltanto una casa discografica ma organizza anche eventi chiamati \"Defected In The House\". I party sono ambientati nei locali di tutto il mondo, dall'Inghilterra (spesso al Ministry Of Sound dove la label \u00e8 basata, finanche al Giappone, l'est Europa, e l'America. Ma i pi\u00f9 famosi sono quelli che si tengono ogni anno a South Beach a Miami in occasione del Winter Music Conference (WMC) e la resiceny estiva al Pacha di ibiza dove ogni mercoled\u00ec per tutta la stagione estiva vengono ospitati tutti gli artisti che gravitano nella (ampia) orbita defected come Joey Negro, Copyright, Bob Sinclar, Dennis Ferrer, Dunmore stesso e molti altri.\nDal 2017 Defected organizza il Festival DEFECTED CROATIA, in Croazia, un festival della durata di sei gior i e sei notti con line up con DJ come BASEMENT JAXX DJ SET\nCAMELPHAT\nCLAPTONE\nDENNIS FERRER\nDERRICK CARTER\nDIMITRI FROM PARIS\nHONEY DIJON\nMASTERS AT WORK\nPEGGY GOU\nNIGHTMARES ON WAX\nROGER SANCHEZ\nTODD TERRY\noffical link: https://defected.com/croatia/\nSOTTO ETICHETTE (SubLabels).\nDefected ha anche altre case discografiche nel gruppo, \"Fluential\" aperto all'inizio del 2002 \u00e8 \"l'outlet\" della Defected dove i dj ancora non famosi pubblicano i loro progetti. Ora la defected ha molte case discografiche nel gruppo: Defected, Defected ITH (specializzata in compilation), Fluential (la parte pi\u00f9 commerciale, nonch\u00e9 banco di prova per giovani produttori), Copyright (nata dai copyright per autoprodursi, ma riceve tanti demo che si vede \"costretta\" a far uscire alcuni dischi.. viene assorbita dalla defected ma musicalmente segue sempre la filosofia del duo inglese), Soul Heaven (specializzata in house raffinata e alternativa), Blackwiz e Code Red."}
{"id": "673234", "revid": "287204", "url": "https://it.wikipedia.org/wiki?curid=673234", "title": "Motorhead (album)", "text": ""}
{"id": "673235", "revid": "642594", "url": "https://it.wikipedia.org/wiki?curid=673235", "title": "Tecnofibra", "text": ""}
{"id": "673236", "revid": "287204", "url": "https://it.wikipedia.org/wiki?curid=673236", "title": "Discensore", "text": "Il discensore \u00e8 uno strumento utilizzato in diverse attivit\u00e0 di montagna (arrampicata, alpinismo classico, speleologia) per permettere ad una persona di effettuare una discesa su corda (corda doppia o semplice). Ne esistono di diversi tipi; alcuni di essi sono anche utilizzabili per assicurare il primo di cordata da eventuali cadute.\nPrincipio di funzionamento.\nIl discensore sfrutta l'attrito che si crea tra il corpo dello strumento (generalmente metallico) e la corda per dissipare l'energia cinetica che il corpo dell'utilizzatore acquisterebbe in discesa libera. Questo fa s\u00ec che una piccola tensione esercitata dalla mano che trattiene il tratto di corda a valle del discensore permetta di variare sensibilmente l'attrito tra corda e discensore, trasferendo la maggior parte del peso sull'imbragatura e non sulla mano stessa.\nL'energia viene dissipata sotto forma di calore; ne consegue un forte riscaldamento del discensore, con potenziali effetti collaterali.\nStoria.\nIn passato, la discesa in corda doppia veniva effettuata con tecniche che non prevedevano l'utilizzo di discensore: la corda veniva avvolta attorno al corpo della persona, che provvedeva a dissipare l'energia. Con l'introduzione dell'imbragatura, iniziarono a comparire artifizi volti a migliorare questa configurazione. Un primo artifizio molto rudimentale fu l'utilizzo di un moschettone agganciato all'imbragatura, mantenendo l'utilizzo del corpo come dissipatore principale. Un successivo miglioramento fu la \"catena di moschettoni\", che utilizzava appunto una serie di moschettoni per costringere la corda ad un percorso obbligato contro superfici metalliche.\nIl primo discensore moderno fu inventato nel 1943 da Pierre Allain, ma non ebbe grande successo e non fu utilizzato fino agli anni sessanta.\nDa allora, il discensore si \u00e8 evoluto e specializzato a seconda del tipo di utilizzo.\nTipi di discensore.\nI tipi di discensore in commercio sono molteplici. Alcuni sono adatti anche come sistemi per assicurare il primo di cordata, mentre altri sono quasi esclusivamente adatti alla sola discesa su corda. Quando utilizzati per assicurazione, sono metodi di assicurazione dinamica, ovvero non bloccano la corda in caso di caduta ma agiscono da riduttori di forza, e solo un'azione dell'assicuratore pu\u00f2 fermare lo scorrere della corda e quindi la caduta.\nDiscensore a piastrina.\nIl \"gi-gi\" o \"piastrina\" \u00e8 uno strumento utilizzabile come discensore per la discesa in corda doppia, ma \u00e8 altrettanto utilizzabile per assicurare uno o due secondi di cordata, per la risalita su corda e come autobloccante in paranchi da recupero. Esso consiste in due cavit\u00e0 longitudinali in cui passa un'asola di una delle due corde; il tutto deve essere fermato trasversalmente con un moschettone, che oltre a permettere alla corda di restare all'interno della piastrina consente di frenare lo scorrimento della stessa. Per discendere in doppia col gi-gi \u00e8 necessario utilizzare un autobloccante (Nodo prusik o machard) sulla corda messa a doppio.\nDiscensore a secchiello.\nIl discensore a secchiello o \"tuber\" \u00e8 un discensore per alpinismo ed arrampicata, utilizzabile anche per assicurazione. Consiste in una struttura metallica con due fessure, in cui si infila la corda; negli anelli di corda cos\u00ec creati si infila un moschettone, che va poi fissato all'imbragatura. L'attrito si genera grazie all'azione combinata del corpo del discensore e del moschettone.\nDiscensore ad \"otto\".\nIl \"discensore ad \"otto\"\" deriva dal primo discensore Pierre Allain. Caratterizzato dalla forma simile al numero \"otto\", \u00e8 fabbricato in acciaio anodizzato o in lega di alluminio. Si utilizza con una tecnica molto simile a quella del secchiello. L'anello piccolo viene infilato all'imbragatura. Un'ansa di corda viene fatta passare dentro all'anello pi\u00f9 grosso ed avvolta intorno al \"gambo\" del discensore; l'attrito si genera per sfregamento di quest'ansa. Ha i vantaggi di essere molto economico e facile da utilizzare; per contro, ha il difetto di torcere molto la corda. Utilizzato come discensore \u00e8 poco sicuro, in quanto non autobloccante, a meno che non sia utilizzato insieme ad altri sistemi di sicurezza, come ad esempio un prusik.\nDiscensore a pulegge fisse.\nIl \"discensore a pulegge fisse\" \u00e8 utilizzato principalmente in speleologia. Nella sua forma pi\u00f9 comune (prodotti commerciali Kong e Petzl) permette la discesa su corda singola. \u00c8 costituito da due pulegge fisse imbullonate su una piastra metallica; una seconda piastra metallica mobile \u00e8 imperniata sull'asse della puleggia fissa pi\u00f9 interna, ed \u00e8 dotata di una levetta che ne permette l'aggancio ad un moschettone. Grazie a questo meccanismo non \u00e8 necessario togliere il discensore dall'imbragatura per togliere e mettere la corda. Questa viene fatta passare nel discensore con un percorso a \"S\"; l'attrito si genera sulle due pulegge. \u00c8 difficilmente utilizzabile per assicurazione.\nDiscensore autobloccante.\n\u00c8 una variante del discensore a pulegge fisse, al quale viene aggiunta una leva mobile che in posizione di riposo strozza la corda, bloccando la discesa. Per una discesa corretta occorre impugnare a fondo la maniglia e non utilizzarla come freno per non danneggiare la corda. \u00c8 utilizzato in speleologia, e non \u00e8 adatto per assicurazione.\nDiscensore a barrette.\nIl \"discensore a barrette\" deriva dalla catena di moschettoni, dalla quale riprende il principio di funzionamento. Si tratta di una struttura metallica ad \"U\" sulla quale sono fissate 4 o 5 barrette metalliche, alcune delle quali possono essere sbloccate ad un estremo per far passare la corda, che viene cos\u00ec forzata ad un percorso \"avanti/indietro\" tra le barrette. Utilizzato principalmente in speleologia, \u00e8 poco adatto per assicurazione.\nPrecauzioni.\nI discensori sono fatti di metallo, quindi l'attrito che questi hanno dallo scorrimento della corda pu\u00f2 far aumentare la temperatura, anche di molti gradi se la discesa \u00e8 stata eseguita a grande velocit\u00e0 e per una lunga distanza. Per questo motivo \u00e8 raccomandato, oltre a calarsi lentamente (laddove non sia strettamente necessario arrivare a terra nel pi\u00f9 breve tempo possibile), di togliere velocemente il discensore dal contatto con la corda, per evitare che il calore sviluppato dall'attrito rovini il rivestimento della corda, riducendo quest'ultima a sfibrarsi lentamente e con il passare del tempo e delle calate. Una volta tolto il discensore si possono togliere con calma anche gli altri componenti."}
{"id": "673238", "revid": "599013", "url": "https://it.wikipedia.org/wiki?curid=673238", "title": "Emilio Respighi", "text": "Biografia.\nNasce da una famiglia originaria di Cortemaggiore, fratello di Pietro, cardinale vicario di Pio X, Carlo, Prefetto delle Cerimonie Pontificie, Lorenzo, astronomo, e il musicista Ottorino.\nDivenuto medico, Emilio Respighi si specializz\u00f2 in Dermatologia all'Universit\u00e0 degli Studi di Parma.\nAttivit\u00e0 scientifica.\nNel 1892 descrisse per la prima volta una malattia dermatologica non ancora conosciuta, che defin\u00ec \"ipercheratosi figurata centrifuga atrofizzante\", sulla quale pubblic\u00f2 diversi studi.\nNel 1893 fu docente a Bologna e nel 1903 a Perugia, dove utilizz\u00f2 per primo i raggi X per curare una malattia dermatologica.\nNel 1887 subentr\u00f2 a Lorenzo Berzieri alla direzione sanitaria delle terme di Tabiano, dove rimase fino al 1912 portando la sua grande esperienza dermatologica nei suoi numerosi studi sugli effetti delle cure termali. Dal 1924 fu consulente delle terme di Tabiano, e dal 1926 al 1932 delle terme di Salsomaggiore. Nel novembre del 1932 si ritir\u00f2 a Milano dove mor\u00ec nell'aprile 1936; venne sepolto al Cimitero Maggiore, ove i suoi resti sono tumulati in una celletta. Nel 1959 l'odierno stabilimento termale di Tabiano fu intitolato a suo nome."}
{"id": "673239", "revid": "332094", "url": "https://it.wikipedia.org/wiki?curid=673239", "title": "McDonnell F1H Phantom I", "text": ""}
{"id": "673240", "revid": "161374", "url": "https://it.wikipedia.org/wiki?curid=673240", "title": "FH-1 Phantom", "text": ""}
{"id": "673242", "revid": "332094", "url": "https://it.wikipedia.org/wiki?curid=673242", "title": "McDonnell FH-1", "text": ""}
{"id": "673243", "revid": "161374", "url": "https://it.wikipedia.org/wiki?curid=673243", "title": "FH1 Phantom", "text": ""}
{"id": "673244", "revid": "1745361", "url": "https://it.wikipedia.org/wiki?curid=673244", "title": "Comici", "text": ""}
{"id": "673245", "revid": "332094", "url": "https://it.wikipedia.org/wiki?curid=673245", "title": "McDonnell FH1 Phantom", "text": ""}
{"id": "673246", "revid": "125374802", "url": "https://it.wikipedia.org/wiki?curid=673246", "title": "Fibre chimiche", "text": "Le fibre chimiche o tecnofibre sono le fibre create dall'uomo attraverso reazioni chimiche.\nSi possono distinguere in fibre artificiali, quando la materia di partenza \u00e8 una sostanza naturale, e sintetiche, quando la materia di partenza non \u00e8 naturale, ma \u00e8 una sostanza ricavata artificialmente.\nClassificazione.\nLe fibre sintetiche vengono prodotte per filatura di polimeri sintetici ottenuti per reazioni di polimerizzazione di sostanze organiche, i monomeri o unit\u00e0 strutturali. Questi monomeri, per la presenza nelle loro molecole di particolari gruppi funzionali, sono in grado di reagire fra loro (omopolimeri) oppure con monomeri di specie diverse (copolimeri), formando due o pi\u00f9 legami covalenti. A seconda del modo in cui avviene la concatenazione dei monomeri abbiamo: polimerizzazione per poliaddizione, quando nella reazione di unione non vi \u00e8 perdita n\u00e9 di peso n\u00e9 di atomi dei monomeri oppure per polimerizzazione per policondensazione, quando nella reazione si perdono alcuni atomi formandosi sottoprodotti (come &lt;chem&gt;H2O&lt;/chem&gt; o &lt;chem&gt;HCl&lt;/chem&gt;). Le fibre sintetiche vengono suddivise in \u00abfamiglie\u00bb seguendo la classificazione dei polimeri dai quali sono ottenute.\nSecondo quanto proposto da Carothers nel 1929, i polimeri possono essere suddivisi, in base al tipo di polimerizzazione per ottenerli in: polimeri di poliaddizione o poliaddotti e in polimeri di policondensazione o policondensati.\nQuesta classificazione presenta notevoli difficolt\u00e0 di applicazione in quanto nella formazione di un polimero si possono avere meccanismi cinetici diversi. Questa classificazione \u00e8 rimasta nell'uso corrente, restringendo il termine \"poliaddotti\" ai soli polimeri ottenuti per poliaddizione a catena da monomeri vinilici o diolefinici, polimeri caratterizzati da catene principali costituite da soli atomi di C, mentre con il termine policondensati si comprendono tutti gli altri polimeri ottenuti per policondensazione o per poliaddizione che abbiano nella catena principale non solo atomi di C, ma anche atomi di elementi diversi (come O o N) con legami che possono esser ritenuti formati per condensazione di gruppi funzionali.\nPrima di passare all'esame delle diverse fibre sintetiche, si esamineranno nelle loro linee essenziali i diversi tipi di polimerizzazione che con meccanismi cinetici diversi possono portare alla formazione dei polimeri sintetici.\nFibre artificiali.\nLe fibre artificiali sono ottenute dalla trasformazione di materie prime naturali di origine organica.\nSi possono produrre fibre tessili a partire da proteine animali o vegetali.\nFibre sintetiche.\nLe fibre sintetiche sono ottenute dai derivati del petrolio; per questo non si stropicciano, sono molto resistenti e inoltre sono termoisolanti.\nLe fibre sintetiche sono state messe a punto intorno agli anni 1930-1940, e sono quindi quelle di pi\u00f9 recente scoperta.\nSono fibre prodotte da polimeri ottenuti da composti di natura organica (derivati dal petrolio), grazie a reazioni chimiche di polimerizzazione.\nParallelamente alla produzione di fibre, e partendo spesso dagli stessi polimeri, si sono ottenuti dei materiali non fibrosi, amorfi o a basso grado di cristallinit\u00e0, che si prestano ad essere stampati a caldo e che vanno sotto il nome di \"materie plastiche\".\nLe resine sintetiche (nome generico che comprende sia le fibre che le materie plastiche) hanno subito negli ultimi decenni un incremento produttivo notevolissimo con la nascita di nuove fabbriche e la riconversione di altre gi\u00e0 esistenti.\nCi\u00f2 perch\u00e9 le resine sintetiche presentano notevoli vantaggi rispetto agli altri materiali. Possono essere formulate con una gamma infinita di varianti. Vengono prodotte in serie partendo da materie prime di basso costo (derivati petroliferi). A seconda dei reagenti usati e dell'andamento delle reazioni presentano buone caratteristiche meccaniche: le fibre, in particolare, sono fra le pi\u00f9 resistenti, non vengono assolutamente degradate dagli agenti atmosferici e biologici.\nDi contro per\u00f2 presentano anche degli svantaggi rispetto ai materiali tradizionali. Non sono biodegradabili; quindi sono destinate, una volta usate, a rimanere per tempi indefiniti come materiali inquinanti dell'ambiente. Sono inoltre composte da sostanze chimiche non esistenti in natura ma sintetizzate ex novo: \u00e8 quindi incognita la reazione che potranno determinare sugli organismi animali e vegetali, reazione che potremo verificare solo tra una o due generazioni.\nInoltre quelle resine che, come le fibre sintetiche, vengono pi\u00f9 a stretto contatto con l'organismo umano in qualche caso possono portare a delle reazioni di rigetto, le cosiddette allergie, ci\u00f2 a causa anche dei coloranti usati. Alcune di esse sono pericolose da indossare perch\u00e9, in caso di combustione, bruciano con fiamma viva, difficilmente estinguibile, e contemporaneamente fondono cos\u00ec da provocare gravissime ustioni. Ultimamente sono state messe a punto fibre sintetiche ipoallergeniche e ad alto potere ignifugo cos\u00ec da poter produrre, anche con queste fibre, indumenti per neonati o anziani che pi\u00f9 sono considerate persone a rischio di allergie e ustioni.\nLe resine sintetiche si dividono, a seconda del loro comportamento al calore, in termoplastiche e in termoindurenti.\nProduzione nazionale.\nIn Italia le principali imprese produttrici di tecnofibre furono la Ch\u00e2tillon, la Polymer e la Rhodiatoce (con brevetti Rh\u00f4ne-Poulenc), aziende controllate prima dalla Montecatini e, dal 1966, dalla Montedison; dalla loro fusione nacque, nel 1972, la Montefibre, che divenne la principale azienda italiana del settore. Altre importanti azienda produttrici furono la Bemberg, la Orsi Mangelli e la Snia Viscosa.\nAttualmente la principale produzione italiana di queste fibre \u00e8 limitata al gruppo Sinterama (poliestere), alla Montefibre (acrilico e poliestere), al gruppo Radici (poliammidi e poliestere), alla SNIA (viscosa) e alla Bemberg (cupro).\nFilatura impropria.\nLa produzione di filato con le tecnofibre si chiama filatura impropria e si ottiene attraverso una filiera."}
{"id": "673248", "revid": "729019", "url": "https://it.wikipedia.org/wiki?curid=673248", "title": "Pazzino di Jacopo de' Pazzi", "text": "Biografia.\nFu uno dei capi della fazione guelfa a Firenze e dopo la vittoria dei ghibellini nella Battaglia di Montaperti, nella quale perse la vita suo padre, fugg\u00ec in Francia, dove rimase dal 1260 al 1266 e ottenne il titolo e l'armamento di cavaliere.\nTornato nella sua citt\u00e0 fu al centro delle dispute tra guelfi bianchi e neri, divenendo uno dei principali capi della fazione nera, alleato dei Donati. Nel 1300 venne esiliato assieme ai capi delle due fazioni a Castel della Pieve (Urbino).\nNel 1306 fu podest\u00e0 di Pistoia e nel 1311 di San Gimignano. Grande ammiratore di Carlo di Valois, lo segu\u00ec anche dopo la sua partenza da Firenze, e rimase al suo seguito per alcuni anni prima di tornare a Firenze.\nSpos\u00f2 Monica della Tosa ed ebbe 11 figli:\nDiventato uno dei sei principali cavalieri governatori della citt\u00e0 dopo la cacciata della fazione dei \"guelfi donateschi\", ovvero di quella parte dei guelfi neri capeggiati da Corso Donati in rotta di collisione per questioni legate al governo cittadino con l'altro ramo dei \"Tosinghi\" legati a Rosso della Tosa. Questi governatori avevano costretto il podest\u00e0 a condannare a morte Masino Cavalcanti, attirandosi l'odio della famiglia Cavalcanti, che poteva vantare una sessantina di uomini armati.\nPazzino venne infatti presto assassinato da uno di loro, durante una battuta di caccia nei pressi di Firenze il 10 gennaio 1312. La sua fine \u00e8 narrata nella \"Cronica\" di Dino Compagni:"}
{"id": "673249", "revid": "36426", "url": "https://it.wikipedia.org/wiki?curid=673249", "title": "Goffredo da Buglione", "text": ""}
{"id": "673254", "revid": "118828594", "url": "https://it.wikipedia.org/wiki?curid=673254", "title": "Gary Burton", "text": "Vibrafonista molto originale, Burton ha sviluppato uno stile quasi pianistico sullo strumento utilizzando la tecnica delle quattro bacchette in alternativa a quella, pi\u00f9 usata e tradizionale, delle due bacchette. Grazie a questo nuovo approccio Burton \u00e8 considerato un innovatore e il suo suono e la sua tecnica strumentale sono stati ampiamente imitati. \u00c8 anche noto per essere stato uno dei pionieri della fusion e per avere reso popolare la formula del duo nel jazz ed \u00e8 anche considerato una figura di prima grandezza nel campo dell'insegnamento musicale.\nBiografia.\nInizia ad avvicinarsi alla musica all'et\u00e0 di sei anni, imparando da autodidatta a suonare la marimba e il vibrafono. Sedicenne, inizia lo studio del pianoforte e lui stesso ha indicato il pianista Bill Evans come una delle sue principali influenze. Quindi frequenta il Berklee College of Music a Boston nel biennio 1960-61. Dopo aver consolidato la sua carriera di concertista negli anni sessanta ritorna al Berklee (1971\u20132004), dapprima come semplice docente per poi assumere il ruolo di vice preside per un decennio.\nA diciassette anni comincia a collaborare con musicisti di varia estrazione. All'inizio della sua carriera Burton si trasferisce a Nashville dove ha l'occasione di incidere con alcuni musicisti locali di grande rilievo tra cui il chitarrista Hank Garland, il pianista Floyd Cramer e il chitarrista Chet Atkins. Nel 1963 \u00e8 in tourn\u00e9e negli Stati Uniti e in Giappone con il pianista George Shearing e dal 1964 al 1966 con il sassofonista Stan Getz. In quel periodo Burton appare nel film \"Get Yourself a College Girl\" in cui, con il quartetto di Getz, accompagna Astrud Gilberto nell'esecuzione di The girl from Ipanema. Nel 1967 forma il \"Gary Burton Quartet\" con il chitarrista Larry Coryell, il batterista Roy Haynes e Steve Swallow al basso. Sull'onda del successo della jazz-rock fusion degli anni settanta esce \"Duster\", il primo disco della band, una combinazione di elementi provenienti dal jazz, dal country e dal rock. Anche alcuni degli album incisi precedentemente da Burton, come \"Tennessee Firebird\" e \"Time Machine\" entrambi del 1966, gi\u00e0 mostrano la sua inclinazione a sperimentare attraverso un ampio spettro di generi musicali. Quando Coryell lascia il gruppo, alla fine degli anni sessanta, Burton ingaggia una serie di chitarristi di rango: Jerry Hahn, David Pritchard, Mick Goodrick, Pat Metheny, John Scofield, Kurt Rosenwinkel e successivamente Julian Lage, che suona nel gruppo di Burton chiamato \"Next Generation\". \nNel 1968 Burton \u00e8 nominato miglior jazzista dell'anno dalla rivista Down Beat, il pi\u00f9 giovane musicista di sempre ad aver ricevuto questo riconoscimento, e nel 1972 vince il suo primo Premio Grammy. Negli anni settanta Burton d\u00e0 inizio alla collaborazione con il pianista Chick Corea. I due, con alcune delle loro incisioni, ottengono il Premio Grammy negli anni 1979, 1981, 1997, 1999 e nel 2009 con il disco \"The New Crystal Silence\". Sempre negli anni settanta collabora con il pianista Keith Jarrett, con cui incide il disco intitolato \"Gary Burton &amp; Keith Jarrett\" a cui seguir\u00e0 tre anni dopo \"Hotel Hello\", in coppia con il bassista Steve Swallow, per la casa discografica ECM con cui firmer\u00e0 anche altri album. Per questa intensa produzione Burton viene considerato uno dei musicisti che hanno maggiormente contribuito a diffondere la formula del duo in ambito jazzistico. Negli anni novanta si unisce al musicista di tango Astor Piazzolla, a testimonianza della sua versatilit\u00e0. Negli ultimi anni si \u00e8 dedicato anche alla musica classica prima di tornare al suo primo amore, il jazz. Si \u00e8 ritirato dalla scena musicale il 19 giugno del 2017 in seguito a un infarto.\nVita privata.\nDopo un primo matrimonio in giovane et\u00e0, nel 1975 Burton ha sposato in seconde nozze Catherine Goldwyn, nipote del produttore cinematografico Samuel Goldwyn (1879\u20131974). Nel corso di un'unione durata dieci anni la coppia ha avuto due figli. Nel 1985 Burton ha reso pubblica la sua omosessualit\u00e0 diventando uno dei pochi musicisti jazz dichiaratamente gay."}
{"id": "673263", "revid": "2036605", "url": "https://it.wikipedia.org/wiki?curid=673263", "title": "Gregorio di Cappadocia", "text": "Le Chiese cattolica, ortodossa e copta non lo riconoscono, considerando Atanasio di Alessandria patriarca al suo posto. Poche notizie sono giunte della sua vita e, il pi\u00f9 delle volte, le fonti da cui gli storici attingono sono probabilmente viziate da faziosit\u00e0, in quanto scritte da suoi oppositori.\nBiografia.\nPrete di fede ariana, fu scelto dal Concilio di Antiochia (341) come nuovo Vescovo di Alessandria, reso vacante dalla deposizione del suo predecessore Atanasio da parte del concilio stesso. Gregorio prese possesso del seggio vescovile della citt\u00e0 egiziana, grazie all'aiuto dell'esercito ma, tuttavia, non pot\u00e9 impedire la fuga di Atanasio nonostante l'occupazione di Alessandria da parte delle truppe imperiali avesse colto il patriarca di sorpresa, intento a celebrare messa.\nContrastanti sono le testimonianze sulla condotta di Gregorio una volta divenuto vescovo. Atanasio nelle sue opere lo descrive come un feroce persecutore dei fedeli di credo niceano e narra di come questi si fosse inimicato anche il movimento ariano bruciando la chiesa dedicata a Dionisio. Il concilio di Sardica (347) lo defin\u00ec, secondo lo stesso Atanasio, \"non solo non ortodosso ma nemmeno cristiano\" e nel 344 venne deposto dagli stessi ariani, che mal sopportavano, secondo Sozomeno, la sua condotta e lo scarso impegno con cui sosteneva l'arianesimo. Mor\u00ec nel 348, poco prima del ritorno di Atanasio, avvenuto nel 349."}
{"id": "673265", "revid": "34928", "url": "https://it.wikipedia.org/wiki?curid=673265", "title": "Feluche", "text": ""}
{"id": "673268", "revid": "2024693", "url": "https://it.wikipedia.org/wiki?curid=673268", "title": "Il testamento del mostro", "text": "Il testamento del mostro (\"Le testament du Docteur Cordelier\") \u00e8 un film noir per la televisione del 1959 diretto da Jean Renoir.\nIl film, introdotto dallo stesso Renoir che parla agli spettatori dall'interno di uno studio televisivo, \u00e8 una rilettura in chiave moderna del romanzo \"Lo strano caso del dottor Jekyll e del signor Hyde\" di Robert Louis Stevenson.\nTrama.\nIl dottor Cordelier, psichiatra ammirato e con una facoltosa clientela borghese, decide di ritirarsi a vita privata e dedicarsi alla ricerca scientifica, arrivando a comporre una pozione che gli permette di trasformarsi nel terribile \"Monsieur Opale\", suo doppio \"negativo\". Solo sotto le spoglie del dinoccolato Opale, il celebre medico pu\u00f2 dare sfogo ai propri istinti pi\u00f9 reconditi e sfrenati.\nProduzione.\nIl film fu prodotto da la Compagnie Jean Renoir, RTF Sofirad.\nUn progetto innovativo ma controverso.\n\"Il testamento del mostro\" venne ideato sia come operazione di prestigio per la Radiodiffusion-T\u00e9l\u00e9vision Fran\u00e7aise, sia come esperimento sul rapporto tra cinema e televisione. I mezzi produttivi della RTF, emittente di Stato francese, furono messi a disposizione di Jean Renoir, uno dei grandi nomi del cinema transalpino. Il regista volle mettere a servizio del cinema le tecniche della televisione, al fine di lavorare in condizioni economiche pi\u00f9 favorevoli, e dimostrare allo stesso tempo, come il cinema e la televisione, antagonisti noti, possano lavorare insieme. Il film, programmato per essere mostrato in simultanea nei cinema e in televisione, benefici\u00f2 di un budget molto pi\u00f9 elevato rispetto alle produzioni televisive francesi del tempo: si tratt\u00f2 della produzione pi\u00f9 costosa mai realizzata dalla televisione francese, sebbene fosse cinque volte inferiore al costo di una normale produzione cinematografica.\nSebbene godendo di commenti favorevoli sulla stampa, il progetto suscit\u00f2 subito ostilit\u00e0 da parte dei professionisti del cinema, cos\u00ec come di quelli della televisione, dal momento che videro in esso una visione sfocata di entrambi questi media. Nomi importanti del cinema francese, che soffriva allora dei primi segni della concorrenza della televisione, chiesero ai distributori di boicottare la pellicola di Renoir, accusandolo di avere ricevuto dei finanziamenti statali. Il sindacato dei professionisti della televisione protestarono contro il fatto che dei tecnici della RTF fossero stati impiegati in una produzione per il grande schermo, anche se pagati molto meno rispetto ai loro colleghi del cinema. Inoltre, la distribuzione prevista per il film, che era una prima in Francia, ebbe anche un problema di carattere legale in quanto la legge francese proibisce di trasmettere in TV un film prima che siano passati cinque anni dalla sua uscita nei cinema. Il film venne presentato al Festival di Venezia del 1959, dove non sollev\u00f2 eccessivo entusiasmo da parte dei giornalisti.\nRiprese.\nIl film fu girato in due settimane nel mese di gennaio 1959, per gli interni negli studi della RFT di Parigi; per gli esterni a Marnes-la-Coquette, Pigalle, Parigi. (Giorgio De Vincenti, p.\u00a0368).\nTecnica cinematografica.\nRacconta Jean Renoir:\nDistribuzione.\nL'8 settembre 1959 il film fu presentato, fuori concorso, alla Mostra internazionale d'arte cinematografica di Venezia.\nUscita ritardata.\nA fronte delle molteplici opposizioni al quale venne sottoposto, \"Il testamento del mostro\" dovette attendere pi\u00f9 di due anni prima di poter essere mostrato ad un grande pubblico. Nel corso dell'anno 1961, la pellicola venne distribuita in Svizzera e Italia; a partire dal mese di giugno, pot\u00e9 essere proiettata anche nei cinema francesi, ma solo in quelli della provincia. Solamente nel novembre dello stesso anno viene finalmente trasmesso in televisione (sollevando il fastidio di alcuni giornali a causa del forte battage pubblicitario). Il giorno dopo, viene distribuito anche nei cinema di Parigi.\nIn Francia usc\u00ec il 16 novembre 1961, in contemporanea nelle sale e sugli schermi televisivi : a Parigi fu proiettato al cinema \"George V\", in Avenue des Champs Elys\u00e9es 144-146, e la stessa sera, alle ore 21.15, fu trasmesso dalla RTF.\nA Londra usc\u00ec nell'aprile 1963.\nAccoglienza.\nCritica.\nFran\u00e7ois Truffaut:\nPaolo Mereghetti:\nTematiche e caratteristiche.\nIl film si colloca perfettamente in linea con il tracciato che si dipana da \"La donna della spiaggia\".\nVi ritroviamo alcuni motivi dominanti che segnano il percorso cinematografico del regista:"}
{"id": "673269", "revid": "12582", "url": "https://it.wikipedia.org/wiki?curid=673269", "title": "Geofisico", "text": ""}
{"id": "673275", "revid": "466539", "url": "https://it.wikipedia.org/wiki?curid=673275", "title": "August von Platen-Hallerm\u00fcnde", "text": "Biografia.\nUfficiale per tradizione familiare, riconobbe presto la propria vocazione letteraria, cui si dedic\u00f2 con fervore quasi religioso. Nel 1824 fu a Venezia e nel 1826, affascinato dall'ideale classico, lasci\u00f2 la Germania per l'Italia meridionale. Qui, tra l'altro, e precisamente nella citt\u00e0 di Napoli, ebbe modo di conoscere Giacomo Leopardi di cui scrisse (\"Diario\", 5 settembre 1834): \"...conoscendolo pi\u00f9 da vicino, scompare quanto vi \u00e8 di pi\u00f9 disaggradevole nel suo esteriore, e la finezza della sua educazione classica e la cordialit\u00e0 del suo fare dispongon l'animo in suo favore. Io lo visitai spesso\".\nAugust von Platen-Hallerm\u00fcnde, di cui Goethe aveva intuito la grandezza, rivers\u00f2 l'inquietudine tutta nordica del suo animo in opere poetiche raffinate e sapienti, costrette in forme classiche (odi, sonetti, ecc.) e in versi sontuosi di struggente bellezza. Nelle commedie esplic\u00f2 una meno felice vena satirica, polemicamente diretta contro la cultura germanica contemporanea. Von Platen mor\u00ec il 5 dicembre 1835 probabilmente di febbre all'interno di una locanda al numero 5 di via Amalfitania nell'Isola di Ortigia a Siracusa.\nDopo la sua morte venne eretta una tomba e alcune lapidi commemorative sotto la spinta di Mario Landolina (figlio di Saverio) che aveva sostenuto il poeta durante la visita a Siracusa. Per onorare il poeta nel 1852 venne l'arciduca Massimiliano I del Messico. L'anno successivo fu la volta di Massimiliano II di Baviera. Nel 1869 un comitato di patrioti tedeschi promosse una sottoscrizione per una tomba degna della figura, l'attuale tomba presso la villa Landolina. Nel 1896 Guglielmo II di Germania lasci\u00f2 una lapide in via Amalfitania, luogo dove mor\u00ec.\nPlaten e Mann.\nThomas Mann si bas\u00f2 in parte su Platen per la creazione del suo personaggio di Gustav von Aschenbach del racconto \"La morte a Venezia\". Il nome stesso del personaggio contiene vaghe allusioni a Platen: August riprende l'anagramma di Gustav, mentre Ansbach, il luogo di nascita di von Platen, richiama Aschenbach; il parallelo, tuttavia, \u00e8 reso esplicito soprattutto dal fatto che anche il personaggio di Mann, come Platen, muore di colera in Italia, dove si \u00e8 attardato per soddisfare i suoi desideri omosessuali.\nIl parallelo diventa comunque esplicito nel saggio che Mann dedic\u00f2 a Platen, nel 1930: in esso Mann attribuiva all'omosessualit\u00e0 di Platen la causa ultima della sua morte, proprio come avviene al personaggio del suo racconto:\nLa lettura della vicenda ultima di Platen da parte di Mann in questo saggio, che ha avuto una fortuna critica notevole ed ha condizionato la lettura di Platen da parte di noi contemporanei, \u00e8 per\u00f2 forzata e deformata. Al punto che in essa si riconosce molto pi\u00f9 una risposta alla lotta dello stesso Thomas Mann contro la propria omosessualit\u00e0 piuttosto che una valutazione serena e spassionata del modo in cui Platen visse la propria, cio\u00e8 in modo assolutamente pi\u00f9 solare e meno autodistruttivo di quanto non abbia fatto Mann, e con lui il personaggio del suo celeberrimo romanzo.\nOpere.\nDiario.\nPlaten teneva i diari alternativamente in tedesco e in francese. Ne esistono pertanto due edizioni che traducono entrambe la parte che nell'originale \u00e8 scritto nell'altra lingua:"}
{"id": "673277", "revid": "120149938", "url": "https://it.wikipedia.org/wiki?curid=673277", "title": "Agaricus augustus", "text": "L'Agaricus augustus (prataiolo maiestoso) \u00e8 un fungo basidiomicete della famiglia delle Agaricaceae. \u00c8 tra le specie di funghi appartenenti al genere \"Agaricus\" quello che raggiunge le maggiori dimensioni. Secondo alcuni testi pu\u00f2 raggiungere il diametro di 35\u00a0cm e superare in altezza i funghi del genere \"Macrolepiota\".\nEtimologia.\nDal latino \"augustus, a, um\" = maestoso, regale, per l'aspetto imponente.\nDescrizione della specie.\nCappello.\nFino a 30\u00a0cm di diametro, inizialmente globoso, poi emisferico-espanso, spesso appianato al centro, carnoso.\nLamelle.\nLibere, fitte, strette, di colore inizialmente molto chiaro, biancastro negli esemplari immaturi, poi rosa-carnicino, infine bruno-cioccolato in maturit\u00e0, biancastre negli esemplari immaturi, attenuate alle estremit\u00e0.\nGambo.\n18 x 3\u00a0cm, cilindrico, pieno, robusto, bianco, ingiallente per sfregamento e fioccoso con squame incurvate sotto l'anello, liscio bianco rosato sopra l'anello, spesso ingrossato alla base.\nAnello.\nSupero, molto ampio, esternamente areolato squamoso, di colore bianco.\nCarne.\nSoda, bianca, bruno rosata alla base del gambo.\nDistribuzione e habitat.\nFungo saprofita, predilige terreni acidi ricchi di humus. Cresce dalla primavera all'autunno in boschi e parchi sotto alberi di conifere e latifoglie.\nCommestibilit\u00e0.\nOttima, anche se non da tutti gradito perch\u00e9 molto dolce.\nMolto elevata la resa.\nTassonomia.\nSpecie simili.\nL\"'Agaricus augustu\" \u00e8 una specie molto variabile e presenta varie forme.\nAltre specie vicine, che alcuni ritengono sue variet\u00e0, sono:\nL\"'A. augustus\" pu\u00f2 essere confuso con:\nAltre specie dello stesso genere, commestibili come:\nAltre specie dello stesso genere, leggermente tossiche come:"}
{"id": "673294", "revid": "599013", "url": "https://it.wikipedia.org/wiki?curid=673294", "title": "Emilio Chironi", "text": "Carriera.\nFu attivo nella prima met\u00e0 degli anni 1910. Non ottenne alcuna vittoria di rilievo, ma solo discreti piazzamenti. Fu quinto nel Giro d'Italia del 1910, dove ottenne un terzo posto nella tappa di Firenze. Si classific\u00f2 per tre volte tra i primi dieci nel campionato italiano."}
{"id": "673295", "revid": "5384756", "url": "https://it.wikipedia.org/wiki?curid=673295", "title": "Genoa Cricket and Athletic Club", "text": ""}
{"id": "673306", "revid": "767487", "url": "https://it.wikipedia.org/wiki?curid=673306", "title": "Krystal Meyers", "text": "Carriera.\nHa iniziato a cantare a due anni, mentre a dieci scriveva gi\u00e0 canzoni e a tredici suonava la chitarra acustica. Poco dopo, a soli sedici anni, ha pubblicato il suo primo album, \"Krystal Meyers\". Ha scritto tutti i pezzi del suo disco e ha anche suonato la chitarra. Il suo secondo album, \"Dying for a Heart\", \u00e8 uscito il 19 settembre 2006, mentre il terzo, \"Make some noise\" \u00e8 uscito il 9 settembre 2008.\nDiscografia.\nMaxi CD.\nCanzoni non presenti sui dischi"}
{"id": "673309", "revid": "11959", "url": "https://it.wikipedia.org/wiki?curid=673309", "title": "Giorgio di Antiochia", "text": ""}
{"id": "673312", "revid": "73537", "url": "https://it.wikipedia.org/wiki?curid=673312", "title": "Battaglia di Myriokephalon", "text": ""}
{"id": "673316", "revid": "1318658", "url": "https://it.wikipedia.org/wiki?curid=673316", "title": "Breuil-Cervinia", "text": "Breuil-Cervinia (pron. : fr. - it. ) \u00e8 una localit\u00e0 montana appartenente al comune di Valtournenche (Valle d'Aosta), situata a quota alle falde del Cervino e viene considerata una delle pi\u00f9 rinomate stazioni turistiche invernali ed estive delle Alpi.\nOrigini del nome.\n\"Breuil\" \u00e8 il nome originario in francese, derivato dalla voce arpitana \"breuill\" (o \"braoul\u00e9\"), indicante un pianoro paludoso di montagna, toponimo molto diffuso in Valle d'Aosta. \n\"Cervinia\" \u00e8 il nome dato alla localit\u00e0 in epoca fascista e fa riferimento al monte Cervino, derivante a sua volta dal toponimo erroneamente trascritto da Horace-B\u00e9n\u00e9dict de Saussure nel suo testo \"Voyages dans les Alpes\" come \"Mont Cervin\" invece di \"Mont Servin\", omofoni in lingua francese, derivato a sua volta dal toponimo latino \"Mons Silvanus\" (\"colle boscoso\"), che indicava il col Th\u00e9odule. \nGeografia fisica.\nTerritorio.\nSorge a . \u00c8 uno dei centri abitati permanenti pi\u00f9 elevati d'Europa, insieme a Juf, Trepalle e Sestriere. Si trova al limite settentrionale della Valtournenche, alle pendici meridionali del Cervino. \nBreuil-Cervinia \u00e8 divisa dal torrente Marmore, uno dei principali affluenti della Dora Baltea, \u00e8 circondata dai ghiacciai delle Grandes Murailles, del gruppo del Cervino e del Monte Rosa.\nDalla localit\u00e0 sono visibili il Cervino, lo Ch\u00e2teau des Dames, le Grandes Murailles, la Testa del Leone, il Furggen, il Piccolo Cervino, il Testa Grigia, il Breithorn occidentale e il Bec del Pio Merlo.\nNei pressi di Breuil-Cervinia \u00e8 presente il Colle del Teodulo (fr. \"Col de Saint-Th\u00e9odule\"), uno dei passi alpini pi\u00f9 importanti in epoca romana e medievale.\nDista da Ch\u00e2tillon, 30 da Saint-Vincent, circa 50 da Aosta e circa linea d'aria da Zermatt, a cui \u00e8 collegata tramite gli impianti di risalita del Matterhorn Ski Paradise. \nA di quota circa \u00e8 situata la localit\u00e0 di Plan Maison, mentre a circa, collegato tramite la funivia che arriva a Testa Grigia, al confine con la Svizzera, si situa il Plateau Rosa.\nClima.\nIl clima \u00e8 di tipo alpino: gli inverni sono freddi, con intense nevicate, e le temperature scendono molto frequentemente sotto lo zero. Le estati sono fresche e brevi.\nFlora e fauna.\nNei dintorni di Breuil-Cervinia, in particolare nel periodo estivo, non \u00e8 difficile incontrare volpi, camosci, stambecchi, caprioli, vipere, gipeti e marmotte.\nMeno frequenti sono gli avvistamenti di galli cedrone, ermellini e scoiattoli. \nNegli ultimi anni sono avvenuti anche degli avvistamenti di lupi.\nStoria.\nIn epoca medievale, le Alpi non erano totalmente ricoperte di ghiacciai e nevi perenni come in seguito alla Piccola era glaciale. Di conseguenza, la conca del Breuil era interessata da un intenso traffico di merci e mercanti da e verso l'attuale Canton Vallese, attraversando il Colle del Teodulo (fr. \"Col de Saint-Th\u00e9odule\").\nIl turismo al Breuil inizia a svilupparsi con i primi viaggiatori del Grand Tour, quando le Alpi raffiguravano un concreto esempio dell'ideale della \"wilderness\". \nCon la nascita dell'alpinismo, a seguito della prima salita al Monte Bianco, sono numerosi gli alpinisti che raggiungono la localit\u00e0 per conquistare la vetta del Cervino. \u00c8 proprio a seguito della prima e della seconda ascesa del 1865, compiute rispettivamente dall'alpinista inglese Edward Whymper tramite la scalata della Cresta H\u00f6rnli, e dal \"valtournain\" Jean-Antoine Carrel, tre giorni dopo, attraverso la Cresta del Leone, che la localit\u00e0 alpina vede accrescere il suo afflusso turistico. Am\u00e9 Gorret, compagno di ascesa e compaesano di Jean-Antoine Carrel, intu\u00ec la possibilit\u00e0 di incrementare il passaggio turistico al Breuil nel costruire il primo rifugio alpino sul Cervino. Cos\u00ec Am\u00e9 Gorret chiese al Club Alpino Italiano di sostenere la sua decisione, che diede vita al rifugio, posizionato all'altezza della \"Cravate\" (4 120 m) del Cervino e inaugurato nel 1867. Frutto della spinta esplorativa e del neonato movimento alpinistico, nel 1865 al Breuil nasce la Societ\u00e0 Guide del Cervino, una delle societ\u00e0 di guide alpine pi\u00f9 antiche del mondo.\nNella zona iniziano a sorgere i primi alberghi e la localit\u00e0 inizia a trasformarsi da semplice alpeggio a meta turistica. Con la nascita dello sci alpino e dello sci alpinismo i pendii del Breuil diventano meta dei primi sciatori, accelerando la trasformazione a meta turistica di spicco.\nAlcuni imprenditori piemontesi, spinti dalla volont\u00e0 di realizzare nuovi impianti idroelettrici per conto della Societ\u00e0 Idroelettrica Piemontese\",\" esplorano le vallate valdostane, tra cui la Valtournenche. Durante le esplorazioni e le prime realizzazioni di impianti idroelettrici nella bassa Valtournenche, l'imprenditore e ingegnere Dino Lora Totino vede in Breuil-Cervinia la possibilit\u00e0 di realizzare una localit\u00e0 turistica di prim'ordine. Fu cos\u00ec che nel 1934, insieme ad altri imprenditori piemontesi, Lora Totino fonda la \"Societ\u00e0 Anonima Cervino\", con l'obiettivo di trasformare Breuil-Cervinia in un'importante meta turistica, tramite la realizzazione di moderni impianti di risalita.\nNel 1934 venne realizzata la strada carrozzabile che collega il capoluogo di Valtournenche, P\u00e2quier, al Breuil. Due anni dopo venne inaugurata la funivia \"Breuil-Plan Maison\" ().\nNel 1939 la ditta Agudio realizz\u00f2 poi una nuova funivia che da \"Plan Maison\" saliva ai della Testa Grigia, tra i ghiacci perenni del Plateau Rosa, al confine con la Svizzera. Si trattava di uno degli impianti pi\u00f9 moderni del mondo e il pi\u00f9 alto d'Italia. Nei pressi del Plateau Rosa venne costruito anche un osservatorio per la fisica dei raggi cosmici e per la fisica dell'atmosfera terrestre, oggi utilizzato come stazione meteorologica gestita dall'Aeronautica Militare Italiana.\nNel dopoguerra vennero realizzati i primi skilift intorno a Breuil-Cervinia e a Plan Maison. Nel 1952, sempre su impulso di Dino Lora Totino, fu realizzata una nuova funivia che da Plan Maison raggiungeva il Furggen. Si trattava di una funivia a campata unica, ed era talmente lunga che per il tracciamento della stessa il progettista dovette tenere conto anche della curvatura terrestre. Tale funivia e la sua relativa pista erano cos\u00ec impervie che, a seguito della morte di alcune persone precipitate dal Furggen, venne deciso di realizzare un tunnel sulla montagna che avrebbe facilitato la discesa degli sciatori e degli operatori della \"Societ\u00e0 Cervino\" sul ghiacciaio sottostante, evitando agli sciatori meno esperti di praticare la parte di pista pi\u00f9 esposta.\nSempre negli anni '50, Breuil-Cervinia, Plateau Rosa e il Cervino vengono scelte dal Club Alpino Italiano e da Ardito Desio come localit\u00e0 per preparare la famosissima spedizione al K2 del 1954, composta tra gli altri da Achille Compagnoni e Walter Bonatti.\nNel 1961 la funivia \"Plan Maison-Cime Bianche-Plateau Rosa\" fu affiancata da un nuovo impianto realizzato dalla \"Piemonte Funivie\". Nel 1963 anche la funivia \"Breuil-Plan Maison\", primo impianto realizzato a Breuil-Cervinia, fu sostituita da una nuova e capiente funivia; a fianco di questa ne venne realizzata anche una seconda, al fine di raddoppiare la portata oraria degli impianti.\nNel 1962, nei pressi del Lago Blu, venne portata a termine la realizzazione della pista di Bob \"Lac Bleu\", inaugurata dal campione olimpico Eugenio Monti.Nel 1972 venne realizzata dalla ditta Leitner la prima seggiovia biposto presso \"Cielo Alto\". Nel 1982 fu realizzato il collegamento con gli impianti sciistici di Valtournenche. Nel 1986 la funivia \"Breuil-Plan Maison 1\" fu sostituita da una cabinovia a 6 posti Leitner, mentre nel 1988 fu aperta la lunga cabinovia \"Plan Maison-Laghi Cime Bianche\". Nel 1991 la funivia di Plateau Rosa fu sostituita da una funivia con cabine da 140 persone, opera della ditta H\u00f6lzl. Le funi di acciaio di \"Cime Bianche\" sono state prodotte dalla ditta Redaelli di Gardone Val Trompia. \nIn seguito Breuil-Cervinia inizi\u00f2 a patire un calo di presenze. Anche per questo nel 1993 venne chiusa e abbandonata la funivia del \"Furggen\", scarsamente utilizzata per via del vento ed inoltre fortemente danneggiata a causa di un incidente. Nonostante ci\u00f2, nel 1995 venne realizzata la prima seggiovia ad ammorsamento automatico, denominata \"Bontadini\", in sostituzione di un precedente skilift. Vennero potenziati anche gli impianti di innevamento artificiale. Tre anni dopo vennero costruite le seggiovie automatiche quadriposto \"Plan Maison\" e \"Fornet\", in sostituzione degli skilift.\nNegli anni 2000, la \"Societ\u00e0 Cervino\" incontr\u00f2 notevoli difficolt\u00e0 economiche e non pot\u00e9 investire nella stazione. Nel 2006, grazie a dei finanziamenti regionali, fu possibile realizzare due moderne seggiovie, chiamate \"Cr\u00e9taz\" e \"Campetto\", in sostituzione dei vecchi skilift. Nel 2008 le sempre maggiori difficolt\u00e0 finanziarie portarono la famiglia Cravetto, storico gestore degli impianti di Breuil-Cervinia, a decidere di vendere le quote di maggioranza della \"Cervino S.p.A.\". Queste furono acquistate dalla Regione autonoma Valle d'Aosta (il 70% circa; il restante 30% gestito tra privati), e la societ\u00e0 divenne quindi pubblica, come la maggior parte delle controparti valdostane operanti nel settore. Il primo passo della nuova gestione verso l'ammodernamento \u00e8 stato fatto nel 2009, con l'inaugurazione della seggiovia esaposto \"Pancheron\".\nNel 2010, tuttavia, \u00e8 stata smantellata la seggiovia biposto \"Bardoney\", che era stata costruita nel 1980 in sostituzione all'omonimo vecchio e inadatto skilift. Nella stagione 2011-2012, la funivia del Plateau Rosa \u00e8 rinnovata ad opera della ditta Doppelmayr.\nGrazie alla sua rapida e costante crescita nei decenni del Novecento, Breuil-Cervinia e il suo comprensorio, inoltre, come molte altre localit\u00e0 sciistiche quali Courmayeur, Chamonix-Mont-Blanc, Limone Piemonte, Pila, Sauze d'Oulx, Sestriere, Zermatt, Sankt Moritz, divenne un campo vergine per la sperimentazione architettonica e ingegneristica con l'obiettivo di sviluppare una \"architettura alpina\" moderna e nuove tecnologie da impiegare in edifici e trasporti a fune. Esempi di questa ricerca sono gli edifici di Cielo Alto, la Casa del Sole, il Rifugio Teodulo originale, il Rifugio Pirovano e, per quanto concerne gli impianti di risalita, la funivia Breuil-Plan Maison e l'albergo Gran Baita, la Funivia del Plateau Rosa, la funivia Plan Maison - Monte Furggen.\nTra gli architetti che hanno curato lo sviluppo urbano della localit\u00e0 ci sono nomi importanti come Carlo Mollino, Francesco Dolza, Giovanni Muzio, Franco Albini e Mario Galvagni.\nEconomia.\nTurismo.\nLa principale risorsa economica di Breuil-Cervinia \u00e8 il turismo: \u00e8 infatti una delle localit\u00e0 sciistiche pi\u00f9 famose dell'arco alpino.\nGli impianti sono collegati con quelli di Zermatt, sul versante svizzero del Cervino, e con quelli di Valtournenche, formando cos\u00ec un unico comprensorio sciistico (con oltre di piste), chiamato Matterhorn Ski Paradise, non molto lontano dal comprensorio Monterosa Ski.\nGrazie all'altezza considerevole del comprensorio (- metri sul versante del Breuil, fino ai metri della Gobba di Rollin sul versante svizzero), la stagione sciistica si prolunga dai primi di novembre ai primi di maggio. \u00c8 inoltre possibile praticare lo sci estivo sulle piste del ghiacciaio del Plateau Rosa, utilizzando gli impianti svizzeri. \nD'estate si pu\u00f2 giocare a golf presso il \"Golf Club del Cervino\", a 18 buche, uno dei campi situati ad altezza pi\u00f9 elevata nel mondo (con i suoi ), fondato nel 1955. \nBreuil-Cervinia \u00e8 inoltre uno dei punti di partenza per scalate alpinistiche sul Cervino, vetta che ha fatto la storia dell'alpinismo europeo sulle Alpi, oltre che di percorsi escursionistici di media e alta quota.\nSport.\nImpianti sciistici.\nIl comprensorio sciistico \u00e8 molto vasto e garantisce buone qualit\u00e0 della neve durante la stagione, essendo ad una quota elevata (da 2 050 a 3 500 m.s.l.m.). Nel 2022, gli impianti di risalita sono i seguenti:\nBreuil-Cervinia \u00e8 collegata, tempo permettendo, con Zermatt (nel periodo di apertura degli impianti italiani) tramite il ghiacciaio del Plateau Rosa sul quale si pratica anche lo sci estivo, e con la parte del comprensorio di Valtournenche tramite il Colle superiore delle Cime Bianche.\nBreuil-Cervinia ha anche un impianto di sci di fondo nei pressi dei piani dediti a campo da golf nella stagione estiva.\nSci alpino.\nBreuil-Cervinia ha ospitato la Coppa del Mondo di sci alpino femminile nella stagione 1977-1978 il 10 dicembre 1977, la prima volta nella storia della localit\u00e0 alpina, con una tappa dedicata allo slalom speciale sulla pista di Cielo Alto. La competizione venne vinta dalla francese Perrine Pelen, seguita dalla connazionale Fabienne Serrat e da Hanni Wenzel, che vinse la classifica generale e la classifica di specialit\u00e0 dello slalom speciale della stagione.\nA partire dalla stagione 2022-2023, Breuil-Cervinia e Zermatt (Svizzera) ospiteranno una tappa transfrontaliera della Coppa del Mondo di sci alpino. Sar\u00e0 la prima volta nella storia della Coppa. Le gare che verranno disputate saranno di discesa libera e di super-g, sia maschile, sia femminile. La pista designata \u00e8 la \"Gran Becca\", frutto della commistione di pi\u00f9 piste del comprensorio del Matterhorn Ski Paradise: gli atleti partiranno dai 3 899 m.s.l.m della Gobba di Rollin, in territorio elvetico, percorreranno la pista Ventina, in territorio italiano, e arriveranno in prossimit\u00e0 della stazione di Cime Bianche Laghi. Il nome \u00e8 quello del Cervino in patois valtournain.\nUn evento particolare e spettacolare legato allo sci alpino a Breuil-Cervinia fu \"Azzurrissimo\", una competizione sciistica sviluppata sulla pista del Ventina, lunga 11 chilometri e delimitata dal numero simbolico di 100 porte. All'evento partecipavano sci club, centri sportivi, gruppi sportivi militari, ma anche persone comuni, persone dello spettacolo, giornalisti e atleti. Lo spirito della competizione, infatti, si reggeva sul confronto di tutti contro tutti sugli sci, mischiando le diverse discipline dello sci alpino in un unico evento. Divenne un evento internazionale, con la partecipazione di atleti da diverse nazioni e con la creazione di una rete di eventi gemellati ad \"Azzurrissimo\" a Crans Montana e a Baqueira-Beret. La prima edizione di \"Azzurrissimo\" fu nel 1987 e la decima ed ultima fu nel 1998. Veniva corsa nei primi giorni di maggio, a fine stagione agonistica e al termine dei diversi campionati. Ci\u00f2 permetteva la presenza di grandi nomi della disciplina e di assegnare il premio di Sci club pi\u00f9 veloce d'Italia.\nSnowboard cross.\nBreuil-Cervinia ha ospitato la Coppa del Mondo di snowboard cross per quattro volte, nelle stagioni 2018, 2019, 2020, 2022, diventando una tappa fissa del circuito. Breuil-Cervinia avrebbe dovuto ospitare anche una tappa nella stagione 2021, che venne annullata a causa della pandemia da Coronavirus.\nCiclismo.\nPer cinque volte Breuil-Cervinia \u00e8 stata sede di arrivo di una tappa del Giro d'Italia, nel 1960, nel 1997, nel 2012, nel 2015 e nel 2018.\nLe strade di Breuil-Cervinia hanno ospitato anche numerose edizioni del Giro ciclistico della Valle d'Aosta, un evento dedicato agli under-23 e che ha lanciato numerosi ciclisti di fama internazionale come Ivan Gotti e Fabio Aru.\nIn estate si pu\u00f2 praticare il downhill su sentieri attrezzati. Molto nota la competizione della \"Maxiavalanche\", che viene organizzata intorno ad agosto e che consiste in una discesa dai del ghiacciaio del Plateau Rosa alla localit\u00e0 di Breuil-Cervinia. Nel 2011 sono stati inseriti altre due tracciati, che hanno portato a ben quattro i percorsi per la pratica del downhill e del freeride. Al 2014 il numero dei percorsi \u00e8 pari a nove, includendo quelli che si sviluppano verso il paese di Valtournenche. La localit\u00e0 punta fortemente su questa attivit\u00e0 per il rilancio estivo del turismo.\nBob e skeleton.\nA Breuil-Cervinia era situata la pista di bob \"Lac Bleu\" che fu sede dei campionati mondiali per tre volte: nel 1971, nel 1975 e nel 1985; ospit\u00f2 inoltre i campionati europei in quattro occasioni: nel 1969, nel 1973, nel 1987 e nel 1991. Nel 1991 fu definitivamente dismessa per via dei costi di gestione molto elevati e per il costo delle ristrutturazioni a cui la pista avrebbe dovuto sottoporsi. \nLa pista di bob avrebbe potuto essere un impianto olimpico in due occasioni: la prima con la candidatura della citt\u00e0 di Aosta ad ospitare i XVIII Giochi Olimpici Invernali nel 1998, assegnati poi alla citt\u00e0 di Nagano. La seconda, quando l'impianto venne preso in considerazione per disputare le gare di bob, skeleton e slittino dei XX Giochi Olimpici Invernali di Torino 2006, ma venne scelto di costruire l'impianto olimpico di Cesana Pariol.\nSci di velocit\u00e0 (\"speed skiing\" o kilometro lanciato).\nBreuil-Cervinia fu teatro di diverse edizioni di competizioni di sci di velocit\u00e0. La pista fu spesso l'unica nel circuito che permetteva di registrare nuovi record della disciplina. \nZeno Col\u00f2 qui registr\u00f2 il suo record di 159,291 km/h nel 1947 che resistette per 13 anni, utilizzando sci normali e scendendo senza casco.\nNel 2005 si disputarono i Campionati del Mondo a Breuil-Cervinia.\nSci alpinismo.\nLo sci alpinismo a Breuil-Cervinia \u00e8 un vero e proprio simbolo. Prima che venissero realizzati gli impianti di risalita, i cosiddetti \"campi da sci\" erano invasi da sciatori che praticavano lo sci alpinismo partendo da Breuil-Cervinia, arrivando a Plan Maison e, i pi\u00f9 esperti e temerari, arrivando fino a Plateau Rosa, per poi scendere di nuovo a valle.\nBreuil-Cervinia, insieme a Gressoney-La-Trinit\u00e9, ospita una delle pi\u00f9 antiche e storiche gare di sci alpinismo: il Trofeo Mezzalama.\nEventi.\nDa 25 anni Breuil-Cervinia ospita il Cervino CineMountain, un festival cinematografico incentrato su film di montagna, di avventura e documentari naturalistici. Il Cervino CineMountain \u00e8 membro dell'International Alliance for Mountain Film e assegna l'Oscar dei Film di Montagna, ossia il premio per il miglior film di montagna dei diversi festival di cinema di montagna membri dell'Alliance. Il Cervino CineMountain assegna anche Gran Premi, premi per i lungometraggi, per i medio e cortometraggi e per i film di animazione.\nDal 2019, nel mese di luglio, Breuil-Cervinia ospita anche la Settimana del Cervino, un evento che incentiva il contatto con la natura, la sostenibilit\u00e0 ambientale e il rispetto dell'ambiente di montagna con una rassegna di incontri culturali tra persone dello spettacolo, atleti, esperti sul tema della montagna e della natura, nonch\u00e9 spettacoli serali e passeggiate volte alla sensibilizzazione dei suddetti temi nei dintorni del borgo di Breuil-Cervinia."}
{"id": "673318", "revid": "62004", "url": "https://it.wikipedia.org/wiki?curid=673318", "title": "Battista Danesi", "text": "Professionista dal 1905 al 1914, corse con le maglie della Turkheimer, della Rudge, dell'Atala e della Bianchi. Si distinse nelle corse in linea, con alcune vittorie e piazzamenti di prestigio. Vinse due titoli italiani su pista, nel mezzofondo."}
{"id": "673320", "revid": "124647817", "url": "https://it.wikipedia.org/wiki?curid=673320", "title": "Adr", "text": ""}
{"id": "673322", "revid": "599013", "url": "https://it.wikipedia.org/wiki?curid=673322", "title": "Ytd", "text": ""}
{"id": "673326", "revid": "107395", "url": "https://it.wikipedia.org/wiki?curid=673326", "title": "Pracchia (Pistoia)", "text": ""}
{"id": "673330", "revid": "1186766", "url": "https://it.wikipedia.org/wiki?curid=673330", "title": "Abk", "text": ""}
{"id": "673336", "revid": "1632387", "url": "https://it.wikipedia.org/wiki?curid=673336", "title": "March \u00f6r Die", "text": "March \u00f6r Die \u00e8 il decimo album dei Mot\u00f6rhead, pubblicato nel 1992 dall'etichetta Epic Records.\nIl disco.\nRegistrato nei Music Grinder Studios di Los Angeles, l'album vide l'avvicendamento di ben tre batteristi diversi: Philty \"Animal\" Taylor, che \u00e8 stato licenziato per non aver imparato la parte di batteria di \"I Ain't No Nice Guy\", Tommy Aldridge, che ha registrato la maggior parte dell'album, e l'ex King Diamond Mikkey Dee, che ha registrato la canzone \"Hellraiser\" (originariamente scritta da Lemmy e Ozzy Osbourne per il suo famoso album \"No More Tears\").\nL'album \u00e8 stato prodotto da Pete Solley, ex tastierista dei Whitesnake, eccezion fatta per la traccia \"Hellraiser\", prodotta da Billy Sherwood e apparsa anche nella colonna sonora del film horror \"\".\nLa traccia \"You Better Run\" \u00e8 stata registrata nuovamente nel 2004 col nuovo titolo di \"You Better Swim\" ed \u00e8 apparsa nella colonna sonora del film \"Spongebob - Il film\".\nL'album non ha riscosso molto successo, almeno tra i fan della band, che lo considerano mediocre rispetto ai precedenti, anche se distribuito da un'etichetta molto importante come la Epic.\nCome specificato in un'intervista, Lemmy ritiene la \"title-track\" la migliore canzone che abbia mai scritto. Il cd contiene anche una cover della famosa traccia di Ted Nugent \"Cat Scratch Fever\" e pu\u00f2 vantare la presenza di due ospiti speciali: lo stesso Ozzy, che compare come voce supplementare nella traccia \"I Ain't No Nice Guy\", e il chitarrista Slash, che suona un assolo in \"I Ain't No Nice Guy\" e come seconda chitarra nel pezzo \"You Better Run\".\nL'unico singolo estratto \u00e8 \"Hellraiser\"."}
{"id": "673338", "revid": "287204", "url": "https://it.wikipedia.org/wiki?curid=673338", "title": "Terza minore", "text": "L'intervallo di terza minore \u00e8 l'intervallo esistente fra due note che consiste in 3 semitoni, ovvero in un tono e mezzo. Per esempio, la terza minore del Mi \u00e8 il Sol.\nDue note che distano fra loro una terza minore suonate insieme, cio\u00e8 in un bicordo armonico, hanno una consonanza \"imperfetta\"."}
{"id": "673339", "revid": "21880", "url": "https://it.wikipedia.org/wiki?curid=673339", "title": "Cruciferae", "text": ""}
{"id": "673340", "revid": "486946", "url": "https://it.wikipedia.org/wiki?curid=673340", "title": "Commodore Amiga CD\u00b3\u00b2", "text": ""}
{"id": "673345", "revid": "21880", "url": "https://it.wikipedia.org/wiki?curid=673345", "title": "Crucifere", "text": ""}
{"id": "673352", "revid": "1543377", "url": "https://it.wikipedia.org/wiki?curid=673352", "title": "Associazione nazionale istruttori subacquei", "text": "Associazione nazionale istruttori subacquei (ANIS) \u00e8 un'associazione italiana diffusa nel mondo per l'addestramento alla subacquea.\nPresidente: Michelangelo Sorrentino\nSede: Via Segesta, 31 - 00179 Roma\nStoria.\nL'ANIS viene fondata nel 1975 da un gruppo di validi istruttori subacquei. All'epoca non esistevano molte sigle didattiche (due o tre) e le organizzazioni straniere, in particolare americane, si affacciarono in Italia solo nei primi anni '80. \nANIS nacque come sorta di sindacato o movimento dei docenti subacquei, per dialogare con le istituzioni, federazioni e altri enti, per poter gettare le basi di un progetto pi\u00f9 ampio e costruttivo.\nOltre al ruolo \"sindacale\" in ANIS si recep\u00ec subito l'esigenza di creare una struttura agile e al passo con i tempi. Infatti questa modernizzazione port\u00f2 alla creazione della ben nota linea didattica, la quale si \u00e8 diffusa rapidamente in molte nazioni, vista la completezza dei programmi. Infatti oggi \u00e8 un organismo internazionale di alto livello qualitativo. In Italia \u00e8 associazione di protezione ambientale ufficialmente riconosciuta dal Ministero dell'Ambiente e della Tutela del Territorio e del Mare. ANIS \u00e8 tra i fondatori di IRC-Comunit\u00e0 (organizzazione di sensibilizzazione sull'emergenza sanitaria e l'uso del defibrillatore) e collabora con diversi Enti sia pubblici che privati, universit\u00e0, associazioni Onlus, delfinari e acquari ecc. ecc. Coopera con la FIN sez. Salvamento dal 1983 ed \u00e8 attiva in protezione civile con molte scuole sub affiliate. \u00c8 uno degli organi tecnici facenti parte della CMAS come Federazione ITA n\u00b008.\nAttualmente conta oltre 2000 associati dalla fondazione e pi\u00f9 di 200 sparse per il mondo.\nDidattica.\nLa didattica ANIS differisce da altre, perch\u00e9 \u00e8 stata sviluppata in modo semplice e chiaro, sulla base dell'esperienza dei professionisti che compongono l'associazione ovvero gli istruttori di ogni sigla didattica, con esperienze in vari campi sia civili che militari. \u00c8 una didattica internazionale e molte altre organizzazioni hanno stipulato un accordo di reciproco riconoscimento internazionale.\nBrevetti di specializzazione.\nVi \u00e8 inoltre, essendo Organo Tecnico CMAS la possibilit\u00e0 di conseguire le certificazioni CMAS , e e pi\u00f9 di 10 brevetti di specializzazione."}
{"id": "673354", "revid": "1305772", "url": "https://it.wikipedia.org/wiki?curid=673354", "title": "Anis (disambigua)", "text": ""}
{"id": "673357", "revid": "75121", "url": "https://it.wikipedia.org/wiki?curid=673357", "title": "Philips CD-i", "text": ""}
{"id": "673358", "revid": "287204", "url": "https://it.wikipedia.org/wiki?curid=673358", "title": "March or Die", "text": ""}
{"id": "673359", "revid": "729019", "url": "https://it.wikipedia.org/wiki?curid=673359", "title": "Apple IIGS", "text": "L'Apple II \u00e8 la quinta e pi\u00f9 potente incarnazione della linea di home computer Apple II della Apple. Introdotto nel 1986, si differenzia dai precedenti modelli per l'architettura a 16 bit, che permetteva di ottenere grafica e sonoro di qualit\u00e0 superiore rispetto alla maggior parte dei sistemi in commercio, compreso il Macintosh della stessa Apple. Si tratta del primo computer prodotto da Apple a possedere una interfaccia grafica a colori. Si tratta inoltre del primo sistema che veniva venduto con un chip in grado di ottenere audio digitalizzato tramite wavetable. Si poneva come un concorrente, pi\u00f9 costoso, di Amiga e Atari ST. Il suo successo tuttavia fu inferiore e limitato perlopi\u00f9 al Nordamerica.\nSviluppo.\nA met\u00e0 degli anni ottanta i produttori di computer iniziarono a mettere in commercio delle macchine basate sulle nuove CPU a 16 bit che erano da poco comparse sul mercato: il Commodore Amiga, l'Atari ST e il Macintosh 128K della stessa Apple. L'Apple II, nonostante il suo successo, mostrava ormai tutti i limiti di un progetto del 1978 basato su una CPU a 8 bit del 1975, il MOS 6502. Anche le migliori capacit\u00e0 dell'Apple IIc, presentato nel 1984, non appagavano gli utenti Apple perch\u00e9, nonostante le superiori capacit\u00e0 grafiche rispetto alle versioni precedenti, era sempre un computer a 8 bit.\nA met\u00e0 del 1983 Steve Wozniak, cofondatore di Apple e progettista del primo Apple II, ritorn\u00f2 a lavorare in azienda dopo un periodo di pausa che si era preso in seguito a un incidente aereo che gli era occorso nel 1981. Wozniak trov\u00f2 gli ingegneri Apple al lavoro sul progetto \"Apple IIx\", una evoluzione dell'Apple II che avrebbe dovuto utilizzare il 65816 di Western Design Center, una nuova CPU a 16 bit capace per\u00f2 di emulare via software il 6502: la cosa lo interess\u00f2 cos\u00ec tanto che decise di dare il suo contributo allo sviluppo del nuovo computer. Questa nuova CPU era stata scelta perch\u00e9 grazie all'emulazione il processore poteva far girare tutto il codice scritto per il processore 6502, permettendo cos\u00ec al nuovo computer di poter eseguire i programmi sviluppati per gli Apple II a 8 bit senza dover utilizzare un processore aggiuntivo. Ci furono per\u00f2 dei problemi nel periodo iniziale di sviluppo perch\u00e9 i primi campioni delle nuove CPU, attesi per la fine del 1983, non arrivarono in Apple che agli inizi del 1984, e per di pi\u00f9 non erano neanche funzionanti. In attesa dei campioni funzionanti, per proseguire nello sviluppo fu proposto di realizzare un sistema biprocessore: fu pensato quindi di riutilizzare la stessa CPU dell'Apple II e di montare una scheda con una CPU a 16 bit addizionale, il Motorola 68000 gi\u00e0 usato da Apple per il Macintosh, alla stregua di quanto fatto gi\u00e0 in passato con la Microsoft SoftCard, una scheda che alloggiava uno Zilog Z80 grazie a cui l'Apple II poteva far girare il software dei sistemi CP/M. Avere per\u00f2 un 68000 a bordo avrebbe non solo collocato il computer allo stesso livello del Macintosh ma gli avrebbe anche permesso, almeno in teoria, di poter eseguire il software di questo computer: siccome la dirigenza Apple non voleva che il nuovo computer potesse intaccare le vendite del Macintosh, questa idea fu rigettata. Alla fine lo sviluppo del progetto IIx inizi\u00f2 ad avanzare cos\u00ec lentamente che nella prima met\u00e0 del 1984 fu deciso di annullarlo del tutto.\nAlcuni ingegneri che avevano lavorato al progetto IIx furono riassegnati al gruppo di sviluppo dell'Apple II e fu loro dato il compito di trovare un modo per ridurre il costo di produzione dell'attuale modello. Essi riuscirono a realizzare un chip in cui integrarono quasi tutta la circuiteria dell'Apple II, che chiamarono \"Mega II\". Questo fatto, insieme all'ottimo riscontro commerciale che ebbe inizialmente l'Apple IIc, che indicava chiaramente quanto interesse ci fosse ancora dietro a questo computer, fece prendere alla dirigenza Apple, alla fine dell'estate del 1984, la decisione di riavviare lo sviluppo dell'Apple II a 16 bit. Furono stabiliti alcuni punti fermi: il computer avrebbe dovuto essere capace di eseguire il software degli Apple IIe e IIc ma avrebbe dovuto essere anche molto pi\u00f9 potente dell'attuale modello a 8 bit, con pi\u00f9 memoria, pi\u00f9 velocit\u00e0, capacit\u00e0 grafiche superiori e audio di qualit\u00e0.\nWozniak, nel tracciare le linee guida del nuovo progetto, stabil\u00ec che la macchina non avrebbe dovuto essere un sistema a due processori come era stato a un certo punto pensato durante lo sviluppo dell'Apple IIx ma decise per l'uso del solo 65816, che era finalmente disponibile. Per aumentare la compatibilit\u00e0 del nuovo computer con il software dei precedenti modelli decise che i primi 128\u00a0kB di RAM sarebbero stati di un tipo pi\u00f9 lento, cos\u00ec da permettere al sistema emulato di girare come fosse stato un vero Apple II a 8 bit. La restante RAM fu scelta invece di un tipo pi\u00f9 veloce per far girare i programmi eseguiti in modalit\u00e0 a 16 bit molto pi\u00f9 rapido. Per il comparto grafico fu scelto di espandere solo la risoluzione orizzontale, portandola a 320/640 pixel (a seconda della modalit\u00e0 grafica), e fissando quella verticale a 200 pixel perch\u00e9 aumentarla oltre questo valore avrebbe comportato per l'utente l'obbligo di utilizzare particolari monitor molto costosi, facendo lievitare il prezzo finale di un sistema completo. Oltre a queste nuove modalit\u00e0, il chip grafico manteneva la compatibilit\u00e0 con le modalit\u00e0 grafiche dei precedenti modelli. Per il comparto audio fu scelto di integrare un sintetizzatore audio della Ensoniq a 16 voci (anche se erano disponibili solo 15 perch\u00e9 un canale era utilizzato dal sistema per il \"beep\"), dotato di 64\u00a0kB di RAM dedicata all'immagazzinamento dei dati audio.\nIl computer debutt\u00f2 nel mese di settembre del 1986 e un sorridente Steve Wozniak apparve in foto sulla copertina del numero di ottobre della rivista \"inCider\", che dedicava uno speciale al nuovo Apple II, sovrastato dalla scritta \u00abIt's amazing\u00bb (\"\u00c8 fantastico\").\nIl computer debutt\u00f2 nel decimo anniversario della nascita della societ\u00e0: per ricordare questo evento e per puntualizzare che lo sviluppo del computer era stato seguito anche da Steve Wozniak, i primi 50.000 esemplari del computer messi in commercio riportavano la sigla \"Woz\" (l'abbreviativo di Wozniak) e la dicitura \"limited edition\" costituendo quindi una edizione limitata, anche se l'assoluta equivalenza a livello hardware tra questi modelli e i successivi, l'elevato numero di esemplari prodotti e il fatto che il pannello fosse rimovibile e montabile su un altro computer in pratica livellano il valore collezionistico di questi computer con quello dei modelli standard.\nIl successo del IIGS fu limitato e non si avvicin\u00f2 ai livelli dell'Amiga e dell'Atari ST.\nNei primi anni '90 divenne evidente che la Apple avrebbe puntato solo sui Macintosh. Il Macintosh II (1987) introdusse buone capacit\u00e0 grafiche a colori, ma era ancora molto pi\u00f9 costoso dell'Apple IIGS, mentre con il Macintosh LC (ottobre 1990) la Apple abbatt\u00e9 anche i prezzi e punt\u00f2 al mercato educativo e casalingo, iniziando quindi a rimpiazzare il IIGS. La produzione del IIGS cess\u00f2 nel 1992, quando la Apple fuse il proprio reparto Apple II con la propria divisione di supporto ai sistemi obsoleti. Il suo predecessore, l'Apple IIe, fin\u00ec per sopravvivere commercialmente pi\u00f9 a lungo del IIGS.\nCaratteristiche.\nQueste le caratteristiche tecniche principali dell'Apple II:\nCPU.\nCome detto, il sistema sfrutta un microprocessore a 16 bit della Western Design Center, il 65816, funzionante a 2,8\u00a0MHz. La retrocompatibilit\u00e0 dell'Apple II con il software dei suoi predecessori a 8 bit \u00e8 garantita grazie alla presenza di un chip appositamente creato per questa funzione, chiamato \"Mega II\", che integra tutta la logica dei classici Apple II tranne la CPU 6502: questa \u00e8 emulata direttamente dal 65816 grazie a una particolare modalit\u00e0 di funzionamento a 8 bit attivabile via software. Dal pannello di controllo del sistema operativo \u00e8 possibile selezionare anche un clock della CPU di 1\u00a0MHz, in modo da rendere l'emulazione a 8 bit perfettamente identica ai computer originali.\nMemoria.\nIl 65816 pu\u00f2 indirizzare fino a 16 MB ma per il II \u00e8 stato deciso di supportare solo 8 MB di RAM (e 1 MB di ROM). Alcuni produttori di schede di memoria hanno nel tempo prodotto anche espansioni da 12 MB ma per utilizzare la memoria oltre gli 8 MB si rende necessario applicare delle patch al sistema operativo. La ROM del computer contiene un insieme di funzioni (ad esempio quella per la pulizia dello schermo) detto \"toolbox\". Il toolbox \u00e8 residente in ROM ma il sistema operativo \u00e8 stato concepito per poter essere aggiornato anche tramite patch da caricare dal disco insieme a versioni pi\u00f9 recenti del sistema operativo. Oltre al toolbox, in ROM sono presenti anche l'Applesoft BASIC, richiesto per mantenere la retrocompatibilit\u00e0 con i modelli a 8 bit, e le routine per la gestione del mouse. La prima revisione della ROM \u00e8 indicata come \"00\" ed \u00e8 grande 128\u00a0kB (contro i 64\u00a0kB inizialmente previsti); nel mese di settembre del 1987 \u00e8 stata distribuita la seconda versione, indicata come \"01\", che offre la correzione di alcuni bug e un nuovo chip grafico per cui l'esecuzione dei programmi avviene in maniera pi\u00f9 veloce. Questa versione \u00e8 disponibile anche come aggiornamento per i modelli con la ROM 00. Nel mese di agosto del 1989 \u00e8 stata pubblicata la terza revisione della ROM, denominata \"03\": \u00e8 stata installata sui nuovi modelli di Apple II venduti ora con 1 MB di RAM di serie (contro i 256\u00a0kB delle precedenti versioni) ed \u00e8 grande 256\u00a0kB perch\u00e9 al suo interno contiene anche parte del sistema operativo, che non deve essere pi\u00f9 caricato dal disco al momento del boot. Questa ROM contiene migliorie al comparto audio ed esegue i programmi per il sistema operativo GS/OS in maniera pi\u00f9 veloce.\nGrafica.\nL'Apple II, grazie al \"Video Graphics Chip\" (VGC), introduce nuove modalit\u00e0 grafiche dette \"super hi-res\" con risoluzioni di 320\u00d7200 e 640\u00d7200 pixel. La tavolozza \u00e8 stata allargata a 4.096 colori. Una caratteristica del nuovo chip grafico \u00e8 quella di supportare, tramite interrupt agganciati alla linea di scansione del video, la divisione dello schermo in 2 aree con 2 distinte risoluzioni video, ossia una parte dello schermo pu\u00f2 essere visualizzato a 640\u00d7200 pixel e un'altra a 320\u00d7200 pixel: questa modalit\u00e0 era usata da alcuni programmi grafici, in cui il menu era visualizzato a 640\u00d7200 pixel per usare una definizione delle icone pi\u00f9 elevata e l'area di disegno a 320\u00d7200 per usare pi\u00f9 colori. Queste sono le diverse risoluzioni grafiche supportate:\nOltre a queste l'Apple II supporta anche le modalit\u00e0 grafiche dell'Apple IIe e quelle dell'Apple IIc:\nAudio.\nIl computer contiene un sintetizzatore audio della Ensoniq compatibile con lo standard MIDI, capace di gestire 15 voci contemporaneamente e dotato di 64\u00a0kB di RAM dedicata. Queste capacit\u00e0 audio sono costate ad Apple una denuncia da parte di Apple Corps per aver infranto un precedente accordo fra le due societ\u00e0 secondo cui Apple poteva usare il nome \"Apple\" per i propri computer a patto che non fossero in grado di creare musica. La disputa si concluse due anni dopo con un accordo privato fra le parti.\nSistema operativo.\nPer poter sfruttare le nuove caratteristiche del computer, il sistema operativo ProDOS fu sottoposto a una revisione. Per non ritardare il debutto del computer fu deciso di non riscrivere completamente il vecchio ProDOS ma furono migliorati solo alcuni aspetti, come ad esempio aumentare la capacit\u00e0 massima dei dischi gestibile dal sistema oppure aumentare il numero di file aperti gestibili. Il risultato fu un sistema operativo denominato ProDOS 16, e il vecchio ProDOS fu rinominato \"ProDOS 8\". Il ProDOS 16 non era in realt\u00e0 un vero sistema operativo a 16 bit: esso era in pratica solo un programma che intercettava le chiamate di sistema a 16 bit e le convertiva nelle corrispondenti chiamate alle funzioni a 8 bit del sottostante sistema operativo ProDOS 8. All'avvio, il computer caricava il \"Launcher\", una minimale interfaccia grafica monocromatica con la quale l'utente poteva scorrere fra i file delle unit\u00e0 a dischi connesse e lanciare il programma che gli necessitava. Il pacchetto software composto dal sistema operativo e dal Launcher fu denominato da Apple System Software 1.0 e fu distribuito con le prime versioni dell'Apple II.\nNel mese di maggio del 1987 fu introdotto il System Software 2.0, che offriva l\"Apple II Desktop\", un ambiente desktop pi\u00f9 evoluto, simile a quello del Macintosh. In realt\u00e0 questo ambiente desktop non era stato scritto direttamente da Apple ma era il programma \"MouseDesk\" della francese International Solutions che questa aveva scritto per i precedenti modelli Apple II a 8 bit. Questa versione conteneva per\u00f2 diversi bug e non aveva tutte le caratteristiche presenti nelle versioni pi\u00f9 recenti del MouseDesk per i computer a 8 bit. Nel mese di settembre del 1987 Apple present\u00f2 il System Software 3.1, in cui debuttava il Finder, un programma che si occupava di gestire non solo l'ambiente desktop ma anche l'accesso ai file, sostituendo sia il vecchio Launcher che l'Apple II Desktop. Nel mese di maggio del 1988 usc\u00ec il System Software 3.2 con il Finder 1.1 e con alcune migliorie al sistema per cui l'avvio e la stampa dei documenti risultavano molto pi\u00f9 veloci.\nDopo 1 anno esatto debutt\u00f2 il GS/OS, un nuovo sistema operativo riscritto da zero e completamente a 16 bit che offriva un notevole aumento delle prestazioni rispetto al precedente ProDOS 16. Il nuovo sistema fu distribuito con il System Software 4.0. Il GS/OS non era solo un sistema operativo per la gestione dei dischi ma dell'intero sistema, prendendosi in carico la gestione della tastiera, del mouse, dell'immagine visualizzata sullo schermo, dei modem, delle stampanti e di tutto il resto. In pi\u00f9 il GS/OS introduceva il \"File System Translator\" (FST), un sistema mediante il quale il GS/OS poteva accedere virtualmente a qualunque disco formattato da qualunque computer, a patto che fosse disponibile l'appropriato driver. Un'altra semplificazione del GS/OS riguardava il modo di gestire i driver delle periferiche connesse, ossia i software usati dal computer per accedere ai dispositivi connessi: i driver dovevano semplicemente essere salvati in una particolare cartella denominata DRIVERS che il sistema, all'avvio, esaminava caricando tutti i file presenti in essa.\nIl System Software 5.0 usc\u00ec nel mese di luglio del 1989. La maggior novit\u00e0 fu un aumento generalizzato della velocit\u00e0 di esecuzione dei programmi grazie a una riscrittura di diverse parti del sistema operativo. Anche la gestione delle unit\u00e0 a dischi fu migliorato: in combinazione con le nuove unit\u00e0 a dischi \"Apple 3.5 Drive\", il caricamento dei programmi poteva svolgersi da 2 a 4 volte pi\u00f9 velocemente. La nuova versione, il System Software 6.0 arriv\u00f2 solo agli inizi del 1992: tra le novit\u00e0, la possibilit\u00e0 di gestire i dischi formattati con l'HFS, il file system dei Macintosh.\nSoftware.\nLa Apple tent\u00f2 di limitare il software applicativo per Apple IIGS solo a quello per il mercato educativo e casalingo, cos\u00ec come tent\u00f2 di evitare la produzione di videogiochi per Macintosh, in modo da tenere separati i segmenti di mercato delle due linee di computer. Ciononostante, un notevole programma di desktop publishing per Apple IIGS fu Timeworks Publish-It (gennaio 1988), allora noto sull'Atari ST come Timeworks DTP. Un buon titolo di grafica fu Deluxe Paint II, celebre nella versione Amiga. AppleWorks GS fu la prima suite da ufficio integrata, che ispir\u00f2 in parte i successivi ClarisWorks e Microsoft Works. L'ambiente di sviluppo multimediale HyperCard della Apple usc\u00ec anche in versione GS.\nGrazie all'emulazione hardware, il IIGS pu\u00f2 inoltre eseguire nativamente con successo circa il 99% del software per i precedenti Apple II, spesso anche pi\u00f9 velocemente che in originale.\nVideogiochi.\nL'Apple IIGS aveva ottime capacit\u00e0 come macchina da gioco. Uno dei titoli pi\u00f9 amati fu \"Xenocide\", inizialmente esclusivo del GS, uno sparatutto con notevole variet\u00e0 di gameplay. Molte furono le conversioni di videogiochi celebri da altre piattaforme, tra i quali \"Arkanoid\", \"The Bard's Tale\", \"The Last Ninja\", \"Rastan\", \"Captain Blood\", \"Hostages\", \"The Immortal\", \"Dungeon Master\" e \"\" (quest'ultimo notevole per essere un gioco di ruolo giapponese d'azione stile console, diversamente dai GdR occidentali celebri su Apple).\nNel complesso sono noti oltre 300 giochi commerciali pubblicati per Apple IIGS.\nAccoglienza.\nSviluppato per contrastare l'Amiga 1000 e l'Atari ST, il computer fu messo in vendita a 999 dollari, prezzo che non includeva n\u00e9 il monitor n\u00e9 un'unit\u00e0 a dischi. Inizialmente le vendite andarono bene, superando al momento del lancio quelle dello stesso Macintosh, ma nel giro di poco tempo esse iniziarono a calare, facendo risultare il GS nel complesso un computer di scarso successo: ci\u00f2 fu dovuto sia al suo prezzo, superiore a quello dei computer concorrenti, sia alle politiche aziendali della stessa Apple, che decise di promuovere e supportare scarsamente il computer, preferendogli il Macintosh. Il GS fin\u00ec per essere surclassato nelle vendite sia da quest'ultimo sia dall'Amiga, che poteva essere acquistata a met\u00e0 del suo prezzo."}
{"id": "673360", "revid": "200568", "url": "https://it.wikipedia.org/wiki?curid=673360", "title": "Nova Gradi\u0161ka", "text": " \nNova Gradi\u0161ka \u00e8 una cittadina della Croazia, situata nella regione storico-geografica della Slavonia. La citt\u00e0, che ha 15.833 abitanti, \u00e8 il secondo maggior centro della contea di Brod e della Posavina.\nNova Gradi\u0161ka \u00e8 situata presso il fiume Sava e venne fondata nel 1748 col nome tedesco di \"Friedrichsdorf\". Pur essendo nota come la \"citt\u00e0 pi\u00f9 giovane della Croazia\" conserva un nucleo storico con due chiese barocche.\nDa non confondere con Stara Gradi\u0161ka (\"Vecchia Gradisca\"), un attiguo insediamento, sempre in Croazia, di precedente fondazione. Esiste, inoltre, una terza \"Gradi\u0161ka\", nota anche come \"Bosanska Gradi\u0161ka\" o \"Gradisca-dei-Turchi\" (\"Gradiska-des-Turcs\"), dall'altra parte della Sava, a lungo una piazzaforte del Turco.\nFu una delle prime citt\u00e0 croate ad essere raggiunte dall'energia elettrica. Nova Gradi\u0161ka ha un'economia basata sull'agricoltura (viene esportato il malto in Belgio per la preparazione della birra) e sulle industrie di mobili. Il tasso di disoccupazione \u00e8 per\u00f2 ancora alto anche a causa delle distruzioni derivanti dalle guerre jugoslave."}
{"id": "673361", "revid": "709565", "url": "https://it.wikipedia.org/wiki?curid=673361", "title": "Feluca (imbarcazione)", "text": "La feluca (dall'arabo \ufed3\ufee0\ufeee\ufedb\ufeea \"falu:ka\"; a sua volta dal greco \"epholkion\" \"palischermo, scialuppa\") \u00e8 un'imbarcazione a vela di ridotte dimensioni (normalmente pu\u00f2 portare una decina di passeggeri pi\u00f9 un paio di persone di equipaggio). Pu\u00f2 avere una o due vele latine. L'albero \u00e8 inclinato verso la prua.\nLe feluche sono diffuse in molte regioni del Vicino Oriente e del Nordafrica; per le loro caratteristiche sono adatte soprattutto alla navigazione sotto costa o in acque interne, e in effetti se ne trovano soprattutto sul Mar Rosso e sul Nilo. Oggi esse sono obsolete, e per gli usi commerciali sono state di norma sostituite da pi\u00f9 moderne barche a motore, ma vengono tuttora utilizzate in alcune circostanze, per esempio ad uso turistico in localit\u00e0 come Assuan o Luxor.\nQuesto tipo di imbarcazione ha trovato largo uso anche nella tradizione siciliana e calabrese. Una sua moderna variante, infatti, viene utilizzata ancora oggi per la pesca del pesce spada nello Stretto di Messina, sotto forma di un grosso peschereccio con un'alta torre per l'avvistamento del pesce ed una passerella per l'arpionaggio. Fino a qualche decennio fa venivano utilizzate ancora le feluche di modello tradizionale, simili a quelle arabe, che caddero in disuso con l'avvento delle grosse barche a motore."}
{"id": "673363", "revid": "124097764", "url": "https://it.wikipedia.org/wiki?curid=673363", "title": "Roma TV", "text": "Roma TV+ \u00e8 un servizio di streaming a pagamento di propriet\u00e0 della societ\u00e0 calcistica italiana Associazione Sportiva Roma.\nFino al 1\u00ba luglio 2021 \u00e8 stato un canale televisivo a pagamento della piattaforma Sky Italia.\n\u00c8 stato, in ordine cronologico, il terzo canale tematico italiano interamente dedicato a una squadra di calcio, dopo Milan TV e Inter TV.\nStoria.\nRoma TV \u00e8 stato, fino al 1\u00b0 luglio 2021, un canale televisivo di propriet\u00e0 Roma, in onda a pagamento su Sky al numero 213 e diretto dal giugno 2007 da Alessandro Spart\u00e0.\n\u00c8 stato il terzo canale tematico italiano interamente dedicato ad una squadra di calcio, dopo Milan TV e Inter TV.\nIl canale trasmetteva news, partite del passato e del campionato in corso, allenamenti in differita dai campi di Trigoria, conferenze stampa in versione integrale, interviste esclusive alla squadra, servizi e partite del settore giovanile, partite amichevoli estive, servizi inerenti a tutto l'ambito giallorosso e collegamenti dallo stadio in diretta, oltre a pre e post partita di Campionato e di Coppa. Le partite della Roma, la cui radiocronaca era trasmessa in diretta, venivano commentate da Alessandro Spart\u00e0 e Alessio Scarchilli.\nStoria.\nRoma Channel nasce il 27 settembre 2000, in collaborazione con Rai Trade, come \"Option\" sulla piattaforma televisiva a pagamento Stream TV: per vedere il canale, infatti, era necessario pagare un importo aggiuntivo sul prezzo dell'abbonamento alla pay TV.\nIl 31 luglio 2003, in concomitanza della fusione tra Stream TV e TELE+ Digitale, il canale diventa disponibile al numero 234 di Sky Italia, sempre come \"Option\".\nAlle 19:27 del 29 agosto 2014, il canale diventa Roma TV. L'orario del restyling della rete sta a simboleggiare l'anno di nascita della squadra capitolina, ossia il 1927.\nA partire dal 1\u00ba agosto 2015 il canale \u00e8 incluso all'interno dei pacchetti \"Sky Sport\" e/o \"Sky Calcio\", pertanto non \u00e8 pi\u00f9 necessario pagare un extra sul costo dell'abbonamento per poter accedere alla sua programmazione; sempre nella stessa data, si trasferisce al numero 213 di Sky. Il 3 agosto 2015 Roma TV inizia a trasmettere in alta definizione, mentre la versione SD cessa le proprie trasmissioni.\nIl 1\u00ba luglio 2021 il canale termina definitivamente le proprie trasmissioni."}
{"id": "673364", "revid": "73843", "url": "https://it.wikipedia.org/wiki?curid=673364", "title": "ACE", "text": ""}
{"id": "673365", "revid": "486946", "url": "https://it.wikipedia.org/wiki?curid=673365", "title": "Sinclair Spectrum", "text": ""}
{"id": "673367", "revid": "75121", "url": "https://it.wikipedia.org/wiki?curid=673367", "title": "Philips CD-I", "text": ""}
{"id": "673370", "revid": "287204", "url": "https://it.wikipedia.org/wiki?curid=673370", "title": "Joe Rosenthal", "text": "Biografia.\nRicevette il Premio Pulitzer per la fotografia \"Raising the Flag on Iwo Jima\", scattata durante la battaglia di Iwo Jima, nella quale cinque marines ed un marinaio alzano una bandiera americana per segnalare la conquista di un rilievo dell'isola. I sei militari in questione erano Rene Gagnon, Michael Strank, Harlon Block, Ira Hayes, Franklin Sousley e John Bradley. Per la sua intensit\u00e0 e l'alta carica simbolica, l'immagine ebbe molto risalto a livello mediatico, diventando poi una vera icona del patriottismo statunitense. Dalla immagine fotografica fu ricavato un monumento bronzeo in scala naturale, il Marine Corp War Memorial, collocato nei pressi del Cimitero nazionale di Arlington; il monumento \u00e8 detto pi\u00f9 semplicemente \"Monumento di Iwo Jima\".\nParticolare interessante \u00e8 che l'immagine riprende il secondo alzabandiera avvenuto quel giorno, mentre \u00e8 quasi del tutto dimenticata la foto di Louis R. Lowery che riprende l'evento originale. Questo fatto port\u00f2 negli anni a pensare che la foto di Rosenthal fosse frutto di una ricostruzione, con dei militari messi in posa, mentre in effetti ritrae una reale azione di guerra."}
{"id": "673372", "revid": "287204", "url": "https://it.wikipedia.org/wiki?curid=673372", "title": "Terza maggiore", "text": "L'intervallo di terza maggiore \u00e8 l'intervallo esistente tra due note distanti fra loro 4 semitoni, cio\u00e8 2 toni. La terza maggiore di Do, ad esempio, \u00e8 Mi e la terza maggiore di Re \u00e8 Fa#.\nDue note distanti fra loro una terza maggiore, se suonate in un bicordo armonico, cio\u00e8 contemporaneamente, danno una consonanza \"imperfetta\"."}
{"id": "673376", "revid": "1718925", "url": "https://it.wikipedia.org/wiki?curid=673376", "title": "Il faraone delle sabbie", "text": "Il faraone delle sabbie \u00e8 un libro scritto da Valerio Massimo Manfredi nel 1998.\nTrama.\nIl profeta Geremia scappa in un tunnel sotterraneo sottraendo l'Arca dell'Alleanza all'assedio babilonese di Gerusalemme del 586 a.C. Tornando dal monte Horeb sembra che abbia perso la ragione a causa di qualche scoperta sconvolgente, ma successivamente di lui si perde ogni traccia e scompare nel nulla. Il protagonista \u00e8 William Blake che, licenziato dall'Oriental Institute di Chicago, dove lavorava in qualit\u00e0 di egittologo, si ritrova implicato in un nuovo lavoro nel deserto israeliano del Paran dove scopre un incredibile mistero taciuto all'umanit\u00e0 per secoli che potrebbe distruggere le convinzioni stesse della storia e delle religioni nel mondo. Coadiuvato dalla dottoressa Sarah Forrestall, riesce a scampare a mortali pericoli, riuscendo anche a salvare gli Stati Uniti da alcuni attentati e a risolvere una disastrosa guerra che stava conducendo all'uso dell'arma nucleare."}
{"id": "673381", "revid": "438678", "url": "https://it.wikipedia.org/wiki?curid=673381", "title": "Ace", "text": ""}
{"id": "673389", "revid": "122903682", "url": "https://it.wikipedia.org/wiki?curid=673389", "title": "Nguy\u1ec5n Ng\u1ecdc Loan", "text": "Fu il capo della Polizia Nazionale della Repubblica del Vietnam.\nBiografia.\nCresciuto in una famiglia di undici figli, figlio di facoltoso ingegnere, scelse la carriera militare come pilota aeronautico.\nI buddisti di Hu\u00e9, il 12 marzo 1966 e nei giorni successivi, iniziarono una manifestazione di protesta, chiedendo che si indicessero elezioni per dare al paese un governo democratico. La protesta sfoci\u00f2 in una rivolta violenta che si diffuse verso Sud, lungo le citt\u00e0 costiere: ai portuali e impiegati, si unirono bande di giovani che incendiavano le automobili e devastavano i negozi. A questi si aggiunsero le truppe del generale Nguyen Thi Chanh, unitesi ai rivoltosi..\nIl premier Ky in un primo tempo acconsent\u00ec a dare le dimissioni e Thich Tri Quang, influente monaco buddista, invit\u00f2 i suoi seguaci a cessare i tumulti ma Ky in seguito ci ripens\u00f2 e mand\u00f2 a Danang il colonnello Nguyen Ngoc Loan, che con carri armati rastrell\u00f2 la citt\u00e0, fece massacrare parecchie centinaia di soldati ribelli e oltre cento civili\nNguy\u1ec5n Ng\u1ecdc Loan era un generale di brigata dell'Esercito della Repubblica del Vietnam, posto a capo della polizia nazionale, accusato di essere sanguinario in seguito ad un fatto di cronaca immortalato in una fotografia che fece il giro del mondo.\nNguy\u1ec5n, infatti, giustizi\u00f2 sommariamente e brutalmente Nguy\u1ec5n V\u0103n L\u00e9m, un prigioniero Viet Cong, di fronte ad un cameraman dell'NBC e ad un fotografo dell'Associated Press, Eddie Adams, il 1\u00ba febbraio del 1968; bench\u00e9 taciuta alla pubblica opinione, l'accusa nei confronti del Viet Cong sommariamente giustiziato era quella di avere assassinato alcuni famigliari del generale Loan. La foto (che cattura \"Il Generale Nguy\u1ec5n Ng\u1ecdc Loan mentre giustizia un prigioniero Viet Cong a Saigon\") e il filmato divennero due delle pi\u00f9 famose testimonianze giornalistiche che iniziarono a cambiare l'opinione pubblica americana riguardo all'intervento nella Guerra del Vietnam del proprio paese.\nNella foto, Nguy\u1ec5n V\u0103n L\u00e9m \u00e8 prigioniero, le sue mani sono state legate ed \u00e8 di fronte ai giornalisti. Il Generale Loan, estratto il suo revolver, tranquillamente uccide il prigioniero con un singolo colpo alla tempia destra.\nLasci\u00f2 il Vietnam durante la liberazione di Saigon, nel 1975.\nNonostante fosse accusato di avere violato palesemente la Convenzione di Ginevra, non fu mai perseguito per crimini di guerra grazie alla protezione degli Stati Uniti d'America.\nSi rifugi\u00f2 in Virginia ed apr\u00ec un ristorante pizzeria, ma dovette venderlo dopo che il suo passato fu di nuovo di dominio pubblico nel 1991, quando un cliente abituale gli scrisse \"sappiamo chi sei\" su una porta del suo ristorante.\n\u00c8 morto di cancro il 14 luglio 1998 a Burke, in Virginia, un sobborgo di Washington (distretto di Columbia).\n\u00c8 stato sposato a Chin Mai, dalla quale ha avuto cinque figli.\nEsecuzione del prigioniero.\n\"Il Generale Nguy\u1ec5n Ng\u1ecdc Loan mentre giustizia un prigioniero Vi\u1ec7t C\u1ed9ng a Saigon (General Nguy\u1ec5n Ng\u1ecdc Loan Executing a Viet Cong Prisoner in Saigon)\" \u00e8 una fotografia scattata da Eddie Adams il 1\u00ba febbraio 1968 che mostra il capo della Polizia Nazionale della Repubblica del Vietnam Nguy\u1ec5n Ng\u1ecdc Loan giustiziare l'ufficiale Viet Cong Nguy\u1ec5n V\u0103n L\u00e9m a Saigon durante l'Offensiva del T\u00eat.\nLa fotografia di Adams mostra il momento in cui il proiettile \u00e8 stato esploso; il Vi\u1ec7t C\u1ed9ng morto, con la bocca contratta in una smorfia ed i capelli ancora mossi dallo sparo, non ha ancora cominciato a cadere.\nIl fatto venne immortalato anche da un cameraman dell'NBC, ma la fotografia di Adams rimane l'immagine del fatto per antonomasia e fece il giro del mondo sulle prime pagine di tutti i giornali.\nLa vedova di L\u00e9m conferm\u00f2 che suo marito era un membro dei Vi\u1ec7t C\u1ed9ng e che non lo vide pi\u00f9 dopo l'inizio dell'offensiva del T\u00eat. Bench\u00e9 alcuni critici ancora sostengano che l'azione di Nguy\u1ec5n Ng\u1ecdc Loan abbia violato la convenzione di Ginevra per il trattamento dei prigionieri di guerra (Nguy\u1ec5n V\u0103n L\u00e9m non stava portando un'uniforme n\u00e9 stava combattendo contro presunti soldati nemici, come \u00e8 risultato dalla commissione contro i crimini di guerra), i diritti di prigioniero di guerra venivano accordati ai Vi\u1ec7t C\u1ed9ng a condizione di essere catturati durante le operazioni militari; quelli considerati come guerriglieri erano soggetti soltanto alle leggi del governo sud-vietnamita, che in ogni caso non prevedevano la morte senza processo per i prigionieri. \nTuttavia il vietcong in questione era stato arrestato dopo che aveva tagliato la gola ad un ufficiale sud vietnamita, sua moglie e sei dei suoi figli (uno dei quali sopravvisse) per essersi rifiutato di mostrare ai vietcong come operare dei carri armati che erano stati catturati da questi e di conseguenza, in base alla Convenzione di Ginevra del 1949, l'ufficiale vietcong Nguy\u1ec5n V\u0103n L\u00e9m aveva violato lui stesso le leggi di guerra in merito ai prigionieri e non portando con se un'arma e una divisa che stabilisse la sua appartenenza, non poteva essere considerato come prigioniero di guerra, ma semmai come franco tiratore, dove, per le leggi internazionali, il franco tiratore (o unlawful combatant in inglese) che si macchia di crimini di guerra pu\u00f2 essere giustiziato dagli organi competenti, \"posto\" a seguito di un regolare processo; tuttavia, nel 1968, questa regola veniva generalmente interpretata come se il franco tiratore avesse diritto ad un processo, \"a meno che\" condizioni particolari ed eccezionali impediscano agli organi competenti di giudicare l'imputato (come poteva essere interpretata nel caso dell'offensiva del Tet, che aveva quasi comportato l'invasione del Vietnam del Sud): in quel caso il franco tiratore poteva essere giustiziato dall'ufficiale superiore in comando dell'unit\u00e0 militare e solo con successivi chiarimenti della interpretazione stessa, si stabil\u00ec l'inviolabilit\u00e0 della sentenza di un processo militare per giustificare l'esecuzione.\nDurante l'offensiva del T\u1ebft, Loan e la sua polizia mantennero buona parte di Saigon fuori dal controllo dei Vi\u1ec7t C\u1ed9ng fino alla conclusione della guerra. Durante la difesa di Saigon, Nguy\u1ec5n spost\u00f2 le sue truppe dalla difesa dell'ambasciata americana al palazzo presidenziale, un atto per cui gli americani nel Vietnam non lo perdonarono mai.\nQuando venne interrogato da Oriana Fallaci, durante la sua degenza in ospedale dovuta ad una ferita alla gamba, sul motivo dell'esecuzione del prigioniero, la risposta fu la seguente:\n\"[...] Non aveva l'uniforme. E io non riesco a rispettare un uomo che spara senza indossar l'uniforme. Perch\u00e9 \u00e8 troppo comodo: ammazzi e non sei riconosciuto. Un nordvietnamita io lo rispetto perch\u00e9 \u00e8 vestito da soldato come me, e quindi rischia come me. Ma un vietcong in borghese... [...]\"\nLa fotografia di Adams vinse il premio Pulitzer nel 1969, bench\u00e9 successivamente il fotografo disse di rammaricarsi dell'effetto che poi ebbe, quando si trasform\u00f2 in un'icona pacifista:\nPer quanto riguarda il Generale Loan e la sua famosa fotografia, Eddie Adams in seguito scrisse sul Time:\nAdams, anni pi\u00f9 tardi, chiese pubblicamente scusa a Loan ed alla sua famiglia per il disonore che aveva provocato loro.\nQuando il Generale Loan mor\u00ec, Adams lo elogi\u00f2 come eroe di una giusta causa.\nLa foto fece comprendere al pubblico americano, pi\u00f9 di ogni altra inchiesta, che il governo sud vietnamita non era un governo democratico, ma una dittatura corrotta e militarista, in cui il valore della vita umana non godeva di alcuna considerazione. Accuse che potevano essere legittimamente rivolte anche al Vietnam del Nord, ma proprio questa indistinguibilit\u00e0 morale, agli occhi dell'opinione pubblica americana, contribu\u00ec a rendere la guerra del Vietnam un inutile spreco di vite umane e di denari dei contribuenti.\nCuriosit\u00e0.\nUn'interessante intervista al Generale Loan si pu\u00f2 trovare riportata nel libro: \"Niente e cos\u00ec sia\" di Oriana Fallaci.\nIn essa traspare un altro lato della personalit\u00e0 del generale che compone poesie e risulta dotato di pi\u00f9 umanit\u00e0 di quanto apparirebbe.\nAlla domanda della Fallaci se egli fosse un uomo crudele rispose:"}
{"id": "673390", "revid": "287204", "url": "https://it.wikipedia.org/wiki?curid=673390", "title": "Kania", "text": ""}
{"id": "673393", "revid": "916580", "url": "https://it.wikipedia.org/wiki?curid=673393", "title": "Brassica villosa drepanensis", "text": "Il cavolo di roccia (Brassica villosa\" subsp. \"drepanensis ) \u00e8 una pianta appartenente alla famiglia delle Brassicaceae, endemica della Sicilia.\nMorfologia.\n\u00c8 una pianta perenne, camefita suffruticosa, alta 30\u201360\u00a0cm, ricoperta da una densa peluria biancastra.\nIl fusto, legnoso alla base, ha foglie inferiori lirato-lobate con margine dentato e foglie superiori lanceolate con margine intero.\nI fiori hanno petali di colore giallo pallido riuniti in infiorescenze racemose. Fioritura: febbraio-aprile.\nIl frutto \u00e8 una siliqua a sezione quadrangolare.\nDistribuzione e habitat.\n\u00c8 un endemismo puntiforme del distretto drepano-panormita, esclusivo del Monte Cofano e dello Zingaro.\nPredilige gli ambienti costieri rupestri, ad un'altitudine da 0 a 600 m."}
{"id": "673399", "revid": "767487", "url": "https://it.wikipedia.org/wiki?curid=673399", "title": "Quinta giusta", "text": "L'intervallo di quinta giusta \u00e8 l'intervallo esistente tra due note distanti tra loro 7 semitoni, ovvero 3 toni e un semitono. Per esempio, la quinta giusta del Do \u00e8 il Sol.\nDue note distanti tra loro una quinta giusta suonate insieme in un bicordo armonico hanno una consonanza \"perfetta\", quindi le due note si fondono insieme in una piacevole armonia.\nNella scala naturale le frequenze di due note che distano un intervallo di quinta giusta stanno nel rapporto esatto di 3/2. La scala temperata (vedi la voce temperamento equabile) richiede che questo rapporto assuma un valore leggermente diverso, dato da \nmolto vicino a 3/2 = 1,5."}
{"id": "673407", "revid": "34928", "url": "https://it.wikipedia.org/wiki?curid=673407", "title": "Agarico", "text": ""}
{"id": "673408", "revid": "729019", "url": "https://it.wikipedia.org/wiki?curid=673408", "title": "Bombardier Global Express", "text": "Il Bombardier Global Express \u00e8 un business jet usato per voli a lungo raggio. L'aereo \u00e8 caratterizzato da una lunga e larga fusoliera e da ali lunghe e sottili con winglet in posizione bassa; ha una coppia di turbofan R-R BR-710 montati nella sezione di coda della fusoliera e un'ampia deriva verticale a T con ampi piani orizzontali.\nStoria.\nIl Global Express \u00e8 stato sviluppato dalla Bombardier per entrare nel mercato dei business jet a lungo raggio (circa 11.500\u00a0km nella versione XRS) entrando in concorrenza diretta con il Gulfstream V; i due aerei furono presentati contemporaneamente durante il congresso annuale della NBAA (National Business Aviation Association) nell'ottobre 1991; e in un secondo tempo con Falcon 7X e con i Business jet derivati dai grossi aerei di linea (A320, A340, 737, 767 ecc.).\nLa Bombardier decise di creare il suo nuovo aereo unendo la sezione della fusoliera del Challenger e la lunghezza del CRJ; si decise, inoltre, di riprogettare l'ala per avere una miglior efficienza ottenendone cos\u00ec un'ala bassa molto lunga (quasi 30 m) dotata di winglet; per i motori, si decise di far capo agli stessi propulsori utilizzati dal concorrente della Gulfstream Aerospace, quindi, si opt\u00f2 per una coppia di turbofan R-R BR710 montati nella sezione di coda della fusoliera.\nIl primo volo del prototipo fu effettuato il 13 ottobre 1996 e la prima consegna ad un cliente avvenne l'8 luglio 1999; a tutt'oggi sono stati prodotti e consegnati circa 260 esemplari di Global Express nelle sue varianti.\nVarianti.\nBD-700: versione base del Global Express, ormai non pi\u00f9 in produzione e sostituita dalla versione XRS;\nGlobal 5000: versione accorciata del BD-700; questa versione ha anche un'autonomia leggermente ridotta (circa 9.000\u00a0km) rispetto alle altre versioni;\nGlobal Express XRS: nuova versione del BD-700 con un'autonomia ancora maggiore rispetto alla versione precedente.\nSentinel: versione del Global Express modificata per il programma ASTOR della RAF quale piattaforma volante per la sorveglianza aerea; \u00e8 entrato in servizio nel 2004."}
{"id": "673409", "revid": "73537", "url": "https://it.wikipedia.org/wiki?curid=673409", "title": "Pechora", "text": ""}
{"id": "673411", "revid": "767487", "url": "https://it.wikipedia.org/wiki?curid=673411", "title": "Ewa Sonnet", "text": "\u00c8 la modella pi\u00f9 nota di \"Busty.pl\", un popolare sito web erotico polacco con contenuti che ritraggono ragazze dai seni molto abbondanti (\"busty girls\").\nCarriera.\nVerso la fine del 2003, Sonnet inizi\u00f2 a lavorare per Busty.pl posando seminuda (raramente si \u00e8 esibita in nudi completi) e mettendosi in evidenza per l'abbondante seno naturale (36EE) che accompagnava un bel viso e delle forme comunque aggraziate. Nel 2005 fece il suo primo servizio fotografico stampato posando in topless per CKM, un mensile per adulti polacco. Nell'intervista rilasciata a CKM, la modella dichiar\u00f2 che il suo seno era del tutto naturale.\nL'11 dicembre 2005, Sonnet fece la sua prima apparizione televisiva sul canale satellitare Polsat nel corso della trasmissione \"The Kuba Wojew\u00f3dzki Show\" allo scopo di promuovere il suo esordio come cantante.\nDopo una tourn\u00e9e di concerti in Polonia, Ewa pubblic\u00f2, nell'ottobre del 2006, il suo primo album, \"Nielegalna\" (\"Illegale\"). La sua attivit\u00e0 come cantante riscuote un discreto successo e una certa attenzione anche al di fuori della Polonia come testimoniato dall'intervista rilasciata alla stazione radio dell'Universit\u00e0 di San Francisco (KUSF) nel marzo dello stesso anno.\nNel novembre 2006, ha posato nuovamente per CKM per promuovere il suo nuovo album. A gennaio 2007 ha annunciato sul suo sito web la prossima uscita di un secondo album."}
{"id": "673413", "revid": "77358", "url": "https://it.wikipedia.org/wiki?curid=673413", "title": "Moltiplicazioni tra matrici", "text": ""}
{"id": "673416", "revid": "24443", "url": "https://it.wikipedia.org/wiki?curid=673416", "title": "Frangizolle", "text": ""}
{"id": "673417", "revid": "212348", "url": "https://it.wikipedia.org/wiki?curid=673417", "title": "Pietro Ligari", "text": "Biografia.\nNato da una famiglia di origini borghesi, i Del Pelo, prese il nome dalla piccola contrada di Ligari, nel comune di Sondrio, dove la famiglia abitava e pu\u00f2 essere definito il maggior artista valtellinese del Settecento. A dodici anni si rec\u00f2 a studiare a Roma, dove fu allievo di Lazzaro Baldi - un seguace di Pietro da Cortona - ed assorb\u00ec gli influssi della pittura barocca.\nDopo un viaggio di formazione, durante il quale si spost\u00f2 in diverse localit\u00e0 dell'Italia centrale e a Venezia, Ligari nel 1710 si stabil\u00ec dapprima a Milano, poi dal 1727 definitivamente in Valtellina, dove si trovano la maggior parte delle sue opere, molte delle quali - una significativa raccolta di disegni e diversi dipinti dei suoi figli Cesare e Vittoria, anch'essi pittori - sono conservate presso il Museo Valtellinese di Storia e Arte.\nTra le opere pi\u00f9 rappresentative della sua arte ricordiamo: \"Il Battesimo della principessa indiana\" del 1717, per l'Oratorio di Palazzo Sertoli a Sondrio; un ciclo di tele ed affreschi per il Palazzo Salis di Coira, di cui cur\u00f2 pure la progettazione del giardino all'italiana; due pale, la decorazione dell'abside e del catino absidale per la Collegiata di Morbegno. Per l'Insigne Collegiata morbegnese progett\u00f2 anche il prezioso reliquiario della Sacra Spina, alcuni arredi liturgici ed esegu\u00ec una serie di tele di forma ovale. La chiesa di San Giovanni Battista di Morbegno \u00e8 considerata il tempio ligariano per eccellenza, anche per la presenza di alcune opere del figlio Cesere e della figlia Vittoria. \nAltre sue opere sono diffuse in tutta la valle. Si segnala per la particolare tecnica esecutiva il paliotto per l'altar maggiore dell'Oratorio Peregalli di Delebio, dove il pittore dipinse \"La Santa Vergine che appare a San Girolamo\", ad olio su marmo nero di Varenna.\nLigari fu anche agronomo e architetto (Collegiata di Sondrio, Ossario di Lanzada e la chiesetta, oggi distrutta, del ponte di Ganda a Morbegno) e si dilettava inoltre nel costruire orologi e organi a canne. \nLigari costru\u00ec due organi, come riportato in un \"Inventario\" redatto dall'artista, dove vengono descritti i due strumenti realizzati: uno di 17 registri e l'altro, pi\u00f9 piccolo, di 6. Degli organi ad oggi non c'\u00e8 traccia, salvo per un'attribuzione ancora da verificare dell'organo del Santuario di Primolo. \n\u00c8 stato il primo maestro di Angelika Kauffmann.\nCuriosit\u00e0.\nIl trasferimento definitivo del Ligari in Valtellina nel 1727 e l'edificazione nello stesso decennio del palazzo Giulini a Sorico fanno sorgere l'ipotesi che sia stato l'architetto stesso a curare la progettazione della residenza Giulini. \u00c8 comunque sicuro che il cancello d'accesso alla Villa Giulini, ora a Domaso in villa Camilla, sia stato disegnato da Pietro Ligari."}
{"id": "673435", "revid": "363629", "url": "https://it.wikipedia.org/wiki?curid=673435", "title": "Ossicodone", "text": "L'ossicodone (commercializzato come OxyContin; Depalgos se associato a paracetamolo) \u00e8 un oppioide agonista puro, appartenente al gruppo dei fenantreni e sintetizzato a partire dalla tebaina.\nL'ossicodone ha potenza simile alla morfina, e produce un metabolita chiamato ossimorfone (15%) con potenza 2 o 3 volte la morfina. Assunti per via orale, 20 mg di ossicodone a rilascio immediato sono considerati equivalenti nell'effetto analgesico di 30 mg di morfina, mentre l'ossicodone a rilascio prolungato \u00e8 considerato due volte pi\u00f9 potente della morfina orale.\nLa formulazione orale \u00e8 in genere prescritta per il sollievo del dolore da moderato a grave. Bassi dosaggi sono utilizzati per la terapia sintomatica della diarrea. Pu\u00f2 essere formulato come unico principio attivo o in associazione con altri farmaci. Come tutti gli altri oppioidi, l'ossicodone pu\u00f2 indurre tolleranza e dipendenza.\nSintetizzato nel 1916 in Germania viene per la prima volta utilizzato clinicamente nel 1917 e messo in commercio negli Stati Uniti nel 1939. La sua scoperta \u00e8 nata dalla necessit\u00e0 di trovare una soluzione meno pericolosa dell'eroina, fa parte quindi dei nuovi oppioidi semi-sintetici studiati per migliorare quelli al tempo gi\u00e0 esistenti: morfina, diacetilmorfina (eroina) e codeina.\nStoria.\nMartin Freund ed Edmund Speyer della Universit\u00e0 di Francoforte sintetizzarono, nel 1916, l'ossicodone dalla tebaina. Pochi anni dopo la societ\u00e0 farmaceutica tedesca Bayer cess\u00f2 la produzione di massa dell'eroina per la dipendenza che comportava. Confidavano che un farmaco derivato dalla tebaina potesse mantenere l'effetto analgesico della morfina e dell'eroina con minor effetto di dipendenza. In qualche misura questo \u00e8 stato raggiunto: preparazioni a lento rilascio di ossicodone non hanno effetto immediato, al contrario dell'eroina e della morfina, e hanno un'emivita decisamente maggiore. Non si pu\u00f2 dire lo stesso delle soluzioni endovenose, che hanno emivita minore sia dell'eroina sia della morfina, per quanto non producano il rush euforico tipico degli oppiacei.\nIl primo utilizzo clinico del farmaco \u00e8 stato documentato nel 1917. Venne introdotto nel mercato degli Stati Uniti nel maggio 1939. \nL\"'International Narcotics Control Board\" stima che 11,5 tonnellate di ossicodone siano state prodotte in tutto il mondo nel 1998, con una crescita a 75,2 tonnellate nel 2007. Di tutti i paesi, gli Stati Uniti avevano il pi\u00f9 alto consumo totale di ossicodone nel 2007 (82% del totale mondiale di 51,6 tonnellate) e inoltre il pi\u00f9 alto consumo pro capite, seguiti da Canada, Danimarca, Australia e Norvegia.\nChimica.\nIl composto chimico ossicodone \u00e8 derivato dalla codeina, conservando una struttura chimica molto simile a quest'ultima.\nBiosintesi.\nIn termini di biosintesi, l'ossicodone si trova naturalmente negli estratti di nettare della famiglia delle orchidee \"Epipactis helleborine\" ; insieme ad un altro oppioide: 3- {2- {3- {3-benzilossipropil} -3-indolo, 7,8-dideidro- 4,5-epossi-3,6-d-morfinano.\nFarmacocinetica.\nAssorbimento.\nDopo una dose di ossicodone cloridrato a pronto rilascio per via orale, i picchi plasmatici del farmaco vengono raggiunti in circa un'ora; dopo una dose orale di una formulazione a rilascio prolungato, i livelli plasmatici di picco di ossicodone si verificano in circa tre ore.\nDistribuzione.\nL'ossicodone nel sangue si distribuisce nella muscolatura scheletrica, nel fegato, nel tratto intestinale, nei polmoni, nella milza e nel cervello. Preparazioni di ossicodone cloridrato a pronto rilascio riducono il dolore entro 10-15 minuti, mentre le preparazioni a lento rilascio incominciano a ridurre il dolore entro un'ora dalla somministrazione.\nMetabolismo.\nA differenza della morfina e dell'idromorfone, l'ossicodone \u00e8 metabolizzato nel fegato dal citocromo P450. Alcune persone sono metabolizzatori rapidi con conseguente riduzione dell'effetto analgesico, ma con l'aumento degli effetti avversi, mentre altri sono metabolizzatori lenti con conseguente aumento della tossicit\u00e0 senza analgesia migliorata. La dose deve essere ridotta nei pazienti con ridotta funzionalit\u00e0 epatica e renale.\nEliminazione.\nLa clearance dell'ossicodone \u00e8 di 0,8 L / min. \u00a0L'Ossicodone e i suoi metaboliti vengono escreti principalmente nelle urine. Pertanto, l'ossicodone tende ad accumularsi nei pazienti con insufficienza renale. L'ossicodone viene eliminato immodificato nelle urine il 10%, mentre il 45% \u00b1 21% viene eliminato attraverso metaboliti \"N-\" demetilati, l'11 \u00b1 6% attraverso metaboliti \"O-\" demetilati e il 8 % \u00b1 6% come metaboliti 6-cheto-ridotti.\nFarmacodinamica.\nL'ossicodone, \u00e8 un oppiaceo semisintetico agonista altamente selettivo per il recettore \u03bc-oppioide (MOR). Questo recettore \u00e8 il principale bersaglio biologico del neuropeptide endogeno oppioide \u03b2-endorfina. L'ossicodone ha una bassa affinit\u00e0 per il recettore \u03b4-oppioide (DOR) e per il recettore \u03ba-oppioide (KOR), per i quali \u00e8 un agonista. Dopo che l'ossicodone si lega al MOR, viene rilasciata una proteina G, che inibisce il rilascio di neurotrasmettitori cellulari e diminuisce la produzione di cAMP, chiudendo i canali del calcio e aprendo i canali del potassio. Si ritiene che gli oppioidi come l'ossicodone producano i loro effetti analgesici tramite l'attivazione del MOR nel mesencefalo periacqueduttale e nel midollo rostrale ventromediale (RVM). La dipendenza viene causata dall'attivazione del percorso mesolimbico della ricompensa, inclusa l'area tegmentale ventrale, il nucleo accumbens e il nucleo pallido ventrale.\nRecettore \u03ba per gli oppioidi.\nUn gruppo di ricercatori australiani ha proposto (sulla base di uno studio del 1997 effettuato sui topi) che l'ossicodone, a differenza della morfina (il cui effetto \u00e8 mediato da recettori oppioidi \u03bc), agisca sui recettori oppioidi \u03ba. Ulteriori ricerche da questo gruppo indicano che il farmaco sembra essere un agonista oppioide \u03ba2b. Tuttavia, questa teoria \u00e8 stata contestata, in primo luogo sulla base del fatto che l'ossicodone produce effetti tipici degli \u03bc-oppioidi agonisti.\nLa ricerca del 2006 di un gruppo giapponese suggerisce invece che l'effetto dell'ossicodone sia mediato da recettori diversi in situazioni diverse. In particolare, nei topi con diabete. Il recettore degli oppioidi \u03ba sembra essere coinvolto nell'effetto antinocicettivo dell'ossicodone, mentre nei topi non diabetici i recettori oppioidi \u03bc1 sembrano essere i primi responsabili di questo effetto.\nInterazioni.\nL'ossicodone viene metabolizzato dagli enzimi CYP3A4 e CYP2D6 e quindi la sua clearance viene alterata dagli inibitori e dagli induttori di questi enzimi, rispettivamente aumentando e diminuendo l'emivita. Anche la naturale variazione genetica di questi enzimi pu\u00f2 influenzare la clearance dell'ossicodone. \nIl Ritonavir e l'associazione lopinavir / ritonavir aumentano notevolmente le concentrazioni plasmatiche di ossicodone in volontari umani sani, perch\u00e9 causano l'inibizione di CYP3A4 e CYP2D6. La rifampicina riduce notevolmente le concentrazioni plasmatiche di ossicodone a causa della forte induzione del CYP3A4.\nUsi medici.\nL'ossicodone viene utilizzato per la gestione del dolore acuto o cronico da moderato a grave quando gli altri trattamenti non risultano efficaci. L'ossicodone \u00e8 disponibile sotto forma di compresse a rilascio controllato, da assumere ogni 12 ore. L'ossicodone ha una potenza simile alla morfina, (leggermente pi\u00f9 debole se somministrato per via endovenosa/intramuscolare). Negli anni duemila, uno studio italiano ha scoperto che l'ossicodone a rilascio controllato permette la gestione del dolore da cancro comportando effetti collaterali minori rispetto alla morfina. I ricercatori italiani attestano che l'ossicodone \u00e8 una valida alternativa alla morfina e un trattamento di prima linea per il dolore oncologico. L'efficacia dell'ossicodone a rilascio controllato \u00e8 paragonabile all'ossicodone a rilascio immediato, alla morfina e all'idromorfone. Bassi dosaggi sono utilizzati per la terapia sintomatica della diarrea.\nAttualmente l'ossicodone \u00e8 formulato come unico principio attivo o in associazione con altri farmaci, come il paracetamolo (nome commerciale Depalgos\").\" Come tutti gli altri oppioidi, l'ossicodone pu\u00f2 indurre tolleranza e dipendenza.\nI farmaci contenenti ossicodone sono commercializzati singolarmente come Oxycontin in dosaggi da 5 fino 80\u00a0mg. Depalgos \u00e8 un'associazione di ossicodone dosaggi 5, 10, 20\u00a0mg e 325\u00a0mg di paracetamolo. Il Vicodin invece contiene idrocodone che \u00e8 molto pi\u00f9 leggero. Targin \u00e8 un'associazione di ossicodone da 5, 10, 20, 40, 60 e 80\u00a0mg e di Naloxone, un antagonista dei recettori degli oppioidi, combinazione sviluppata per superare gli effetti collaterali a livello gastrointestinale dell'ossicodone, riducendo inoltre anche eventuali episodi di dipendenza.\nDosaggio e somministrazione.\nL'ossicodone pu\u00f2 essere somministrato per via orale, intranasale, per iniezione endovenosa/intramuscolare/sottocutanea o per via rettale. La biodisponibilit\u00e0 della somministrazione orale \u00e8 in media del 60-87%. La somministrazione rettale produce gli stessi risultati mentre quella intranasale varia tra individui con una media del 46%.\nL'ossicodone, quando viene somministrato per via orale, \u00e8 circa 1,5-2 volte pi\u00f9 potente della morfina. Tuttavia, 10\u201315\u00a0mg di ossicodone producono un effetto analgesico simile a 10\u00a0mg di morfina quando viene somministrato per via intramuscolare. Pertanto, come dose parenterale, la morfina \u00e8 di circa il 50% pi\u00f9 potente dell'ossicodone.\nNon ci sono prove comparative che mostrano che l'ossicodone sia pi\u00f9 efficace di qualsiasi altro oppioide. Nelle cure palliative la morfina rimane il \"gold standard\", tuttavia, l'ossicodone pu\u00f2 essere utile come un oppiaceo alternativo se un paziente ha fastidiosi effetti collaterali con la morfina o altri oppioidi. Una dose di ossicodone \u00e8 potente circa un quinto dell'equivalente in metadone.\nEffetti avversi.\nGli effetti collaterali comuni dell'ossicodone includono costipazione (23%), nausea (23%), vomito (12%), sonnolenza (23%), vertigini (13%), prurito (13%), secchezza delle fauci (6% ) e sudorazione (5%). Altri effetti comuni riportati sono perdita di memoria, affaticamento, mal di testa e ansia. Alcuni pazienti hanno anche riferito occhi arrossati, allucinazioni, confusione ed eruzioni cutanee. Sono stati anche riportati disturbi visivi dovuti alla miosi. Gli effetti collaterali meno comuni (sperimentati da meno del 5% dei pazienti) includono perdita di appetito, nervosismo, dolori addominali, diarrea, ritenzione urinaria, dispnea e singhiozzo. Gli effetti collaterali pi\u00f9 gravi dell'ossicodone sono una ridotta sensibilit\u00e0 al dolore, euforia, ansiolisi e depressione respiratoria. La maggior parte degli effetti collaterali diventa meno intensa nel tempo, anche se spesso i problemi di costipazione continuano per tutta la durata dell'uso.\nRaramente il farmaco pu\u00f2 causare impotenza, aumento di volume della prostata e una diminuzione della secrezione di testosterone. Rispetto alla morfina, l'ossicodone causa meno depressione respiratoria, sedazione, prurito, nausea ed euforia. Come risultato, \u00e8 generalmente meglio tollerato rispetto alla morfina.\nIn caso di sovradosaggio o in pazienti non tolleranti agli oppiacei, l'ossicodone pu\u00f2 causare respirazione superficiale, bradicardia, freddo, pelle umida, apnea, ipotensione, miosi (costrizione pupilla), collasso circolatorio, arresto respiratorio e morte.\nDipendenza e interruzione.\nI pazienti dipendenti fisicamente dall'ossicodone hanno alto rischio di manifestare sintomi di astinenza quando interrompono bruscamente l'assunzione del farmaco. Per questo quando il farmaco \u00e8 stato assunto per un periodo prolungato, viene sospeso gradualmente. Le persone che usano regolarmente l'ossicodone a scopo ricreativo o a dosi superiori a quelle prescritte corrono un rischio maggiore di incorrere in gravi sintomi di astinenza. I sintomi di astinenza da ossicodone, come nel caso degli altri oppioidi, possono includere ansia, attacchi di panico, nausea, insonnia, dolori muscolari, debolezza muscolare, febbre e altri sintomi simil-influenzali. \nSono stati segnalati sintomi da astinenza anche nei neonati le cui madri avevano assunto ossicodone durante la gravidanza."}
{"id": "673436", "revid": "107720", "url": "https://it.wikipedia.org/wiki?curid=673436", "title": "Juliu Hossu", "text": ""}
{"id": "673437", "revid": "287204", "url": "https://it.wikipedia.org/wiki?curid=673437", "title": "Yamirami", "text": ""}
{"id": "673438", "revid": "287204", "url": "https://it.wikipedia.org/wiki?curid=673438", "title": "Kucheat", "text": ""}
{"id": "673439", "revid": "287204", "url": "https://it.wikipedia.org/wiki?curid=673439", "title": "Cokodora", "text": ""}
{"id": "673440", "revid": "287204", "url": "https://it.wikipedia.org/wiki?curid=673440", "title": "Kodora", "text": ""}
{"id": "673441", "revid": "287204", "url": "https://it.wikipedia.org/wiki?curid=673441", "title": "Bossgodora", "text": ""}
{"id": "673442", "revid": "228587", "url": "https://it.wikipedia.org/wiki?curid=673442", "title": "Premio Rafto", "text": "Il Premio Rafto \u00e8 un premio annuale istituito in memoria del professor Thorolf Rafto e assegnato dal 1987 a persona o organizzazione che abbia dedicato la vita a principi fondamentali, in particolar modo ai difensori dei diritti umani nel senso pi\u00f9 ampio. L'assegnazione del premio, oltre al riconoscimento personale mette in evidenza il contesto in cui si \u00e8 mosso il premiato, che a volte \u00e8 sottoesposto nei media tradizionali.\nLa cerimonia di consegna del premio si svolge a Bergen in Norvegia la prima domenica di novembre al Teatro Nazionale.\nIl Premio Rafto ha anticipato alcune volte la concessione del Premio Nobel per la pace."}
{"id": "673446", "revid": "123324477", "url": "https://it.wikipedia.org/wiki?curid=673446", "title": "Lancia Aprilia", "text": "La Lancia Aprilia \u00e8 un'automobile prodotta dalla casa torinese Lancia dal 1937 al 1949.\nIl contesto.\nLe vendite dell'Augusta procedono a gonfie vele coprendo nel 1934, 1935 e 1936 quasi l'85% della produzione e del fatturato aziendale, e Vincenzo Lancia ritrovava nel piccolo modello su scala nazionale i fasti ed i riconoscimenti che su scala internazionale erano stati tributati alla Lambda, (e d'altra parte la crisi del 1929 aveva obbligato tutti i produttori pi\u00f9 avveduti ad una rapida riconversione verso vetture leggere e di piccola cilindrata pena la chiusura). Ma anche nel pieno del successo delle vendite un buon imprenditore non pu\u00f2 mai sedere sugli allori e nell'incalzare della competizione tecnologica i suoi pensieri sono adesso rivolti ad una macchina ancora pi\u00f9 rivoluzionaria, un prodotto anticonvenzionale che possa lasciare il segno.\nIn sostanza si tratta di completare il rivoluzionario progetto Augusta, quello della prima scocca autoportante su vettura chiusa prodotta al mondo, con quello che in quel progetto non si poteva fare in quanto i tempi non erano maturi (1931/1932) e cio\u00e8 l'aerodinamica, le camere di scoppio emisferiche (motore ad alto rendimento termodinamico) e le 4 ruote indipendenti, tutti perfezionamenti radicali che per la prima volta apparivano su una Lancia.\nQuesto progetto anticipava nel suo complesso quello che sar\u00e0 la vettura \"tipo\" degli standard produttivi degli anni cinquanta e sessanta con 20 o 30 anni d'anticipo. Tant'\u00e8 che guidare anche oggi un'Aprilia d\u00e0 le stesse sensazioni che guidare una vettura degli anni '60 (il cambiamento successivo, negli anni settanta, sar\u00e0 la diffusione capillare della trazione anteriore).\nUn capitolo a parte \u00e8 quello dell'aprile del 1934, quando viene brevettato un originale progetto per una vettura del tutto anticonvenzionale, nella quale il pilota si sarebbe trovato in posizione centrale ed avrebbe avuto due passeggeri al suo fianco, uno per parte, mentre una quarta persona avrebbe trovato alloggio su un piccolo divano posteriore, posto nella coda - molto rastremata - dell'inconsueto veicolo, provvisto di due sole ampie portiere, ma questo progetto, giudicato troppo ardito, sar\u00e0 accantonato.\nNegli ultimi mesi del 1934, Vincenzo convoca lo staff direttivo (gli ingegneri Manlio Gracco e Giuseppe Baggi, rispettivamente direttore generale e direttore tecnico, i tecnici signori Alghisi, Falchetto, Sola e Verga, il collaudatore Gismondi) e, di fatto, d\u00e0 il via allo studio di una vettura \"classica\" ma aerodinamica (un aspetto sinora scarsamente considerato), dalla cilindrata un poco superiore ai 1200 cm\u00b3 dell'Augusta, relativamente leggera (sotto alla tonnellata nella versione berlina 5 posti) e capace di fornire prestazioni superiori con potenza e consumi relativamente modesti.\nLa storia e le caratteristiche.\nNell'inverno 1934-1935 la squadra dell'ufficio tecnico disegna il motore (che Lancia vuole inferiore al litro e mezzo) per il quale viene mantenuto il classico schema dei cilindri a V stretto, ma che si distingue per la forma emisferica delle camere di scoppio, ottenuta grazie ad un sistema di distribuzione particolare e un po' complesso (brevettato). La testata \u00e8 fusa in ghisa ed ha i condotti di aspirazione posizionati sul lato destro del motore, quelli di scarico sul lato sinistro (la testata \u00e8 dunque del tipo a flussi incrociati). Al banco, il motore (con monoblocco in alluminio e canne dei cilindri riportate, in ghisa) eroga la potenza di pi\u00f9 di 47 cavalli a circa 4000 giri al minuto, valore elevato per un 1352\u00a0cm\u00b3 di quell'epoca.\nQuanto alla carrozzeria, ricerche effettuate in collaborazione con il Politecnico di Torino portano a concludere che la forma della coda riveste una particolare importanza aerodinamica: la linea della vettura, quindi, segue alla lettera queste indicazioni al punto che, quando Vincenzo vede il \"mascherone\" in legno della carrozzeria, trova esagerato il raggio di raccordo tra tetto e fiancata, e lo fa subito ridurre.\nAlla fine, il coefficiente aerodinamico risulta di appena 0,47 Cx, un record per l'epoca, se si esclude la Tatra T87 del 1936, che aveva un cx di 0.36 (e corrispondente, grosso modo, a quello di una Renault 5 o della prima Volkswagen Golf o di una Alfa Romeo Giulietta della serie degli anni ottanta).\nLa scocca dell'Aprilia, carrozzeria compresa, viene brevettata - come consuetudine Lancia - il 9 gennaio del 1936.\nUn particolare della carrozzeria che fa dannare i tecnici sono le cerniere delle porte (le porte sono \"ad armadio\" come nell'Augusta): Vincenzo pretende siano \"nascoste\" ma per risolvere soddisfacentemente il problema, alla fine ci si dovr\u00e0 rivolgere a tecnici esterni all'azienda (e l'Aprilia sar\u00e0 dunque la prima Lancia in cui le cerniere non sono in vista).\nSempre a proposito di portiere, che si vogliono di profilo curvo anzich\u00e9 rettilineo per una questione di armonia di linea, si costringono i tecnici ad escogitare nuovi sistemi d'incernieramento (mediante perni a sfera inclinati) che complicano ulteriormente le cose, ma i risultati si vedono (e si sentono) tant'\u00e8 che la dolcezza, la precisione ed il famoso suono (\u2026 \"toc\"\u2026) di chiusura delle portiere dell'Aprilia resteranno a lungo nella leggenda e contribuiranno a creare, negli anni quaranta e cinquanta, il \"mito\" della qualit\u00e0 Lancia.\nIl progetto della scocca dell'Aprilia usufruisce dell'esperienza acquisita negli anni della produzione Augusta (dal 1933) e raggiunge una rigidit\u00e0 torsionale ancora pi\u00f9 elevata, si mantiene la struttura unitaria costituita dal pianale e dalla carrozzeria (elettrosaldata), ma si tolgono i gocciolatoi (come pure le cerniere esterne) perch\u00e9 inaccettabili dai profili aerodinamici. I lamierati impiegati sono da 1,2 mm per le zone portanti e di 0,8\u00a0mm per il resto, ed il peso complessivo della berlina risulta di poco pi\u00f9 di 9 quintali. Nonostante le maggiori dimensioni rispetto all'Augusta l'abitabilit\u00e0 non migliora in quanto deve fare i conti con l'aerodinamica (curvature del parabrezza e del posteriore) e la visibilit\u00e0 di guida peggiora decisamente sempre per gli stessi motivi, d'altra parte nessuno si pu\u00f2 lamentare perch\u00e9 \u00e8 la tendenza mondiale di tutti i costruttori (tutto si sacrifica per l'aerodinamica) e le cose cambieranno solo negli anni '60 quando i vetri si curveranno a basso costo.\nSicuro che stabilit\u00e0 ed aderenza traggano vantaggio dall'adozione di sospensioni a quattro ruote indipendenti e fermo restando l'adozione dell'ormai classico schema Lancia all'anteriore, Vincenzo fa mettere allo studio una idonea sospensione posteriore. Il retrotreno progettato per la Aprilia risulta piuttosto complesso e richiede una messa a punto laboriosa.\nNei primi prototipi si tenta la soluzione della semplice balestra trasversale, che si rivela insufficiente. Allora si aggiungono due barre di torsione. In seguito ulteriori modifiche ed aggiunte di modo che alla fine la sospensione risulta cos\u00ec concepita: differenziale fisso alla scocca e semiassi oscillanti per mezzo di due bracci mobili ancorati alle estremit\u00e0 di due barre trasversali lavoranti per torsione e protette da un tubo, ed una balestra trasversale fissata, nella sua parte centrale, alla parte centrale della scatola del differenziale mediante un supporto elastico snodato. Completano il tutto due tiranti di fune metallica che collegano le estremit\u00e0 della balestra con la parte mediana dei bracci mobili sostenenti i mozzi delle ruote.\nMolto interessante, sempre al retrotreno, anche la soluzione adottata per i freni, che sono posizionati all'uscita del differenziale anzich\u00e9 alle ruote, e ci\u00f2 al fine di ridurre le masse non sospese e migliorare cos\u00ec la tenuta di strada.\nLe prove su strada dell'Aprilia si protraggono sino al giugno del 1936, ma, contrariamente a quella che \u00e8 una sua abitudine, Vincenzo non vi partecipa mai in prima persona. Finalmente, all'inizio dell'estate del '36, esattamente il 26 giugno, dovendo effettuare un viaggio a Bologna, compie la sua prima esperienza con un prototipo Aprilia: lasciata la guida al fido Gismondi, Vincenzo gli siede accanto e se ne rimane silenzioso, salvo per osservare che la velocit\u00e0 della vettura (superiore ai 130 chilometri all'ora) gli pare eccessiva. Al ritorno per\u00f2, Vincenzo non resiste alla tentazione e, approfittando di una sosta a Voghera, si fa cedere il volante, guidando veloce sino a Torino. In vista della citt\u00e0, finalmente, si lascia andare con una breve frase che per\u00f2 sintetizza appieno il suo stato d'animo \"che macchina magnifica!\". I tre che sono in macchina con lui (i tecnici-collaudatori Verga e Tacchini, oltre al Gismondi), sinora in ansia per l'apparente freddezza del \"capo\", possono tirare un sospiro di sollievo.\nAlla vettura vengono apportate solo alcune piccole modifiche, la pi\u00f9 rilevante delle quali, voluta da Vincenzo dopo aver guidato un ultimo prototipo per effettuare un viaggio a Genova, \u00e8 il contenimento della velocit\u00e0 massima entro il limite dei 125\u00a0km all'ora.\nL'Aprilia viene presentata al Salone di Parigi (che si apre il 1\u00ba ottobre 1936) con il nome di \"Ardennes\" (la catena montuosa che separa la Francia dal Belgio) e, subito dopo, ai Saloni di Londra (15 ottobre) e di Milano (28 ottobre), col suo nome italiano, \"Aprilia\" (corrispondente a quello di una citt\u00e0 laziale).\nPare che al Salone di Parigi, Henry Ford attenda la chiusura serale al pubblico per curiosare, di nascosto, attorno e sotto l'Ardennes esposta: leggenda vuole che, scoperto dai custodi (e redarguito prima d'essere riconosciuto), commenti \"era l'unica macchina del Salone per la quale valeva la pena di farmi correre il rischio di fare una figuraccia\".\nCome ormai consolidata consuetudine, oltre alla berlina (tipo 238), anche questo prodotto Lancia viene offerto nella versione \"autotelaio\" (tipo 239), destinato alle fuoriserie, cio\u00e8 sostanzialmente a tutti coloro che intendono farsi costruire una carrozzeria quasi \"su misura\" rivolgendosi ai pi\u00f9 celebrati carrozzieri. Questo autotelaio ha le medesime caratteristiche della berlina (incluse le sospensioni a ruote indipendenti sulle quattro ruote) ma la misura del suo passo \u00e8 di 10 cm superiore (285 invece di 275).\nQuando appaiono le prime berline Aprilia, i tecnici si mostrano scettici. Anche il pubblico appare un po' sconcertato dalla linea difficile da digerire. Ma in breve, gli uni devono ricredersi, gli altri cominciano ad abituarsi e ad apprezzarla. E l'Aprilia - malgrado un motore potente, ma leggermente poco elastico, una tenuta di strada da taluni (erroneamente) giudicata scarsa per l'effetto delle 4 ruote indipendenti - non tarda a farsi valere sulle strade, anche in corsa (dove non avr\u00e0 rivali nella classe 1500\u00a0cm\u00b3).\nI detrattori della produzione Lancia anche in questo caso l'accusano di essere \"shimmy\", cio\u00e8 manifestare la tendenza ad un comportamento instabile; in realt\u00e0 il raffinato, sofisticato, sensibile e suscettibile sistema a ruote indipendenti Lancia non tollera n\u00e9 cattiva manutenzione, n\u00e9 ruote non perfettamente equilibrate, e quindi rende una guida perfetta solo in condizioni di alta efficienza (ben diversamente dalle altre marche che con risultati di tenuta di strada assai mediocri garantivano una buona efficienza anche nelle condizioni di manutenzione e funzionamento peggiori).\nLa Aprilia berlina fu prodotta in oltre 3.000 esemplari dal 1937 al 1949 per il Ministero della Guerra prima e per il Ministero della difesa poi, nel quale rimase in servizio fino agli anni cinquanta. Assegnata ai comandi d'armata ed agli ufficiali di stato maggiore, venne affiancata da una vettura tattica, versione \"torpedo militare\" dell'Aprilia stessa, la Lancia Aprilia Coloniale.\nL'improvvisa morte di Vincenzo Lancia.\nVincenzo Lancia muore all'alba del 15 febbraio 1937, non ancora cinquantaseienne, per un infarto: questa morte tanto improvvisa quanto prematura non gli dar\u00e0 la soddisfazione di vedere uscire dalla catena di montaggio il primo esemplare di Aprilia (evento che avverr\u00e0 il 24 febbraio), n\u00e9 tanto meno di assistere al successo di questa sua ultima creatura.\nLa scelta dei nomi.\nAprilia.\nNell'aprile del 1936, due anni dopo l'istituzione della provincia di Littoria (l'attuale Latina) viene fondata la citt\u00e0 di Aprilia, la quarta in ordine cronologico tra quelle costruite nelle aree paludose bonificate dell'agro pontino durante il fascismo.\nLa data di istituzione del comune \u00e8 il 25 aprile 1936, per scorporo dalla provincia di Terra di Lavoro.\nBenito Mussolini, che ne ha scelto il nome dalla locuzione latina \"Venus aprilia\" (Venere feconda), la inaugurer\u00e0 il 29 ottobre 1937.\nIl centro del suo capoluogo dista 35\u00a0km da Roma, 16\u00a0km dal litorale di Anzio e Nettuno, 18\u00a0km dai colli Albani.\nArdennes.\nCome accaduto per l'Augusta, costruita anche in Francia e col\u00e0 commercializzata come \"Belna\", anche l'Aprilia viene montata in Francia, nello stabilimento di Bonneuil-sur-Marne, e venduta con il nome di \"Ardennes\", corrispondente a quello della catena montuosa che separa la Francia dal Belgio.\nL'Ardennes \u00e8 praticamente identica all'Aprilia, tranne che per i fari anteriori di diametro decisamente pi\u00f9 generoso.\nDal momento che ancora non esistono le indagini di mercato, gli orientamenti commerciali si basano pi\u00f9 che altro sul fiuto e su quelle considerazioni logiche che possono derivare dall'analisi delle situazioni socioeconomiche pi\u00f9 evidenti: nel caso della \"Ardennes\", in casa Lancia si ritiene che un modello di classe, raffinato e costoso, possa ricevere un'ottima accoglienza in terra di Francia, dove il reddito pro-capite \u00e8 triplo del nostro e dove la diffusione dell'automobile ha raggiunto livelli molto superiori ai nostri. Nel 1938, infatti, il reddito medio francese era di 497 dollari, contro i 138 dollari di quello italiano e sulle strade francesi circolavano 47 automobili ogni 1000 abitanti, contro le 7 dell'Italia.\nMa le cose vanno diversamente: la forse sottovalutata feroce concorrenza della Citro\u00ebn Traction Avant (tecnicamente avanzata quanto l'Aprilia se non di pi\u00f9, ed offerta ad un prezzo molto inferiore grazie ai pi\u00f9 elevati volumi produttivi) coniugata con il nazionalismo tipico dei francesi (esasperato dal momento politico internazionale, che vede l'Italia contrastare sempre maggiormente la Francia nella politica internazionale, dopo la creazione dell'Asse Roma-Berlino) troncano sul nascere ogni velleit\u00e0 commerciale e, nel biennio 1937/38, se ne producono soltanto 620, di cui 500 berlina e 120 autotelai, prima della chiusura dello stabilimento francese. Tuttavia, su questo, a distanza di diversi anni, si pu\u00f2 fare una riflessione: la Citro\u00ebn Traction Avant aveva al suo esordio moltissimi difetti \"di nascita\", sia meccanici sia strutturali, (le scocche si piegavano, i 4 bulloni di collegamento anteriori si spezzavano etc.) e solo lo sciovinismo nazionale francese imped\u00ec che la cosa diventasse di dominio pubblico, decretando la fine prematura del modello. Oggi a distanza di decenni si trovano pubblicate sui giornali francesi d'auto storiche le \"confessioni\" di concessionari e meccanici su un prodotto che divenne maturo ed affidabile solo dopo la guerra. L'Aprilia invece \"nacque\" matura, le modifiche furono pochissime e trascurabili, a riprova di ci\u00f2 l'intercambiabilit\u00e0 dei pezzi tra l'inizio e la fine della produzione. E questo vale anche per l'Augusta come per moltissimi prodotti Lancia. Il collaudo, la seriet\u00e0, l'affidabilit\u00e0 del prodotto sin dalla sua prima presentazione sono stati per Vincenzo Lancia un cardine fondamentale di riferimento della sua vita di industriale costruttore d'auto.\nL'originale strumentazione.\nPur trattandosi di un particolare secondario, l'Aprilia va anche ricordata per una singolare caratteristica dell'indicatore del livello carburante.\nTanto la prima versione dell'Aprilia 1\u00aa serie (standard e lusso) che montava un quadro strumenti Metron del tipo dell'Augusta con piani graduati rotondi, neri e allineati, che il tipo successivo pi\u00f9 moderno, prodotto dal giugno 1938 nella versione \"Lusso\", con piani graduati quadrati, racchiusi ed integrati in un quadro strumentazione di forma quasi rettangolare (tachimetro/contachilometri, orologio, manometro olio e indicatore livello carburante) si distinguevano per l'indicatore del livello carburante privo della normale \"lancetta\", sostituita da un ingegnoso e complicato sistema di misura, cos\u00ec descritto nel libretto d'uso e manutenzione:\nPoich\u00e9 negli anni quaranta e cinquanta (e talvolta ancor oggi) non era raro il caso in cui una Aprilia venisse meglio identificata a seconda della colorazione e/o della forma del quadro strumenti, eccone elencate le variazioni subite:\nL'evoluzione.\nA pochi mesi dal lancio, nell'estate del 1937, la berlina si sdoppia ed alla versione originale \"standard\" (oggi diremmo \"base\") si aggiunge una edizione \"Lusso\" (tipo 238L) che presenta alcune migliorie all'abitacolo e che si distingue esteriormente in quanto munita delle pedane laterali (che mancavano, ma che poco dopo vengono applicate anche alla versione \"standard\").\nNell'agosto 1939, tanto la berlina (la cui sigla di fabbrica diventa \"tipo 438\") quanto l'autotelaio (che diventa \"tipo 439\") subiscono modifiche di un certo rilievo, che danno origine alla seconda serie. Il motore passa da 1352 a 1486 cm\u00b3, la potenza rimane sostanzialmente invariata (migliorano invece le doti di coppia) e tutta la meccanica della vettura (in particolare sospensioni anteriori e trasmissione) \u00e8 oggetto di migliorie, che riguardano anche la versione autotelaio.\nA partire da questa seconda serie, la berlina viene offerta in tipo unico, che corrisponde (tranne forse qualche particolare minore) al precedente tipo Lusso.\nAnche la famiglia degli autotelai prolifica ed ecco che, accanto al tipo 439, viene prodotto anche il tipo 539, irrobustito e munito di sospensioni posteriori per cos\u00ec dire classiche (ponte rigido) ed il tipo 639, anch'esso a ponte rigido ma pi\u00f9 corto, che, carrozzato generalmente da Viotti, d\u00e0 origine ad una piccola serie di 250 unit\u00e0 del tipo \"Coloniale\".\nAl termine della seconda guerra mondiale nel 1945, malgrado i quasi 10 anni ormai trascorsi dal momento della progettazione, l'Aprilia (che dal 1947 monter\u00e0 un impianto elettrico a 12 anzich\u00e9 a 6 Volt), riprende il suo glorioso cammino.\nL'ultima Aprilia lascia la fabbrica il 22 ottobre 1949, 12 anni ed 8 mesi dopo il lancio sul mercato.\nCommiato per l'ultima Aprilia.\nIl giorno 22 ottobre 1949, dentro al baule dell'ultima Aprilia uscita dalla linea di montaggio, viene trovato un biglietto dai contenuti quasi commoventi. Questo il testo:\nLa pi\u00f9 temibile concorrente: la Fiat 1500.\nSe sul mercato francese l'Aprilia si trova di fronte alla concorrenza della Citro\u00ebn Traction Avant (ma non solo di quella, giacch\u00e9 il mercato d'oltralpe gi\u00e0 pullula di marche e modelli), su quello italiano (dove l'Alfa Romeo si dedica a modelli sportivi, costosi e di pi\u00f9 alta cilindrata e la Bianchi che ha ormai imboccato, automobilisticamente parlando, il viale del tramonto), la sola vettura che pu\u00f2 impensierirla \u00e8 la sei cilindri Fiat da 1 litro e mezzo.\nUscita circa un anno prima (alla fine del 1935), ha una linea particolarmente indovinata, filante ed abbassata, ed una tecnica di assoluto rispetto, a cominciare dal motore a 6 cilindri a valvole in testa erogante 45 HP e dal telaio tubolare con sospensioni anteriori indipendenti. Pi\u00f9 pesante dell'Aprilia, la Fiat 1500 ha prestazioni leggermente inferiori (velocit\u00e0 attorno ai 115\u00a0km/h) e consumo un po' superiore, ma ha dalla sua il prezzo assai pi\u00f9 conveniente (21.500 Lire contro 26.600 nel 1937 e 1.305.000 contro 1.790.000 nel 1948)).\nTanto l'Aprilia quanto la 1500 saranno commercializzate sino ai primi mesi del 1950, quando verranno sostituite, rispettivamente, dalla Lancia Aurelia e dalla Fiat 1400. Nei quasi tre lustri di convivenza, la lotta tra questi due prodotti italici sar\u00e0 comunque combattuta, come testimoniano i numeri: malgrado la strapotenza produttiva della Fiat nei confronti della Lancia, le Fiat 1500 costruite risulteranno alla fine \"appena\" un 65-70% in pi\u00f9 rispetto alle Aprilia (47.000 contro 28.000).\nLe Aprilia fuoriserie.\nIl pianale Aprilia viene subito utilizzato dai maestri carrozzieri italiani per realizzare stupende fuoriserie. Non per niente c'\u00e8 questo dato numerico assai significativo: a fronte della produzione di 20.000 berline di serie, abbiamo quasi 7.000 autotelai \"vestiti\" fuori dagli stabilimenti Lancia.\nA parte le versioni \"corsaiole\", non c'\u00e8 carrozziere italiano che non realizzi qualche stupenda fuoriserie su meccanica Aprilia. I nomi che pi\u00f9 frequentemente firmano queste vetture sono: Allemano, Balbo, Bertone, Boneschi, Castagna, Fissore, Francis Lombardi, Frua, Garavini, Ghia, Monterosa, Monviso, Pininfarina, Stabilimenti Farina, Touring, Vignale, Viotti. Da notare che alcuni dei modelli realizzati da Pininfarina -berlina e cabriolet- sono costruiti in piccola serie ed inseriti, talvolta, nel listino ufficiale della Casa torinese.\nCome abitualmente accade per le Lancia, anche nel caso dell'Aprilia non mancano belle realizzazioni fuoriserie da parte di carrozzerie estere (la svizzera Beutler, la francese Figoni &amp; Falaschi, ecc.)\nNaturalmente, accanto a creazioni stupende o particolarmente originali ed innovative, ve ne sono altre meno entusiasmanti (in particolare alcune massicce e sgraziate limousine).\nViceversa, tra quelli pi\u00f9 riusciti, due modelli devono assolutamente essere citati: la station wagon (allora definita \"giardinetta\") disegnata da Pietro Frua (e realizzata da Ghia e Viotti nel 1948) contraddistinta dalle fiancate in legno (sul tipo di quelle che caratterizzano la contemporanea e pi\u00f9 nota e popolare Fiat Topolino Giardiniera) e la berlina Bilux della Pininfarina (1946/47) la cui linea fluida (con parafanghi solo lievemente accennati e quasi completamente incorporati nella carrozzeria) preannuncia quella della futura nuova grande Lancia, l'Aurelia.\nMa la meccanica e/o il motore dell'Aprilia sono stati utilizzati anche per dare vita ad esemplari decisamente sportivi se non addirittura da competizione.\nPininfarina stesso, subito dopo l'uscita della macchina in Italia, propone un coup\u00e9 molto aerodinamico (parafanghi carenati, coda molto allungata, parabrezza curvo) che raggiunge un CX di 0,39 e che, solo leggermente elaborato nel motore, pare superi addirittura i 160 all'ora.\nAnche Zagato, negli anni precedenti lo scoppio della seconda guerra mondiale, realizza alcune spider (o barchette che dir si voglia) destinate soprattutto ad essere impiegate in corsa: proprio al volante di una di queste, l'asso nazionale Luigi Villoresi, abbandonate momentaneamente le monoposto Maserati, partecipa, nel 1938, ad alcune corse italiane di rilievo, ottenendo ottimi risultati, tra cui, alla XII Coppa delle Mille Miglia in aprile, la vittoria nella classe da 1101 a 1500\u00a0cm\u00b3 della categoria sport nazionale ed il 14\u00ba posto assoluto.\nNell'immediato dopoguerra ad occuparsi dell'Aprilia \u00e8, in primis, il napoletano Sabatino Paganelli che, su ordinazione del pilota concittadino Luigi Bellucci, realizza nel 1948 la prima di una serie di vetture basate su meccanica Aprilia. Questa prima \"Lancia-Paganelli\" \u00e8 un ibrido, nel senso che si tratta di un esemplare costruito su un telaio Gilco-Fiat equipaggiato con un motore Lancia da 1 litro e mezzo opportunamente elaborato. Altre Paganelli-Lancia vengono realizzate l'anno dopo, quando il motore viene portato a 1,8 litri di cilindrata. Le Lancia-Paganelli ottengono pregevoli prestazioni in corsa, particolarmente nelle gare in salita.\nUna interessante serie di vetture da corsa derivate dall'Aprilia sono realizzate dal torinese Giovanni Basso. Nel 1947 il Basso costruisce una prima barchetta con motore Aprilia, con cui corre senza ottenere risultati; l'anno successivo un telaio Basso viene addirittura acquistato dalla Lancia, che, dopo opportune modifiche, affida la vettura al cognato di Gianni Lancia, il gentlemen-driver Ferdinando Gatta, che si distingue in alcune corse italiane in salita. Nel 1949 vedono la luce altri quattro esemplari Basso (due carrozzate dagli Stabilimenti Farina, le altre due da Ghia), che peraltro si distinguono nei concorsi d'eleganza pi\u00f9 che nelle corse. L'ultima Basso-Aprilia viene costruita addirittura nel 1952.\nAltre Aprilia da corsa sono state realizzate dai piloti Roberto Vallone (nel 1946, telaio Fiat 1100 e motore Aprilia elaborato, carrozzeria barchetta), Alberto Nespoli (nel 1947, carrozzeria barchetta), Luciano Pagani (1947, motore elaborato con \"testa\" speciale realizzata da Luigi Pagani - padre di Luciano - e carrozzeria barchetta realizzata dalla Carrozzeria Riva).\nInfine, al Gran Premio di Modena di Formula 2 del 1950 troviamo tra i partecipanti anche Tino Bianchi alla guida di una monoposto Cisitalia munita di motore Aprilia.\nL'autocarro Siata.\nNel 1949, la casa Siata (\"Societ\u00e0 Italiana Applicazioni Tecniche Auto-Aviatorie\", successivamente modificata in \"Societ\u00e0 Italiana Auto Trasformazioni Accessori\") di Torino, nota soprattutto per la sua attivit\u00e0 nel campo delle trasformazioni sportive (prima fra tutte la famosa \"testa Siata\" adattabile a parecchi modelli Fiat degli anni 30-40), realizza un autocarro munito di motore Lancia Aprilia.\nSi tratta di un autocarro dall'estetica piacevole, avente una portata utile di 20 quintali, cambio ad 8 velocit\u00e0 (4 velocit\u00e0 e riduttore), una velocit\u00e0 massima dichiarata di 80\u00a0km orari ed un consumo di 12 litri ogni 100 chilometri. Questo pur interessante veicolo industriale non avr\u00e0 un concreto seguito produttivo: tuttavia non si pu\u00f2 fare a meno di notare una notevole somiglianza di forme (il \"muso\" in particolare) con l'autocarro Beta che la Lancia metter\u00e0 in commercio nel 1950, ovvero meno di un anno dopo.\nL'Aprilia e le corse.\nNegli anni in cui \u00e8 scesa in gara - cio\u00e8 dal 1937 al 1950 (con sconfinamenti fino al 1953, anno in cui ancora si distingue nel Rallye del Sestriere) - l'Aprilia non ha avuto rivali tra le vetture della sua categoria (turismo) e classe di cilindrata (da 1101 a 1500\u00a0cm\u00b3). Questa affermazione, che non teme smentita se ci si riferisce alle competizioni svoltesi in Italia, \u00e8 peraltro valida anche in senso pi\u00f9 generale, poich\u00e9 anche in terra straniera, quando era presente, difficilmente la piccola Lancia \u00e8 stata sconfitta.\nMolte creazioni artigianali di \"barchette\" meccanicamente derivate dall'Aprilia calcano le scene sportive degli anni del dopoguerra, sino alla fine degli anni 50, ottenendo anche parecchi successi: le pi\u00f9 note sono le vetture realizzate a Napoli da Sabatino Paganelli e portate al successo in particolare per merito del pilota locale Luigi Bellucci.\nUn'ultima annotazione: con l'Aprilia hanno debuttato, tra i piloti di futura fama internazionale, i quattro fratelli Marzotto (Giannino, Paolo, Umberto e Vittorio) ed Umberto Maglioli.\nLe prove su strada.\nNel 1937, l'Aprilia berlina tipo 238 di 1352\u00a0cm\u00b3 viene sottoposta a prova su strada da due autorevoli riviste specializzate: la francese \"La Vie Automobile\" di Ren\u00e9-Charles Faroux (uno dei pi\u00f9 autorevoli giornalisti specializzati dell'epoca) e l'inglese \"The Autocar\".\nIl (lusinghiero) resoconto riportato sul periodico francese nel settembre del 1937, che ovviamente ha effettuato il test con una \"Ardennes\", parla di una velocit\u00e0 massima (misurata) di circa 125\u00a0km all'ora e di una distanza d'arresto di 38 metri a 80 all'ora (22 metri a 60 all'ora e 10 metri a 40 all'ora). Da notare che il prezzo in Francia della vettura \u00e8 fissato in 45.500 franchi.\nQuesti invece, in sintesi, i risultati del test apparsi sulla rivista The Autocar (giugno 1937): velocit\u00e0 massima (media di pi\u00f9 passaggi) 76,9 miglia orarie (123,8\u00a0km/h), con il miglior passaggio a 81 miglia orarie (130\u00a0km/h); accelerazione da fermo: 0-30 miglia (48,3\u00a0km/h) in 6,2\"; 0-50 miglia (80,5\u00a0km/h) in 15,4\"; 0-60 miglia (96,6\u00a0km/h) in 25,2\" e 0-70 miglia (112,7\u00a0km/h) in 45,2\". Il prezzo in Gran Bretagna \u00e8 di circa 300 sterline.\nIn Italia, c'\u00e8 l'affermazione del settimanale \"ACI\" che, in risposta ad un lettore, sostiene che l'Aprilia seconda serie raggiunge facilmente i 125\u00a0km/h e compie il chilometro da fermo in 45\"\nLe diverse versioni in sintesi.\nBerlina prima serie (mod. 238).\nPeriodo di produzione: dal 24 febbraio 1937 al 17 agosto 1939\nAutotelaio prima serie (mod. 239).\nPeriodo di produzione: dal marzo 1937 all'agosto 1939\nBerlina seconda serie (mod. 438).\nPeriodo di produzione: dal 18 agosto 1939 al 22 ottobre 1949\nAutotelaio seconda serie (mod. 439).\nPeriodo di produzione: dall'agosto 1939 alla fine del 1949 (probabilmente alla fine di ottobre)\nAutotelaio seconda serie \"speciale\" (mod. 639).\nPeriodo di produzione: dal 1940 al 1943\nPer concretizzare questa versione speciale (la cui carrozzeria fu realizzata dalla Carrozzeria Viotti di Torino) la casa torinese mette a punto l'autotelaio tipo \"639\", caratterizzato dal passo accorciato (cm 265 contro i 275 della berlina ed i 285 dell'autotelaio normale) e dall'adozione del ponte rigido al retrotreno, di un rapporto al ponte pi\u00f9 \"corto\" e di ruote di maggior diametro. Alla fine, tra il dicembre del 1940 ed il marzo del 1943, furono prodotti 251 esemplari.\nAutotelaio seconda serie \"lungo\" (mod. 539).\nPeriodo di produzione: dal 1946 al 1948\nI fantomatici autotelai \"739\" e \"839\".\nQuasi certamente negli anni quaranta sono stati costruiti, in pochissime unit\u00e0, autotelai contraddistinti dalle sigle \"739\" ed \"839\".\nPer la verit\u00e0, di questi fantomatici autotelai non si trova traccia tra i dati di produzione, anche se sono noti alcuni dati caratteristici tecnici essenziali, che qui riportiamo: motore del tipo \"99\" di 1486,50\u00a0cm\u00b3 (quello della \"seconda serie\" Aprilia), impianto elettrico a 6 Volt, autotelaio a struttura piana scatolare, sospensione anteriore del tipo classico Lancia a ruote indipendenti (a cannocchiale), sospensione posteriore ad assale rigido (balestre longitudinali), passo cm 295 (nel modello \"739\") e cm 265 (modello \"839\").\nDati produttivi.\nCome si evince dalle tabelle soprariportate, tra il dato della produzione \"anno per anno\" e quella \"modello per modello\" c'\u00e8 una differenza pari a 29 unit\u00e0.\nQuesta differenza sarebbe da attribuire al modello 438 (seconda serie berlina), del quale - secondo alcune fonti - potrebbero essere state effettivamente prodotte 9699 unit\u00e0 invece che 9728\nVa inoltre precisato che i dati di cui sopra non includono i modelli \"Ardennes\" costruiti/montati in Francia."}
{"id": "673447", "revid": "37401", "url": "https://it.wikipedia.org/wiki?curid=673447", "title": "Arancine", "text": ""}
{"id": "673448", "revid": "587663", "url": "https://it.wikipedia.org/wiki?curid=673448", "title": "Adobe LiveCycle Designer", "text": "Adobe LiveCycle Designer, \u00e8 un software prodotto da Adobe, con cui \u00e8 possibile creare e inserire oggetti, come pulsanti e moduli compilabili, nei file PDF, creati con Adobe Acrobat. Oltre ai file PDF, lavora anche con file HTML. \u00c8 possibile anche creare oggetti per i file XML.\nStoria.\nIl programma, originariamente, faceva parte di un software prodotto da un'altra societ\u00e0 poi acquistata da Symantec nel 1995.\nNel 2003, il programma, ridisegnato, esordisce sotto il nome di \"Adobe Forms Designer\".\nNel marzo 2004, Adobe rende pubblica la versione 6 del programma compresa nell'installazione di Adobe Acrobat. Questa versione, include il supporto dinamico per la creazione di moduli tramite i server di Adobe, il supporto dei file XML, e l'importazione di elementi da Microsoft Office.\nNel dicembre 2004, Adobe risostituisce il nome del programma, gi\u00e0 cambiato nel 2003, chiamandolo Adobe LiveCycle Designer 7, parte della linea di prodotti LiveCycle. Tale versione, aggiunge la creazione di moduli dinamici senza l'ausilio dei server Adobe, oltre ad altre innumerevoli funzioni. Anche dalla versione 7, Adobe LiveCycle Designer, \u00e8 incluso con Adobe Acrobat (ma solo su Windows XP). Nel dicembre 2005, Adobe presenta la versione 7.1, sotto forma di aggiornamenti per gli utenti della versione 7.0."}
{"id": "673449", "revid": "228587", "url": "https://it.wikipedia.org/wiki?curid=673449", "title": "Abilitazione", "text": "Con abilitazione, in diritto, si intende un provvedimento amministrativo adottato da una Pubblica Amministrazione al termine di un procedimento di verifica dell'idoneit\u00e0 del soggetto istante. A differenza di quanto avviene con le autorizzazioni, si tratta di valutazioni di carattere tecnico, non discrezionali (si parla di discrezionalit\u00e0 tecnica).\nIl rilascio dell'abilitazione \u00e8 condizione per l'esercizio di una attivit\u00e0 o l'utilizzo di un determinato bene, ed \u00e8 solitamente un requisito necessario per l'esercizio di una libera professione, unitamente - se richiesto - al requisito dell'iscrizione in un apposito albo professionale.\nNel mondo.\nDanimarca.\nNel settore delle professioni sanitarie, in Danimarca \u00e8 previsto un tirocinio di 6+6 mesi.\nFrancia.\nNel settore dell'istruzione, in Francia l\"'Habilitation \u00e0 diriger des recherches\" (abilitazione a dirigere le ricerche, abbreviata in HDR), \u00e8 in assoluto il titolo pi\u00f9 elevato concesso dal sistema universitario, ed \u00e8 stata creata nel 1984 con la legge Savary. Esso \u00e8 conseguibile dopo almeno due anni dall'ottenimento del dottorato, livello \"BAC+10\".\nQuesto titolo permette di accedere alla posizione di professore universitario di massimo livello, di essere supervisore di tesi di dottorato. Esso \u00e8 titolo preferenziale nei concorsi per diventare direttore di ricerca negli enti pubblici come il CNRS, l'INRIA e l'IRD. Non rappresenta un \"secondo dottorato di ricerca\", ma dimostra la capacit\u00e0 del candidato a mettere in atto una strategia di ricerca e a seguire con efficacia le ricerche di un gruppo o di giovani ricercatori.\nGermania, Austria e Svizzera.\nNel settore dell'istruzione, in Germania, in Austria ed nella Svizzera l'abilitazione \u00e8 la prova accademica pi\u00f9 alta e abilita l'accesso al massimo grado della docenza accademica.\nL'abilitazione (\"Habilitation\", con relativa dissertazione, chiamata \"Habilitationsschrift\", qualifica come libero docente (Privatdozent, PD) e autorizza l'insegnamento e la ricerca autonoma nella materia dell'abilitazione. Ai liberi docenti (Privatdozent, PD) \u00e8 consentito tenere dei corsi nell'universit\u00e0 nella quale sono stati abilitati ed essere supervisori di studenti di dottorato di ricerca.\nIl procedimento di abilitazione \u00e8 equivalente a una vocazione regolare come professore universitario, per\u00f2 non \u00e8 legata a una cattedra oppure a un posto di ruolo. L'abilitazione si basa su un lavoro scientifico (Habilitationsarbeit). Questo viene esaminato e valutato \"ad personam\" da una commissione di professori abilitati oppure periziato dai professori ordinari. La commissione di abilitazione consiste di almeno cinque professori abilitati o professori ordinari equiparati della facolt\u00e0 oltre ad altri eventuali professori esterni abilitati o professori ordinari equiparati.\nNel settore delle professioni sanitarie, in Germania non esiste esame di Stato per l'ammissione all'albo. Una volta laureati in medicina, i medici possono iscriversi agli albi senza ulteriori periodi di praticantato ed esami. Il piano degli studi prevede tre semestri obbligatori di tirocinio in reparto.\nItalia.\nIl superamento di una prova - detta \"esame di Stato\" \u00e8 necessario per esercitare la libera professione\"; e in molti casi \u00e8 previsto come requisito il possesso di un determinato titolo di studio, generalmente un diploma di laurea. Tuttavia per poter effettivamente esercitare la professione \u00e8 inoltre necessaria l'iscrizione contestuale all'albo del relativo ordine professionale di riferimento e, se la professione viene esercitata autonomamente, \u00e8 necessario il possesso di una partita IVA. Questi esami sono solitamente organizzati dagli ordini professionali con la collaborazione degli atenei della zona. In alcuni casi, come ad esempio nel caso delle professioni sanitarie in Italia o di operatore dell'infanzia, per la quali non \u00e8 prevista l'iscrizione ad alcun ordine, la laurea stessa \u00e8 titolo abilitante.\nInfine, alcune abilitazioni, in quanto prevedono che l'attivit\u00e0 non possa essere svolta in autonomia, necessitano dell'assunzione in una idonea struttura al fine di poter effettivamente svolgere la professione in oggetto. \u00c8 ad esempio il caso del settore dell'istruzione: superato l'esame di abilitazione, occorre vincere un concorso pubblico per l'assunzione in una scuola secondaria superiore o inferiore. La cosiddetta Riforma Gelmini dell'ordinamento universitario (Legge 240/2010) ha in ultimo istituito l'abilitazione scientifica nazionale per le chiamate in ruolo di professore associato e professore ordinario. Ci\u00f2 significa che, prerequisito per poter essere selezionati da parte di una commissione universitaria per ricoprire tali ruoli, occorre aver conseguito l'abilitazione scientifica per la relativa fascia di insegnamento.\nRegno Unito.\nNel settore delle professioni sanitarie, nel Regno Unito \u00e8 richiesto il foundation programme (FP), tirocinio stipendiato della durata di due anni.\nStati Uniti.\nNel settore delle professioni sanitarie, negli Stati Uniti sono richiesti gli step I e II (CK e CS) dell'USMLE.\nSvezia.\nNel settore delle professioni sanitarie, in Svezia per l'ammissione all'albo sono richiesti due anni di AT o allm\u00e4ntj\u00e4nstg\u00f6ring, tirocinio generale, ed esame."}
{"id": "673452", "revid": "287204", "url": "https://it.wikipedia.org/wiki?curid=673452", "title": "Asanan", "text": ""}
{"id": "673453", "revid": "287204", "url": "https://it.wikipedia.org/wiki?curid=673453", "title": "Charem", "text": ""}
{"id": "673455", "revid": "287204", "url": "https://it.wikipedia.org/wiki?curid=673455", "title": "Rakurai", "text": ""}
{"id": "673456", "revid": "124510887", "url": "https://it.wikipedia.org/wiki?curid=673456", "title": "Gianni Remuzzi", "text": "Biografia.\nAutodidatta, si specializz\u00f2 nella lavorazione del marmo ad Acqui (Alessandria) nell'azienda artigianale di famiglia \"Fratelli Remuzzi\", poi nota per i numerosi e importanti lavori eseguiti in varie parti d'Italia e all'estero.\nAncor giovane, si trasfer\u00ec a Roma. Allievo dello scultore Angelo Zanelli (1879 - 1942) frequent\u00f2 il suo studio nella capitale per diverso tempo; in particolare, partecip\u00f2 attivamente alla realizzazione del grande fregio in marmo dell'Altare della Patria, ideato dall'illustre maestro nel 1906.\nTra le opere del periodo giovanile vanno citati un \"Autoritratto\" in marmo esposto nel 1925 alla III Biennale romana e gli altorilievi in marmo sul tema de \"Il lavoro\" (\"la pesca, la cantieristica, la vendemmia, la tessitura\") da lui scolpiti per la sede di Bari della Banca d'Italia. Scolp\u00ec la targa commemorativa dedicata all'esploratore Giacomo Bove, posata nel marzo 1925 nella casa natale di Maranzana (AT) ora anche \"Casa Museo \"Giacomo Bove\"\".\nNel 1929 si trasfer\u00ec a Cuba, al seguito dell'impresa familiare vincitrice del concorso di fornitura dei marmi per il Palazzo del Parlamento all'Avana, detto \"Capitolio Nacional\", dove lo stesso Zanelli aveva firmato l'anno precedente le monumentali sculture in bronzo poste all'entrata e la colossale statua che rappresenta la Repubblica di Cuba. Per il \"Capitolio\", Remuzzi realizz\u00f2 i grandi bassorilievi in bronzo collocati nell'emiciclo (\"Il progresso\" e \"L'invasione\") e due metope in marmo per le logge dell'ala sud (1930), opere che gli diedero lustro e notoriet\u00e0.\nRientrato nella sua citt\u00e0 natale, apr\u00ec uno studio di scultura che presto divenne luogo di formazione di giovani artisti promettenti tra i quali Piero Brolis, Stefano Locatelli e Ferruccio Guidotti.\nNel 1933 fu chiamato a reggere la cattedra di scultura all'Accademia Carrara di Bergamo, incarico che mantenne sino al 1948.\nNel 1940 una sua opera tra le pi\u00f9 pregevoli, \"Il Brivido\", nudo femminile in marmo a grandezza naturale (gli fu modella Barbara Zanchi, poi sua moglie), venne accettata alla XXII Biennale di Venezia.\nArtista profondamente legato ai classici, dotato di potente forza creativa, si espresse con notevole maestria, eleganza e vigoria plastica nei ritratti (vanno ricordati quelli del poeta \"Pietro Ruggeri da Stabello\" del 1933 e della cantante \"Angelina Ortolani\" del 1934 per la citt\u00e0 di Bergamo, del colonnello garibaldino \"Francesco Nullo\" del 1938 per la citt\u00e0 di Varsavia, del poeta \"Trilussa\" del 1940, del giornalista \"Indro Montanelli\" del 1944, ecc.) e in molteplici opere sacre e profane (come ad esempio, oltre alle opere gi\u00e0 ricordate, la \"Piet\u00e0\" in marmo del 1930 per la cappella Viarengo-Aluffi nel Cimitero di Castelnuovo Calcea, il \"Cristo in croce\" in bronzo del 1932 per la tomba Dolci nel Cimitero Civico di Bergamo, l\"'Elevazione della croce\" in bronzo, di notevoli dimensioni, per la tomba Baghetti nel Cimitero Monumentale di Milano realizzata tra il 1936 e il 1942).\nMor\u00ec a Bergamo il 27 febbraio 1951."}
{"id": "673457", "revid": "287204", "url": "https://it.wikipedia.org/wiki?curid=673457", "title": "Livolt", "text": ""}
{"id": "673460", "revid": "287204", "url": "https://it.wikipedia.org/wiki?curid=673460", "title": "Prasle", "text": ""}
{"id": "673461", "revid": "287204", "url": "https://it.wikipedia.org/wiki?curid=673461", "title": "Barubeat", "text": ""}
{"id": "673462", "revid": "110015264", "url": "https://it.wikipedia.org/wiki?curid=673462", "title": "Andrea de' Pazzi", "text": "Biografia.\nNato in una ricca e prestigiosa famiglia fiorentina, era figlio di Guglielmo de' Pazzi, cavaliere dello Speron d'oro, e Costanza di messer Andrea de' Bardi.\nNel 1409 spos\u00f2 Caterina Salviati, anch'essa proveniente da una ricchissima famiglia di banchieri. Inizi\u00f2 la carriera politica nel 1411, come consigliere del Comune e nel 1413 come Capitano di Parte Guelfa. Fu tra i cittadini pi\u00f9 stimati della sua epoca e venne incaricato di numerose missioni diplomatiche, per\u00f2 la sua carriera politica era frenata dal fatto che i Pazzi, per quanto guelfi, erano collocati tra i Magnati, ovvero le famiglie di antica ricchezza e nobilt\u00e0 escluse dagli incarichi pubblici dagli Ordinamenti di Giustizia di Giano della Bella. Venne ad esempio designato per accogliere l'antipapa Giovanni XXIII a Firenze e prendere accordi con quello che all'epoca veniva considerato come un papa vero e proprio. Fu ambasciatore a Genova nel 1420. Nel 1429 commission\u00f2 a Filippo Brunelleschi la Cappella dei Pazzi nel convento di Santa Croce, piccolo capolavoro dell'architettura rinascimentale. Nel 1431 e 1438 fu Console di Zecca, poi Podest\u00e0 di Segna e Campi nel 1432.\nFu solo grazie ai maneggi dell'alleato Cosimo il Vecchio che, nel 1434, riusc\u00ec a entrare nel ceto popolare e fare una piena carriera politica, nonostante lo stesso anno Renato d'Angi\u00f2 l'avesse armato cavaliere. Nel 1437 fu Console dell'Arte della lana e Priore delle Arti nel 1439.\nDiscendenza.\nEbbe 7 figli:\nNei media.\nAndrea de' Pazzi \u00e8 un antagonista della prima stagione de I Medici, nella quale \u00e8 interpretato da Daniel Caltagirone."}
{"id": "673463", "revid": "119991", "url": "https://it.wikipedia.org/wiki?curid=673463", "title": "Convento di Santa Croce (Firenze)", "text": ""}
{"id": "673465", "revid": "36426", "url": "https://it.wikipedia.org/wiki?curid=673465", "title": "Renato Duca d'Angi\u00f2", "text": ""}
{"id": "673466", "revid": "287204", "url": "https://it.wikipedia.org/wiki?curid=673466", "title": "Gokulin", "text": ""}
{"id": "673467", "revid": "287204", "url": "https://it.wikipedia.org/wiki?curid=673467", "title": "Marunoom", "text": ""}
{"id": "673468", "revid": "287204", "url": "https://it.wikipedia.org/wiki?curid=673468", "title": "Kibanha", "text": ""}
{"id": "673469", "revid": "287204", "url": "https://it.wikipedia.org/wiki?curid=673469", "title": "Samehader", "text": ""}
{"id": "673470", "revid": "287204", "url": "https://it.wikipedia.org/wiki?curid=673470", "title": "Hoeruko", "text": ""}
{"id": "673471", "revid": "287204", "url": "https://it.wikipedia.org/wiki?curid=673471", "title": "Whaloh", "text": ""}
{"id": "673472", "revid": "287204", "url": "https://it.wikipedia.org/wiki?curid=673472", "title": "Donmel", "text": ""}
{"id": "673473", "revid": "287204", "url": "https://it.wikipedia.org/wiki?curid=673473", "title": "Bakuuda", "text": ""}
{"id": "673474", "revid": "287204", "url": "https://it.wikipedia.org/wiki?curid=673474", "title": "Cotoise", "text": ""}
{"id": "673476", "revid": "287204", "url": "https://it.wikipedia.org/wiki?curid=673476", "title": "Baneboo", "text": ""}
{"id": "673478", "revid": "287204", "url": "https://it.wikipedia.org/wiki?curid=673478", "title": "Boopig", "text": ""}
{"id": "673479", "revid": "1745361", "url": "https://it.wikipedia.org/wiki?curid=673479", "title": "Psicologia transpersonale", "text": "La psicologia transpersonale, \u00e8 un sottocampo o \"scuola\" di psicologia che integra gli aspetti spirituali e trascendenti dell'esperienza umana con la struttura della psicologia moderna. \u00c8 anche possibile definirla come una \"psicologia spirituale\". Secondo la definizione di Charles Tart, essa opera per la \"realizzazione del S\u00e9\", ossia per il risveglio della natura spirituale di ogni individuo e delle sue qualit\u00e0 pi\u00f9 genuinamente umane.\nIl termine \"transpersonale\", applicato alla psicologia, sembra essere stato utilizzato per la prima volta da Roberto Assagioli, il creatore della psicosintesi, ed in seguito da Carl Jung, e sta ad indicare quelle aree della realt\u00e0 psichica che si estendono oltre l'identificazione con la personalit\u00e0 individuale. La psicologia transpersonale pertanto \u00e8 quell'approccio psicologico che si occupa dello studio e della cultura della spiritualit\u00e0 e delle esperienze spirituali in un contesto psicologico.\nTale metodo cominci\u00f2 ad affermarsi nel campo della psicologia intorno agli anni sessanta, a partire dall'opera di A. Maslow, il quale per primo mise l'accento su una psicologia \u201cevolutiva\u201d che considerasse lo \u201csviluppo delle potenzialit\u00e0\u201d, \u201cla soddisfazione graduale dei bisogni\u201d, la relazione \u201ctra persona e persona\u201d nel rapporto terapeutico, l'esperienza mistica, come momenti fondanti di un percorso di auto-realizzazione.\nLa prima associazione di psicologia transpersonale fu fondata negli Stati Uniti nel 1969 ad opera di personalit\u00e0 quali: Charlotte Buhler, Abraham Maslow, Alan Watts, Arthur Koestler, Viktor Frankl. Venne pubblicata una rivista, \"The Journal of Transpersonal Psychology\", fondata da Antony J. Sutich alla quale collaborano tutti i maggiori esponenti americani del movimento transpersonale quali: Ken Wilber, Stan Grof, Stanley Krippner, Lawrence Le Shan, Michael Murphy, Charles T. Tart, Frances E. Vaughan e altri.\nOrigini.\nFu Abraham Maslow, uno degli esponenti di spicco della psicologia umanistica, a proporre, nel 1968, un ulteriore ampliamento delle basi filosofiche e del campo di ricerca della psicologia:\nDopo la scomparsa dell'autore, la psicologia transpersonale and\u00f2 arricchendosi ad opera di una serie di studiosi, soprattutto statunitensi; tra i precursori, vi \u00e8 anche l'italiano Roberto Assagioli, con la sua Psicosintesi. \nDagli anni settanta agli anni novanta, il campo fu sviluppato tramite le opere di autori come Stanislav Grof, Ken Wilber, Michael Washburn, Frances Vaughan, Roger Walsh, Stanley Krippner, Michael Murphy, Charles Tart, David Lukoff e Stuart Sovatsky. Anche se Wilber \u00e8 considerato un autore e teorico importante nel campo, ora si \u00e8 dissociato dal movimento a favore di quello che lui chiama un pensiero, o un approccio, integrale. In Italia esistono due principali associazioni di psicologia transpersonale, l'Associazione per la Medicina e la Psicologia Transpersonale di Milano e l'Associazione Italiana di Psicologia Transpersonale di Roma.\nI principali contributi.\nWilliam James.\nPioniere della psicologia, fu il primo a studiare le esperienze mistiche considerandoli eventi psicologici quanto religiosi.\nIn \"The Varieties of Religious Experiences\", James considera le esperienze mistiche come un sano e naturale impulso, fondamento d'ogni religione.\nCarl Gustav Jung.\nMa collateralmente alle tendenze dominanti sopravvisse un pensiero, sostenuto da studiosi eterogenei per formazione e provenienza che continu\u00f2 a mantenere la trascendenza dell'io e l'esperienza spirituale al centro della propria ricerca psicologica.\nPrimo fra tutti \u00e8 da citare Carl Gustav Jung il quale postul\u00f2 l'esistenza di un \"Inconscio Collettivo\", inizialmente da lui stesso definito \"Uberpersonliche\" (transpersonale). Tale inconscio sarebbe l'artefice della fondamentale interconnessione di ogni\npsiche individuale e sarebbe popolato da archetipi i quali costituiscono la base stessa di ogni esperienza transpersonale.\nSecondo Jung, noi facciamo indirettamente esperienza degli archetipi attraverso i sogni, i simboli, le favole, i rituali, mentre le esperienze mistiche ci consentono l'accesso diretto al mondo archetipico. Egli arriv\u00f2 ad indicare nell'esperienza spirituale la via maestra per l'uscita dalle nevrosi.\nAbraham Maslow.\nFu il fondatore della \"psicologia umanistica\" e gett\u00f2 le basi, forse pi\u00f9 di chiunque altro, per la nascita della \"psicologia transpersonale\" in quanto forza organizzata all'interno del panorama delle teorie psicologiche. Egli stesso consider\u00f2 la psicologia umanistica, che defin\u00ec la \u201c\"terza forza\"\u201d della psicologia, dopo la psicoanalisi e il comportamentismo come transitoria, come una preparazione per un'ancora pi\u00f9 alta \u201c\"quarta psicologia\"\u201d , transpersonale, transumana, centrata nel cosmo pi\u00f9 che sui bisogni ed interessi umani e che andasse oltre concetti quali, umanit\u00e0, identit\u00e0, auto-realizzazione personale, verso una trascendenza del S\u00e9.\nRoberto Assagioli.\nEbbe il grande merito di trascendere per primo i limiti della psicoanalisi proponendo una \"psicosintesi\" che consentisse all'individuo di ampliare i suoi confini personali verso la realizzazione di un S\u00e9 transpersonale. Sembra inoltre che fu lui a coniare per primo il termine \u201c\"psicologia transpersonale\u201d..\"\nPierre Weil.\nEgli, esplorando le dimensioni dell'esperienza interiore, come ci ricorda nel suo libro \"L'uomo senza frontiere\" , ha individuato una serie di confini che limitano l'uomo nella sua visione del mondo, definendo cos\u00ec, magistralmente, gli ambiti d'intervento della \"psicologia transpersonale,\" essi sono: la coscienza, la memoria, l'evoluzione e la morte.\nLa conoscenza e la trascendenza di tali confini sono, infatti, la principale prerogativa del movimento transpersonale che opera con metodi scientifici per lo sviluppo della seguente tesi:\nPierre Weill ha scritto pi\u00f9 di quaranta libri. Il suo libro \"O Corpo Fala\" (Il Corpo Parla) \u00e8 stato ripubblicato pi\u00f9 di sessanta volte in Brasile.\nStanislav Grof e Ken Wilber.\nSono le figure attualmente pi\u00f9 rappresentative del movimento transpersonale. Stan Grof , come vedremo \u00e8 stato uno dei primi ad\nelaborare un modello psicodinamico transpersonale, oltre che una mappa\ndell'esperienza interiore e una metodologia psicoterapeutica ad approccio transpersonale. Ken Wilber \u00e8 da considerarsi senza dubbio il pi\u00f9 prolifico teorico transpersonale vivente, egli ha, tra l'altro elaborato un modello di sviluppo della coscienza che consente di integrare i vari modelli psicologici, cognitivo, morale, psicodinamico e spirituale.\nAltri autori.\nAlcuni tra gli altri che collateralmente hanno nutrito il grande fiume del transpersonale sono da considerarsi: Karen Horney, con il suo concetto di \u201c\"vero S\u00e9\u201d\", Viktor Frankl, il quale basava il suo lavoro sulla ricerca del significato e sulla nozione di \u201c\"auto-trascendenza\u201d\", Carl Rogers, che includeva il concetto di \u201c\"potere spirituale trascendente\u201d\" tra le caratteristiche di una persona pienamente funzionante e Fritz Perls, che fu profondamente influenzato dallo Zen nell'elaborazione della sua terapia della Gestalt.\nConcetti.\nL'ipotesi centrale della psicologia transpersonale \u00e8 che l'essere umano non sia semplicemente un'unit\u00e0 bio-psichica, ma un insieme aperto e collegato, nella sua realt\u00e0 pi\u00f9 intima, profonda, a una presunta dimensione \"spirituale\".\nC'\u00e8 dunque un recupero esplicito dell'aspetto spirituale dell'esistenza, senza che questo implichi l'adesione a un credo o a una tradizione particolari. Si tratta, infatti, di un approccio scientifico, e non fideistico: non prende avvio da rivelazioni o da dogmi, ma da una ricerca attenta e sistematica sugli stati di coscienza non-ordinari, cos\u00ec come si verificano nell'esperienza religiosa e non, di ogni tempo e di ogni cultura. In uno studio di questo tipo, la ricerca psicologica si arricchisce dei portati della mistica comparata, senza assumere in maniera implicita le concezioni filosofiche e culturali che ne stanno alla base. L'uomo acquista cos\u00ec un'identit\u00e0 \u00abtranspersonale\u00bb, cio\u00e8 un'identit\u00e0 che \u00e8 in grado di trascendere la struttura della personalit\u00e0, senza perdere, per\u00f2, il contatto con la propria individualit\u00e0. Usando una definizione di Roberto Assagioli, l'individuo si scopre \"cittadino di due mondi\" e viene invitato a vivere \"coi piedi per terra e la testa alta verso il cielo\".\nLa psicologia esistenziale e quella umanistica avevano sottolineato il fatto che l'Io non \u00e8 semplicemente un meccanismo di argine tra impulsi contrastanti (in un'opera di difficile mediazione tra Es e Super-Io) al fine della conservazione dell'individuo, ma un centro autonomo di coscienza, capace di scelte libere e responsabili, e di dare un significato all'esistenza. Aveva mostrato che la caratteristica intima dell'Io \u00e8 l'auto-trascendenza, cio\u00e8 la continua tensione ad andare oltre s\u00e9 stessi in un processo di autorealizzazione (e non in direzione della semplice ricerca del piacere, o del potere). Se la Terza Forza aveva raggiunto una simile prospettiva, la Quarta Forza fa un ulteriore passo in avanti: afferma che l'Io (o S\u00e9) personale \u00e8 solo il riflesso di un S\u00e9 trascendente, di un centro di coscienza transpersonale, in cui tutte le cose trovano la loro origine e il loro principio costitutivo. Il S\u00e9 transpersonale costituirebbe cos\u00ec l'unit\u00e0 sottostante l'apparente molteplicit\u00e0."}
{"id": "673481", "revid": "50215168", "url": "https://it.wikipedia.org/wiki?curid=673481", "title": "Esponente", "text": ""}
{"id": "673482", "revid": "827882", "url": "https://it.wikipedia.org/wiki?curid=673482", "title": "Regione di Mayo-Kebbi Est", "text": "La regione di Mayo-Kebbi Est \u00e8 una regione del Ciad. Il capoluogo \u00e8 Bongor. \nSuddivisione amministrativa.\nLa regione \u00e8 divisa in 4 dipartimenti:\nPrincipali gruppi etnici.\nI principali gruppi etnici della regione di Mayo-Kebbi Ovest sono i Massa, i Peul, i Musey\nCondizioni ambientali.\nClima subtropicale con piogge da maggio a settembre, gli altri mesi stagione secca."}
{"id": "673483", "revid": "73537", "url": "https://it.wikipedia.org/wiki?curid=673483", "title": "Mensk", "text": ""}
{"id": "673499", "revid": "1005847", "url": "https://it.wikipedia.org/wiki?curid=673499", "title": "Riccardo Bianchi", "text": "Riccardo Bianchi nacque a Casale Monferrato, in Piemonte nel 1854. Fece i suoi studi e consegu\u00ec la laurea in Ingegneria a Torino, ma fece esperienze di praticantato nelle officine ferroviarie di Bologna dove aveva conseguito il diploma tecnico industriale. Dopo la laurea lavor\u00f2 in Inghilterra come borsista universitario.\nL'inizio della carriera ferroviaria.\nNel 1880 la Societ\u00e0 per le Ferrovie dell'Alta Italia (SFAI) band\u00ec un concorso per ingegneri avventizi ed egli si classific\u00f2 tra i primi quattordici idonei della graduatoria di merito e fu assegnato all'Ufficio del Materiale Fisso del Servizio della Manutenzione e dei lavori . Allora gli apparati in uso erano i \"Saxby\" a leve e trasmissione rigida meccanica che, per il comando degli scambi, richiedevano una notevole forza muscolare. Bianchi studi\u00f2 un meccanismo estremamente pi\u00f9 agevole e ide\u00f2 un sistema di comando e controllo idrodinamico ad acqua miscelata a glicerina che brevett\u00f2 il 18 settembre 1883 [1]. Per la costruzione si appoggi\u00f2 alla ditta dell'ing. Giovanni Servettaz. Il primo Apparato Centrale Idrodinamico del mondo per il comando di scambi e segnali vide cos\u00ec la luce e l'installazione nell'impianto ferroviario di Abbiategrasso il 15 ottobre 1886. Era un impianto a 10 leve e il risultato fu cos\u00ec brillante che venne esteso a molti altri impianti della rete italiana, ed anche estera, giungendo ad essere usato fin dopo la seconda guerra mondiale.\nNel 1885 costituitasi la Rete Mediterranea, entr\u00f2 a farne parte; nel 1891 venne nominato capo sezione del Servizio manutenzioni e lavori e nel 1900 direttore del Servizio movimento e traffico. Il 22 luglio 1901 lo vide direttore generale della Rete Sicula ove rimase fino alla costituzione delle FS nel 1905.\nCon la nascita dell'ente nazionale, Bianchi venne nominato Direttore Generale delle Ferrovie dello Stato da Giovanni Giolitti: la fama di Bianchi era quella di un uomo di grande integrit\u00e0 morale e di un manager \"ante litteram\" illuminato e progressista, che prestava grande attenzione all'innovazione tecnologica e all'efficienza.\nGiolitti, nelle sue memorie, ricord\u00f2 poi che sondando il Bianchi sulla sua disponibilit\u00e0 ad assumere l'incarico di direttore generale delle costituende Ferrovie dello Stato e avendogli offerto qualunque stipendio egli avesse chiesto, il Bianchi lo stup\u00ec replicando che gli sarebbe bastato lo stipendio di cui godeva quale direttore generale della Rete Sicula, che come risulta dal decreto della Corte dei Conti riprodotto nella biografia di Giuseppe Pavone, \"Riccardo Bianchi: Una vita per le ferrovie italiane\" era di 24000 lire all'anno. Per confronto nello stesso 1905, secondo Panconesi, lo stipendio annuo di un capo conduttore principale di 1. classe andava da 2100 a 3600 lire, quello d'un capo tecnico di 1. classe dalle 3000 alle 5100 lire e quello d'un capo deposito di 1. classe dalle 3000 alle 4800 lire.\nDirettore generale delle Ferrovie dello Stato.\nInsediatosi nella sua nuova prestigiosa carica dovette far fronte ad immensi problemi; la maggior parte delle linee, dei rotabili e degli impianti versava in un pauroso stato di trascuratezza e degrado. Vigevano regolamenti e disposizioni differenti e divergenti. Anche l'esercizio non aveva alcuna uniformit\u00e0; la Rete Adriatica aveva adottato le rotaie Vignoles e il freno Hardy, mentre la Rete Mediterranea usava rotaia a doppio fungo e freno Westinghouse e perfino i ganci di trazione erano di tipo differente.\nIn dieci anni Bianchi riusc\u00ec ad annullare il \"gap\" iniziale, ad uniformare i regolamenti e lo stato giuridico del personale. Il suo carattere deciso lo port\u00f2 ad affrontare con piglio imprenditoriale problematiche come quella dell'approvvigionamento del carbone, di provenienza inglese, che passava attraverso vari intermediari; Bianchi cre\u00f2 invece un proprio ufficio direttamente a Cardiff. Mediando presso i ministeri riusc\u00ec a promuovere investimenti importanti per costruire Officine Grandi Riparazioni, Depositi Locomotive e linee fondamentali come la Roma-Napoli e la Bologna-Firenze la cui costruzione inizi\u00f2 durante il suo mandato.\nDopo aver fatto progettare una nuova architettura unificata per le nuove linee, intraprese lavori di estensione dei tracciati (allora di 15.000\u00a0km, di cui meno di 1/6 a doppio binario) e invest\u00ec molti sforzi nello sviluppo dell'illuminazione elettrica di mezzi e stazioni; il problema della carenza di veicoli venne affrontato di petto, commissionando grazie agli ingenti finanziamenti ottenuti dal Governo migliaia di carri e carrozze, oltre a nuovi gruppi di macchine a vapore tecnologicamente avanzate.\nIn un solo anno riusc\u00ec ad acquisire o costruire 567 locomotive, 1244 carrozze e 20623 veicoli merci, in uno dei maggiori sforzi migliorativi mai visti nella storia delle infrastrutture italiane.\nComplessa e discussa fu la sua gestione del personale, giustificata dal fatto che si era costituita dal nulla la pi\u00f9 grande impresa nazionale e si dovettero affrontare notevoli problemi di amalgama e unificazione tra il personale dipendente. Il 24 gennaio 1915, a seguito di controversie col ministro dei trasporti Ciuffelli in occasione del terremoto in territorio marsicano, Bianchi si dimise dall'incarico di direttore generale. La \"Gestione Bianchi\" tuttavia ebbe un bilancio estremamente positivo e diede vita, dal nulla, ad una amministrazione ferroviaria competitiva con quelle delle altre nazioni europee.\nConseguentemente alla nomina di Direttore Generale FS il Collegio Ingegneri Ferroviari Italiani lo aveva intanto acclamato quale suo presidente onorario..\nNominato senatore del Regno il 23 febbraio 1917, fu chiamato a ricoprire la carica di Ministro di Trasporti marittimi e ferroviari il 16 giugno successivo, ma rassegn\u00f2 le dimissioni il 14 maggio 1918 per non essere coinvolto in manovre speculative parlamentari..\nSvolse inoltre numerosi incarichi ministeriali e di consigliere di amministrazione presso Enti e banche..\nMor\u00ec nel 1936, a 82 anni."}
{"id": "673502", "revid": "1983214", "url": "https://it.wikipedia.org/wiki?curid=673502", "title": "Main", "text": ""}
{"id": "673523", "revid": "287204", "url": "https://it.wikipedia.org/wiki?curid=673523", "title": "Siliqua (botanica)", "text": "S\u00ecliqua \u00e8 il frutto caratteristico della famiglia delle Brassicaceae. \u00c8 un frutto secco deiscente che a maturit\u00e0 libera i semi aprendosi spontaneamente. Deriva da un ovario bicarpellare sincarpico con numero variabile di semi. Si apre in 2 valve lungo la linea di sutura delle foglie carpellari, che a maturit\u00e0 si fendono ma non si separano completamente. Le due valve sono separate da un setto persistente membranoso, detto replo, sul quale sono inseriti i semi. \nIl frutto si chiama \"s\u00ecliqua\" quando il diametro longitudinale supera quello trasversale (di almeno tre volte), \"siliquetta\" quando \u00e8 isodiametrico (es. \"Lunaria annua\") o cuoriforme (es. \"Capsella bursa-pastoris\")."}
{"id": "673527", "revid": "113740277", "url": "https://it.wikipedia.org/wiki?curid=673527", "title": "Putter", "text": "Il putter \u00e8 un bastone che si usa nel gioco del golf. L'uso di questo bastone su un campo da golf si limita al \"green\". \nCaratteristiche.\nIl putter \u00e8 dotato di una canna (o \"shaft\") abbastanza corta rispetto agli altri bastoni, e viene usato per mettere la pallina in buca. La testa del bastone \u00e8 molto pesante, in modo che si possa facilmente colpire la palla nel punto giusto (e cio\u00e8 al centro) e con la forza desiderata. La zona di impatto (faccia della testa) \u00e8 inclinata solo di pochi gradi (angolo di impatto o loft) diversamente agli altri bastoni che hanno un angolo di impatto pi\u00f9 ampio. Questo perch\u00e9 la pallina sul green non deve alzarsi, ma solo rotolare verso la buca.\nEsistono vari tipi di putter di diverse dimensioni: "}
{"id": "673530", "revid": "169529", "url": "https://it.wikipedia.org/wiki?curid=673530", "title": "Pace di Vervins", "text": "La pace di Vervins fu siglata il 2 maggio 1598 fra il sovrano spagnolo Filippo II ed il nuovo re di Francia, Enrico IV, a Vervins in Piccardia.\nStoria.\nCon questo trattato di pace Filippo II riconobbe l'ex protestante Enrico III di Navarra quale re di Francia e ritir\u00f2 le sue truppe dal suolo francese, privando cos\u00ec la Lega Cattolica del suo appoggio. Dopo la morte di Filippo II, avvenuta il 13 settembre, il suo successore Filippo III conferm\u00f2 la sua accettazione dei termini del trattato. Il duca di Savoia, Carlo Emanuele I, che si era sottratto alla firma del trattato, ne firm\u00f2 successivamente uno con Enrico IV a Lione nel 1601.\nLe altre conseguenze del trattato furono:"}
{"id": "673532", "revid": "107720", "url": "https://it.wikipedia.org/wiki?curid=673532", "title": "Oradea Mare", "text": ""}
{"id": "673543", "revid": "701660", "url": "https://it.wikipedia.org/wiki?curid=673543", "title": "Plastoferrite", "text": "La plastoferrite \u00e8 un materiale versatile composto dal 90% di ferrite di bario o di stronzio e il restante 10% di leganti termoplastici.\nLa \"plastoferrite\" \u00e8 un materiale inerte e flessibile, pu\u00f2 essere isotropo o anisotropo e, a seconda dell'utilizzo finale, viene magnetizzato. \nIl suo peso specifico \u00e8 pari a 3,6 g/cm3. \nPossiede flessibilit\u00e0 e resistenza agli agenti atmosferici di alto grado, data la sua componente termoplastica.\nProduzione.\nCon la calandra si ottengono dei fogli di spessore che variano da 0,3 a 10\u00a0mm. Facilmente adattabili per rispondere a qualsiasi esigenza, possono essere tagliati o fustellati per ricavare cerchi, quadrati, corone circolari, strisce che variano da 2\u00a0mm a 750\u00a0mm o qualsiasi altra forma richiesta. \nI fogli calandrati possono, inoltre, essere accoppiati con biadesivo, PVC bianco o colorato su uno o entrambi i lati, con carta, tessuto o sughero e possono essere serigrafati.\nCon l'estrusore, si realizzano dei profili di qualsiasi tipo di sezione, per esempio quadrati, rettangolari, ovali, rotondi, ad \"H\", a \"T\", a \"C\" e sono confezionati in rotoli di lunghezza standard di 25, 50, 100 metri, o tagliati a misura su specifica richiesta del committente.\nMagnetizzazione.\nLa plastoferrite viene magnetizzata in diversi modi, tra i quali:\nUtilizzi.\nAssolutamente atossica anche se ingerita, la plastoferrite di stronzio risponde alla norma UNI EN 71 sulla sicurezza dei giocattoli e trova grande applicazione in questo settore.\nLa plastoferrite garantisce una resa insuperabile in tutti i casi in cui si debba ottenere una perfetta coibentazione all'aria, al vapore, al rumore ed al calore, come nei serramenti in alluminio, nelle ante dei box doccia, nelle porte delle saune, delle docce solari ed in tutte le altre chiusure ermetiche senza congegni meccanici.\nAltre applicazioni sono riscontrabili nei pulsanti dei telecomandi, nei tasti dei cellulari, nei fine corsa degli ascensori, nei telai di uso fotografico, nelle guarnizioni dei prodotti di giardinaggio, nelle chiusure delle ante scorrevoli delle zanzariere.\nCon l'aiuto di una sottile lamina di ferro si ottengono piastre con una forte attrazione, le stesse utilizzate alla base dei porta-sci o delle lampade di emergenza che si vedono sul tetto delle vetture.\nUn'altra applicazione molto nota \u00e8 la barra porta-coltelli o portautensili."}
{"id": "673545", "revid": "287204", "url": "https://it.wikipedia.org/wiki?curid=673545", "title": "Stableford", "text": "Una gara Stableford, \u00e8 una speciale formula di gioco che prende il nome dal nome del suo inventore, il Dottor Frank Barney Gorton Stableford (1870\u20131959), che la ide\u00f2 intorno al 1898 dato che se ne ha notizia certa in una partita giocata quell'anno al Glamorganshire Golf Club di Penarth nel Galles.\nQuesta nel gioco del golf \u00e8 una speciale gara a colpi, dove vengono assegnati dei punti al termine di ogni buca.\nQuesto avviene solitamente per gare di giocatori dilettanti, per evitare che il gioco diventi eccessivamente lungo, costringendo gli altri giocatori a lunghe attese (un giocatore in gare a colpi in teoria potrebbe segnare anche cento colpi in una sola buca). Infatti, nella normale gara Medal \u00e8 obbligatorio, pena la squalifica, imbucare ad ogni buca. Nella gara Stableford, invece, quando il giocatore ha eseguito gi\u00e0 un numero di colpi tali da non permettergli un punteggio maggiore di zero in una buca, pu\u00f2 alzare la palla. La formula, molto popolare tra i dilettanti delle categorie inferiori, consente anche di non pregiudicare la classifica con una buca particolarmente disastrosa, come invece avverrebbe nel normale gioco a colpi.\nQuesti punti vengono calcolati in base al numero di colpi fatti in quella buca, al Par della buca e strettamente rapportati all'handicap del giocatore.\nPunteggio.\nNel caso di un giocatore scratch (con un vantaggio o handicap pari a zero) il punteggio assegnato \u00e8 il seguente:\nNel caso di un vantaggio (Handicap) diverso da zero il par con cui confrontare il risultato sar\u00e0 adeguato: ad es. un giocatore con handicap pari a 36 aggiunger\u00e0 2 colpi al par di ogni buca. In un campo da golf, ad ogni buca viene assegnato un livello di difficolt\u00e0, da 1 (la buca pi\u00f9 difficile) a 18 (quella pi\u00f9 facile); in base a questo livello viene deciso in quali buche vanno assegnati i colpi in pi\u00f9 o in meno, e dunque quale punteggio lordo deve raggiungere il giocatore per conquistare dei punti. Ad esempio, un giocatore con handicap 20 avr\u00e0 un colpo in pi\u00f9 a disposizione su tutte le buche, pi\u00f9 un ulteriore colpo sulle due buche pi\u00f9 difficili del campo, di modo che in queste ultime segner\u00e0 due punti se terminer\u00e0 in due colpi sopra il Par.\nRisultato finale.\nAl termine della partita, i punteggi ottenuti per ogni buca vengono sommati, e si ottiene cos\u00ec un punteggio totale. Idealmente, questo punteggio dovrebbe essere di 36 (il giocatore dovrebbe ottenere 2 punti per ogni buca). Se il punteggio effettivo risulta superiore, allora l'handicap del golfista viene diminuito in conseguenza al risultato positivo. Se il punteggio \u00e8 invece inferiore di 36, l'handicap pu\u00f2 rimanere uguale o aumentare leggermente in conseguenza del risultato negativo.\nRecentemente \u00e8 stato anche introdotto il Competition Stableford Adjustment (CSA) che prevede delle modifiche dei risultati finali a seconda delle condizioni generali in cui si \u00e8 gareggiato. Con il CSA, il punteggio di tutti i concorrenti di una gara viene aumentato o diminuito secondo criteri matematici che si basano sui risultati medi. Se essi sono nella norma, e ci\u00f2 accade quando il campo \u00e8 in buone condizioni ed il meteo \u00e8 favorevole, il valore del CSA \u00e8 0 e dunque i punteggi non vengono modificati. Quando i risultati medi sono invece piuttosto notevoli, ci\u00f2 indica che il campo \u00e8 in condizioni ottime tanto da essere pi\u00f9 facile del solito, e di conseguenza il CSA pu\u00f2 assumere valore -1 (viene quindi tolto un punto a tutti i giocatori). Altrimenti, se i risultati sono scarsi (il che avviene di frequente in caso di vento o pioggia), il CSA pu\u00f2 assumere valore da +1 a +3: nell'ultimo caso la gara pu\u00f2 anche venire dichiarata \"non valida (N/V)\" o \"solo riduzione\": ci\u00f2 significa che nessun giocatore vedr\u00e0 aumentare il suo handicap nel caso in cui giochi male, ma esso diminuir\u00e0 comunque se egli segna pi\u00f9 di 36 punti totali."}
{"id": "673555", "revid": "767487", "url": "https://it.wikipedia.org/wiki?curid=673555", "title": "Thomas Abbt", "text": "Dopo aver frequentato le scuole secondarie a Ulma, nel 1756 studi\u00f2 teologia, filosofia e matematica all'Universit\u00e0 di Halle. Nel 1760 fu nominato professore di filosofia all'Universit\u00e0 di Francoforte, dove nel 1761 scrisse l'opera pi\u00f9 nota, il \"Vom Tode f\u00fcr das Vaterland\" (\"Sul morire per la Patria\").\nImpose all'attenzione degli editori le \"Literaturbriefe\" (\"Lettere letterarie\") di Gotthold Ephraim Lessing, del quale volle imitare lo stile e scrisse un gran numero di saggi storici, politici, letterari e filosofici.\nInsegn\u00f2 per breve tempo filosofia e matematica anche all'Universit\u00e0 di Berlino, da lui definita sprezzantemente un luogo \"in cui non si conoscono i nomi di Ramler, Moses e Lessing\". Dall'autunno del 1761 pass\u00f2 all'insegnamento della matematica a Rinteln. Nel 1765 scrisse il \"Vom Verdienste\" (\"Sul guadagno\"). \nViaggi\u00f2 per nove mesi in Francia, visitando Voltaire nella sua casa di Ferney e fece escursioni sulle Alpi savoiarde. Al suo ritorno in Germania gli furono offerti la docenza nell'Universit\u00e0 di Marburgo e un impiego a B\u00fcckeburg come conciliatore alla corte del conte Wilhelm von Schaumburg-Lippe, che accett\u00f2. Il conte era particolarmente interessato ai progetti di Abbt di scrivere una storia dell'imperatore Massimiliano I e alla traduzione delle opere di Sallustio, ma Abbt mor\u00ec pochi mesi dopo. \nDi lui Herder scrisse che \u00abmor\u00ec troppo presto per la Germania e per la sua lingua\u00bb."}
{"id": "673556", "revid": "729019", "url": "https://it.wikipedia.org/wiki?curid=673556", "title": "Battaglia di Sulci", "text": "La battaglia navale di Sulci fu una battaglia navale minore combattuta nel quadro della prima guerra punica ma che rivela l'allargamento del raggio d'azione degli sforzi bellici romani: la flotta romana sconfisse quella cartaginese al largo di \"Sulki\" in Sardegna.\nSituazione.\nDopo la sconfitta alle isole Lipari e la vittoriosa battaglia di Milazzo, Roma prese coraggio e, sullo slancio mise fine all'assedio di Segesta, che probabilmente sull'esempio di Gerone II di Siracusa ma certo anche a causa della vicinanza delle legioni, aveva accettato l'alleanza con Roma e contro Cartagine. Non solo Segesta fu tratta d'impaccio, i Romani conquistarono Macella (oggi Macellaro, a est della colonia elima). D'altra parte Amilcare (da non confondere con Amilcare Barca anch'egli attivo nella prima guerra punica), il comandante delle forze terrestri cartaginesi, avendo saputo che era sorto un dissidio fra i Romani e i \"socii\" che combattevano al loro fianco, ne attacc\u00f2 il campo, staccato da quello romano e posto fra Termini Imerese e Paropo mentre lo smontavano; circa 4.000 legionari perirono nell'attacco.\nInvio in Sardegna.\nPolibio informa che - non si sa se per scelta o se per ordine superiore - Annibale Giscone, \nQuesta partenza e le sue modalit\u00e0 presentano qualche peculiarit\u00e0:\nSi pu\u00f2 ritenere che il massacro di 4.000 uomini possa aver fatto ritenere remota la possibilit\u00e0 di un attacco terrestre romano alle basi e ai porti cartaginesi quali Palermo e che quindi i comandanti punici si sentissero abbastanza sicuri di poter fare a meno della flotta.\nPotrebbe peraltro trattarsi di una decisione presa \"in alto\". Il comandante che ha appena subito una pesante sconfitta (poco meno della met\u00e0 della flotta catturata da nemici notoriamente poco capaci in mare) in genere non viene certo premiato.\nC'\u00e8 quindi da chiedersi se veramente \"tutte\" le \"navi rimaste\" erano state portate a Cartagine da Annibale. La presenza a poca distanza di una flotta romana di oltre 100 navi, rinforzata da quelle catturate ai cartaginesi, non dovrebbe aver suggerito una dismissione cos\u00ec ampia; il pericolo di un attacco romano in totale assenza di una flotta anche se di dimensioni ridotte avrebbe dovuto suggerire per lo meno l'invio di rinforzi.\nPer questo si pu\u00f2 infine ritenere che quella flotta fosse tutto quello che Cartagine poteva mettere in campo in quel momento e fosse necessaria e urgente per un'azione in Sardegna, in risposta a movimenti delle navi romane che, a loro volta, potevano essere state -tutte o in parte- distolte dalla Sicilia.\nAnche se Annibale \u00e8 stato sottoposto a qualche processo, marziale o politico, non ne aveva subito negative ripercussioni; \"non molto tempo dopo\" venne mandato in Sardegna, possedimento cartaginese,\nInteressante questo dettaglio sui trierarchi. Forse una sorta di tutela operativa per il comandante \"sub judice\". Annibale appare come un ammiraglio cui veniva s\u00ec confermato un comando, ma \"dopo poco tempo\" e quindi presumibilmente i tempi \"dovevano\" essere molto stretti. Veniva inoltre affiancato da ufficiali di provata capacit\u00e0 o sponsorizzati da parti politiche che avevano approfittato della sconfitta di Milazzo per pretendere dei cambiamenti.\nLa battaglia.\nI Romani avevano gi\u00e0 tentato di dedurre una colonia in Corsica, gi\u00e0 vi avevano combattuto la battaglia di Aleria. Il loro interesse per la Sardegna cominci\u00f2 a notarsi con questa azione bellica e divenne chiaro e definitivo quando, dopo la fine della guerra e mentre Cartagine era impegnata nella triennale e sanguinosa rivolta dei mercenari, Roma con un pretesto si appropri\u00f2 delle due grandi isole.\nLa battaglia si svolse nel 258 a.C., nel mare al largo della citt\u00e0 di Sulci sulla costa occidentale della Sardegna .Le navi romane erano guidate dal console Gaio Sulpicio Patercolo e il comandante cartaginese e i suoi \"apprezzati tierarchi\" consegnarono una vittoria alla formazione romana.\nI dettagli descrittivi della battaglia mancano; Polibio racconta con poche secche frasi che Annibale non si distinse come comandante.\nAnnibale Giscone fu \"catturato\" dai suoi stessi uomini (Polibio parla di \"Cartaginesi scampati\") e, come -pare- d'abitudine per i comandanti punici sconfitti, fu crocifisso.\nIpotesi.\nSi possono trarre alcune ipotesi sul comportamento di Annibale dopo (o durante) la battaglia; molto probabilmente tent\u00f2 la fuga se Polibio dice che \"fu catturato\". E d'altra parte gi\u00e0 nella battaglia di Milazzo riusc\u00ec a non cadere in mani romane abbandonando la sua nave su una scialuppa.I suoi carnefici potevano essere cartaginesi che, fuggiti con lui, non ne sopportarono la prosecuzione del comando o la sola vista. Ma potevano anche essere alleati sardi, specialmente se la fuga era avvenuta a terra; non dimentichiamo che Roma, negli anni successivi alla conquista, dovette reprimere sanguinose rivolte delle popolazioni che non ne volevano subire il dominio."}
{"id": "673557", "revid": "619191", "url": "https://it.wikipedia.org/wiki?curid=673557", "title": "Retrotrasposone", "text": "In genetica, si definiscono retrotrasposoni dei frammenti di DNA capaci di trascriversi autonomamente in un intermedio ad RNA e conseguentemente replicarsi in diverse posizioni all'interno del genoma.\nSono un tipo particolare di trasposoni e, come questi ultimi, fanno parte di quella classe di elementi genetici chiamati elementi trasponibili. Sono particolarmente abbondanti nelle piante, di cui costituiscono una frazione consistente dell'intero genoma, e nei mammiferi, compresi gli esseri umani.\nTrasposizione.\nLo spostamento di un retrotrasposone da una parte del genoma ad un'altra \u00e8 detto trasposizione; in particolare, la trasposizione dei retrotrasposoni segue il modello della \"trasposizione replicativa\". Secondo questo modello - comune anche ad alcuni tipi trasposoni ed alle sequenze di inserzione - quando l'elemento trasponibile si sposta in una nuova posizione del genoma ne rimane sempre una copia nella posizione originaria.\nI retrotrasposoni traspongono copiandosi prima in un intermedio ad RNA e, successivamente, revertendo in DNA (attraverso la trascrittasi inversa) integrandosi in una nuova posizione all'interno del genoma. Questo meccanismo permette ai trasposoni di incrementare notevolmente e rapidamente la presenza delle loro copie all'interno del genoma, aumentando conseguentemente anche la grandezza del genoma stesso. \nCome altri tipi di elementi trasponibili, i retrotrasposoni possono indurre mutazioni inserendosi casualmente all'interno di geni funzionali, alterandone o, in alcuni casi, impedendone l'espressione. Esistono tuttavia evidenze sperimentali che dimostrerebbero come la trasposizione e il mantenimento delle copie dei retrotrasposoni all'interno del genoma ospite siano regolate da geni presenti sia sui retrotrasposoni stessi che nel genoma dell'ospite. Questi geni coopererebbero nell'evitare che la trasposizione possa avere effetti deleteri sia sul retrotrasposone che sull'ospite. Ad ogni modo, la comprensione di come operino questi meccanismi, e di come possano essersi co-evoluti in modo da garantire la reciproca sopravvivenza di retrotrasposoni e ospiti \u00e8 un campo di ricerca ancora aperto e in fase di sviluppo.\nControllo degli elementi mobili.\nNell'essere umano sono presenti dei meccanismi evoluti che controllano gli elementi mobili, per evitare la minaccia da infiltrazione. L'uomo possiede dei meccanismi di difesa che bloccano e inibiscono l'espressione di elementi trasponibili, in particolare nelle cellule germinali ed embrionali, dove nuovi inserimenti diventano ereditabili. Possiamo individuare due principali meccanismi di protezione:\nTipi di retrotrasposoni.\nSi distinguono due sottoclassi di retrotrasposoni: i retrotrasposoni che presentano alle estremit\u00e0 delle lunghe sequenze ripetute terminali (LTR, dall'inglese L\"ong\" T\"erminal\" R\"epeat\", per questo chiamati \"retrotrasposoni LTR\") e i retrotrasposoni che non le presentano (\"retrotrasposoni non-LTR\").\nRetrotrasposoni LTR.\nI retrotrasposoni LTR possiedono alle estremit\u00e0 sequenze ripetute, lunghe dalle 100 alle 5000 coppie di basi. Sono suddivisi a loro volta in due gruppi, i \"retrotrasposoni Ty1-copia simili\" (copia-like) e i \"retrotrasposoni Ty3-gypsy simili\" (gypsy-like), in base alle loro sequenze genomiche e all'ordine dei geni codificati. Entrambi i gruppi si ritrovano in gran numero sia nelle piante (dalle pi\u00f9 semplici alghe unicellulari fino alle angiosperme) che nei mammiferi, compreso l'uomo, di cui costituiscono approssimativamente l'8% dell'intero genoma.\nRetrotrasposoni non-LTR.\nI retrotrasposoni non-LTR non presentano sequenze ripetute alle estremit\u00e0. Vengono suddivisi in due sottotipi, le brevi sequenze intersperse (SINE, dall'inglese S\"hort\" I\"nterspersed\" N\"uclear\" E\"lements\") e le lunghe sequenze intersperse (LINE, dall'inglese L\"ong\" I\"nterspersed\" N\"uclear\" E\"lements\"). \nLe LINE, ma soprattutto le sequenze Alu, sono spesso utilizzate dai genetisti per il fingerprinting. La trasposizione di questi elementi \u00e8 stata implicata come causa di alcuni disturbi genetici (come la neurofibromatosi) e di alcuni tipi di cancro.\nI retrotrasposoni come markers evolutivi.\nI retrotrasposoni sono utilizzati come \"markers\" in cladistica.\nL'analisi di SINE, LINE e LTR come marcatori molecolari cladistici rappresenta un complemento particolarmente interessante ai dati morfologici e di sequenza del DNA. \nQuesto perch\u00e9 si ritiene che l'inserimento di sequenze di retrotrasposoni rappresentino eventi unici scarsamente rappresentati da retromutazione (sinapomorfia) . Infatti i siti bersaglio dei retrotransposoni sono relativamente aspecifici, cosicch\u00e9 la probabilit\u00e0 di una integrazione indipendente dello stesso identico elemento in un sito specifico di differenti taxa \u00e8 bassa, e pu\u00f2 essere considerata irrisoria rispetto ai tempi dell'evoluzione. L'integrazione di retrotrasposoni \u00e8 attualmente considerato un evento irreversibile, ma occorre tener presente che questo assunto potrebbe cambiare se si dimostrasse l'esistenza di meccanismi biologici in grado di produrre la precisa re-escissione di trasposoni di classe I .\nPertanto, noto il meccanismo con cui si genera questo polimorfismo, \u00e8 possibile effettuare una netta distinzione tra lo stato ancestrale e quello derivato ad un locus, ovvero, la assenza di una sequenza integrata pu\u00f2 essere considerata, con elevata probabilit\u00e0, la forma ancestrale.\nInoltre, la bassa incidenza di omoplasia, unitamente ad una manifestazione esclusivamente biallelica della variante, rende i marcatori da integrazione di retrotrasposoni uno strumento ideale per determinare il progenitore comune di taxa che condividono specifici eventi trasposizionali . La \u201cpresenza\u201d di un dato retrotrasposone in taxa correlati suggerisce la loro integrazione ortologa, una condizione derivata acquisita da un antenato comune, mentre l'\u201cassenza\u201d degli stessi elementi indica la condizione plesiomorfica precedente alla integrazione in taxa pi\u00f9 distanti. L'uso dell'analisi di presenza/assenza per ricostruire la biologia sistematica dei mammiferi dipende dalla disponibilit\u00e0 di retrotrasposoni che sono stati attivamente integrati prima della divergenza di particolari specie.\nEsempi di studi filogenetici basati su dati di presenza/assenza di retrotrasposoni sono la definizione delle balene come membri dell'ordine dei Cetartiodactyla , la definizione delle relazioni evolutive all'interno della superfamiglia Hominoidea e del sottordine degli Strepsirrhini , lo studio delle linee evolutive dei mammiferi placentati .\nGli Inter-Retrotransposons Amplified Polymorphisms (IRAPs) sono preziosi e alternativi marcatori basati sui trasposoni. In questo metodo, si sintetizzano inneschi di oligonucleotidi complementari a sequenze localizzate all'esterno delle LTR o a altre sequenze del retrotrasposone che vengono amplificate mediante reazione a catena della polimerasi (PCR) e che risultano comprese tra due retroelementi integrati nel genoma. Come discusso sopra, la inserzione di elementi nel genoma, fa s\u00ec che il numero di siti amplificati e le dimensioni dei frammenti inter-retroelementi differiscano tra linee differenti, e possano essere impiegati come marcatori per rilevare genotipi, misurare la diversit\u00e0 e ricostruire filogenie .\nEvoluzione dei Retrotrasposoni.\nLa maggior parte dei ripetuti interspersi nel genoma predata la radiazione degli euteri, ed in particolare, gli elementi LINE e SINE hanno vita lunga: la linea monofiletica di LINE1 infatti ha almeno 150 milioni di anni mentre quella di Alu 80 milioni.\nL'espletamento del Progetto Genoma Umano ha permesso una maggiore definizione della evoluzione dei retrotrasposoni: attualmente si rileva un'assenza di attivit\u00e0 dei trasposoni a DNA nel genoma umano dagli ultimi 50 milioni di anni ed anche i retroposoni LTR sembrano essere sull'orlo dell'estinzione, se non sono gi\u00e0 estinti. Gli elementi pi\u00f9 prolifici (ERVL e MaLRs) hanno raggiunto l'acme del successo pi\u00f9 di 100 milioni di anni fa ma sembra siano scomparsi da circa 40 milioni di anni. Solo una singola famiglia di retroposoni (HERVK10) \u00e8 stata attiva fino alla nostra divergenza dagli scimpanz\u00e9 7 milioni di anni fa, con solo una copia conosciuta (nella regione HLA) che non \u00e8 condivisa da tutti gli umani.\nIn generale, l'attivit\u00e0 di tutti i trasposoni \u00e8 declinata marcatamente negli ultimi 35\u00b150 milioni di anni con l'eccezione di LINE1. Quindi, a parte un'eccezionale attivit\u00e0 delle Alu intorno a 40 milioni di anni fa, nella linea umana c'\u00e8 stato un graduale declino della attivit\u00e0 dei trasposoni a partire dalla radiazione dei mammiferi, che non si osserva ad esempio nel genoma del topo. Questo fatto \u00e8 stato in parte spiegato da un pi\u00f9 lento \"autocleaning\" del genoma della linea umana a causa di una differente genetica\ndella popolazione.\nPatologia molecolare.\nLa retrotrasposizione di una sequenza di DNA non \u00e8 infrequente e pu\u00f2 essere causa di malattia, si riportano due esempi:"}
{"id": "673561", "revid": "123697584", "url": "https://it.wikipedia.org/wiki?curid=673561", "title": "Rinascita (rivista)", "text": "Rinascita \u00e8 stata una rivista italiana, in origine un mensile politico-culturale del Partito Comunista Italiano. Fu fondata da Palmiro Togliatti nel 1944.\nStoria del periodico.\nLa rivista, che usc\u00ec a Salerno nel giugno del 1944, per trasferirsi a Roma nell'ottobre dello stesso anno, portava nel n.1 il titolo di testata \"La Rinascita\". Per i primi decenni la periodicit\u00e0 della rivista fu mensile, fino alla primavera del 1962 quando si trasform\u00f2 in settimanale.\nFondata dal leader comunista Palmiro Togliatti si presenta come lo strumento per aprire la strada italiana al socialismo. Le linee del disegno togliattiano appaiono subito chiare dal \"Programma\" che esce sul primo numero:\n\"Rinascita\" ha rappresentato nel 1944, con la sua presenza costante nel dibattito politico-culturale italiano, lo strumento di elaborazione e diffusione della politica culturale del PCI.\nFin dal primo numero apparve sulle pagine della rivista la pubblicazione delle Lettere dal carcere di Gramsci che continu\u00f2 negli anni seguenti e comparvero i primi articoli di polemica della letteratura e cultura del ventennio fascista.\nUno dei meriti di Rinascita \u00e8 stato quello di saper esprimere la posizione del PCI pur ospitando articoli e interventi anche di intellettuali di formazione non marxista. Nel 1965 andava ad aggiungersi come supplemento mensile di \"Rinascita\" la rivista autonoma \"Il Contemporaneo\" fondata da Romano Bilenchi, Carlo Salinari e Antonello Trombadori.\nNell'agosto 1989 \"Rinascita\" sospese le pubblicazioni per riprenderle cinque mesi dopo (gennaio 1990), sotto la direzione di Alberto Asor Rosa (nominato nell'ottobre 1989), con una nuova numerazione e un nuovo formato, fino al 18 febbraio 1991 quando usc\u00ec l'ultimo numero. Alla sua fine, il settimanale del neonato Partito Democratico della Sinistra, poteva contare su appena 16 giornalisti e 5 collaboratori. Le vendite erano ormai crollate a 12-13.000 copie con un deficit annuo di 3 miliardi di Lire.\nLa Societ\u00e0 Rinascita Editoriale S.r.l., entrata nella propriet\u00e0 dei Democratici di Sinistra, \u00e8 stata ceduta il 2 dicembre 1998 ad Achille Occhetto."}
{"id": "673562", "revid": "919135", "url": "https://it.wikipedia.org/wiki?curid=673562", "title": "Operatore compatto", "text": "In analisi funzionale, un operatore compatto \u00e8 un operatore lineare tra spazi di Banach tale che l'immagine di ogni sottoinsieme limitato del dominio sia un insieme relativamente compatto del codominio, cio\u00e8 che la sua chiusura sia compatta.\nOgni operatore compatto \u00e8 un operatore completamente continuo, ma non \u00e8 vero il viceversa.\nGli operatori compatti sono necessariamente limitati, e quindi sono operatori continui. Ogni operatore limitato che ha rango finito \u00e8 un operatore compatto, e quindi la classe degli operatori compatti \u00e8 la naturale generalizzazione della classe degli operatori a rango finito in uno spazio infinito dimensionale. \nSe si definisce un operatore compatto da uno spazio di Hilbert in s\u00e9, esso \u00e8 il limite di una successione di operatori a rango finito, e quindi la classe degli operatori compatti pu\u00f2 essere definita in modo alternativo come la chiusura della classe degli operatori a rango finito.\nGli operatori compatti da uno spazio di Banach in s\u00e9, formano un ideale bilatero nell'algebra di tutti gli operatori limitati di uno spazio. Inoltre, gli operatori compatti su di uno spazio di Hilbert formano un ideale minimale, per cui l'algebra quoziente, nota come l'algebra di Calkin, \u00e8 un'algebra semplice. Esempi di operatori compatti sono gli operatori di Hilbert-Schmidt, o pi\u00f9 in generale operatori nella classe di Schmidt.\nStoria.\nL'origine della teoria degli operatori compatti si pu\u00f2 ricercare nella teoria delle equazioni integrali. Una tipica equazione integrale di Fredholm d\u00e0 origine ad un operatore formula_1, e la propriet\u00e0 di compattezza \u00e8 mostrata per equicontinuit\u00e0. Il metodo delle approssimazioni per operatori a rango finito \u00e8 basilare nella soluzione numerica di tali equazioni. L'idea astratta degli operatori di Fredholm deriva proprio da questa connessione. La teoria spettrale per operatori compatti \u00e8 il lavoro di Frigyes Riesz, e fu pubblicata nel 1918. Essa mostra che un operatore compatto formula_1 su uno spazio di Banach ha uno spettro che \u00e8 un sottoinsieme finito di formula_3 che include lo 0, oppure un sottoinsieme numerabile di formula_3 che ha 0 come unico punto di accumulazione. Inoltre, in entrambi i casi gli elementi non nulli dello spettro sono autovalori di formula_1 con molteplicit\u00e0 finita, cio\u00e8 formula_6 ha un kernel finito dimensionale per tutti i formula_7 complessi.\nDefinizione.\nSiano formula_8 e formula_9 spazi di Banach e sia formula_10 un operatore limitato. L'operatore formula_11 \u00e8 detto compatto se mappa insiemi limitati di formula_8 in insiemi precompatti di formula_9, ossia insiemi la cui chiusura \u00e8 compatta.\nIn modo equivalente, formula_11 \u00e8 compatto se vale una delle seguenti propriet\u00e0:\nForma canonica per operatori compatti.\nSia formula_34 un operatore compatto su uno spazio di Hilbert formula_35. Allora esistono due insiemi di vettori ortonormali non necessariamente completi formula_36 e formula_37, ed esiste un insieme di numeri positivi formula_38 che si annullano per formula_39, tali che:\nUna tale scrittura \u00e8 detta \"forma canonica per operatori compatti\", ed i numeri formula_38 sono i valori singolari di formula_11. La sommatoria cos\u00ec definita pu\u00f2 essere finita o infinita, e converge in norma. I valori singolari si possono accumulare solamente sullo zero, e sono gli autovalori di formula_43.\nPropriet\u00e0.\nGli operatori compatti godono delle seguenti propriet\u00e0:\nTeorema analitico di Fredholm.\nUno dei principali risultati in analisi funzionale che riguarda gli operatori compatti \u00e8 il teorema analitico di Fredholm, ed in particolare il suo corollario detto alternativa di Fredholm.\nSia formula_55 un sottoinsieme aperto e connesso di formula_3, sia formula_57 una funzione analitica definita su formula_55 a valori nello spazio degli operatori limitati su uno spazio di Hilbert e sia formula_57 compatta per ogni formula_60. Il teorema analitico di Fredholm afferma che o formula_61 non esiste per alcun formula_60, oppure formula_61 esiste per ogni formula_64 in \"D\\S\", dove formula_51 \u00e8 un sottoinsieme discreto contenuto in formula_55, ovvero tale che non ha punti limite in tale insieme. In tal caso l'operatore formula_61 \u00e8 mereomorfo di formula_55 e analitico in \"D\\S\". Inoltre, i residui ai poli sono operatori dal rango finito, e se formula_69 allora formula_70 ha una soluzione non nulla nello spazio di Hilbert.\nL'alternativa di Fredholm \u00e8 un corollario del teorema analitico di Fredholm che afferma che se formula_71 \u00e8 un operatore compatto su uno spazio di Hilbert allora o formula_61 esiste oppure formula_73 ha una soluzione.\nTeorema di Hilbert-Schmidt.\nSia formula_71 un operatore compatto e autoaggiunto definito su uno spazio di Hilbert formula_75. Allora esiste una base ortonormale completa formula_36 di formula_75 tale che:\ned inoltre:\nTeorema di Riesz-Schauder.\nSia formula_71 un operatore compatto definito su uno spazio di Hilbert formula_75. Allora lo spettro formula_82 \u00e8 un insieme discreto privo di punti limite, ad eccezione eventualmente di formula_83. Inoltre, ogni formula_84 \u00e8 un autovalore non nullo che ha molteplicit\u00e0 finita.\nEsempi.\nPer una funzione fissata formula_85, si pu\u00f2 definire un operatore lineare formula_11 con:\nQuesto operatore \u00e8 compatto, come mostra il teorema di Ascoli-Arzel\u00e0."}
{"id": "673565", "revid": "767487", "url": "https://it.wikipedia.org/wiki?curid=673565", "title": "Robert Ripley", "text": "Biografia.\nNato a Santa Rosa in California fu un aspirante giocatore professionista di baseball fino a quando non sub\u00ec un infortunio nel 1913, lo stesso anno in cui la sua prima caricatura apparve su un giornale. \nDurante la sua vita, Ripley visit\u00f2 198 paesi, raccogliendo informazioni sulle pi\u00f9 strane bizzarrie locali che poi apparivano nella sua famosa rubrica sul New York Globe, intitolata \"Believe it or not\" (Che ci crediate o no). Da ogni suo viaggio portava con s\u00e9 un \"souvenir\" che collezionava in una delle sue case. Per via dei suoi viaggi, fu spesso nominato il moderno Marco Polo."}
{"id": "673567", "revid": "1543377", "url": "https://it.wikipedia.org/wiki?curid=673567", "title": "Sistema di posizionamento BeiDou", "text": "BeiDou (in cinese \u5317\u6597 (\"b\u011bid\u01d2u\"), ovvero \u201cmestolo del nord\u201d, l'asterismo della costellazione dell'Orsa Maggiore conosciuto in Occidente come Grande Carro) \u00e8 un sistema di posizionamento satellitare sviluppato dalla Repubblica popolare cinese, nato inizialmente per una copertura regionale e successivamente implementato per una copertura globale.\nNato per uso militare, recentemente \u00e8 stata annunciata l'apertura a uso commerciale.\nNel novembre 2014 il Comitato per la sicurezza marittima dell'Organizzazione marittima internazionale ha approvato l'uso del sistema BeiDou nella navigazione marittima.\nTecnologia.\nBeiDou 1.\nBeiDou 1 \u00e8 un sistema di posizionamento regionale composto da 4 satelliti, 3 operativi e uno di riserva. Il primo lancio \u00e8 avvenuto nel 2000 e la costellazione \u00e8 stata completata nel 2005. Secondo l'agenzia di stampa cinese Agenzia Nuova Cina, la precisione del sistema \u00e8 di 0,5 metri.\nA differenza del GPS, del GLONASS e di Galileo, i cui satelliti si trovano in orbita terrestre media, BeiDou 1 utilizza satelliti in orbita geostazionaria. Ci\u00f2 significa che il sistema non necessita di un gran numero di satelliti per funzionare, ma al prezzo di una limitazione delle aree coperte dal servizio. Difatti Beidou 1 \u00e8 un sistema di posizionamento satellitare la cui copertura \u00e8 su scala regionale.\nL'area coperta dal servizio va dalla longitudine 70\u00b0\u00a0E a 140\u00b0\u00a0E e dalla latitudine 5\u00b0\u00a0N a 55\u00b0\u00a0N.\nBeiDou 2.\nLa Cina sta sviluppando l'evoluzione del sistema BeiDou 1: BeiDou 2, in precedenza conosciuto come Compass, che offrir\u00e0 il servizio di posizionamento a livello globale, in diretta concorrenza con lo statunitense NAVSTAR GPS, l'europeo Galileo e il russo GLONASS.\nDal dicembre 2012 \u00e8 gi\u00e0 operativo in alcune aree della regione dell'Asia Pacifica, sebbene il suo completamento a livello globale sia previsto solo per il 2020. Quando sar\u00e0 completato, sar\u00e0 composto da 35 satelliti, di cui 5 in orbita geostazionaria per mantenere la compatibilit\u00e0 con BeiDou 1, 27 in orbita terrestre media e 3 in orbita geosincrona inclinata e assicurer\u00e0 una copertura globale.\nIl sistema offrir\u00e0 due tipi di servizio: uno ad alta precisione, con accuratezza di 10 centimetri, il cui uso sar\u00e0 riservato alle forze armate cinesi e a quelle pakistane, e uno con accuratezza di 10 metri, che sar\u00e0 aperto all'uso civile.\nI satelliti in orbita nel 2012 sono 16, permettendo di portare la precisione del segnale a 10 metri nel territorio della Repubblica Popolare Cinese, mentre nei territori contigui \u00e8 di 20 metri."}
{"id": "673568", "revid": "1296625", "url": "https://it.wikipedia.org/wiki?curid=673568", "title": "Stazionariet\u00e0", "text": ""}
{"id": "673572", "revid": "290948", "url": "https://it.wikipedia.org/wiki?curid=673572", "title": "Stato termodinamico", "text": "In termodinamica uno stato termodinamico di un particolare sistema \u00e8 una particolare condizione in cui si trova il sistema considerato in un determinato istante. Tale condizione pu\u00f2 essere rappresentata da un insieme di valori assunti dai parametri macroscopici (detti \"variabili di stato\") che caratterizzano il sistema in esame, come la pressione, il volume, l'entropia, la temperatura e cos\u00ec via.\nDescrizione.\nStati stazionari e di equilibrio.\nUno stato termodinamico \u00e8 uno stato stazionario se i valori dei parametri che definiscono tale condizione rimangono costanti nel tempo. \nSe inoltre tali valori rimangono invariati nel tempo senza che l'ambiente subisca trasformazioni, lo stato considerato \u00e8 uno stato di equilibrio termodinamico.\nSi possono variare i parametri che definiscono lo stato, cio\u00e8 le variabili di stato, in molti modi. Se la variazione delle variabili di stato e quindi dello stato stesso porta da uno stato di equilibrio ad un altro stato di equilibrio si dice che \u00e8 avvenuta una trasformazione termodinamica.\nDiagrammi di stato.\nLa rappresentazione grafica dell'insieme degli stati termodinamici che un sistema pu\u00f2 assumere al variare di alcune grandezze termodinamiche (ad esempio temperatura, pressione, volume e composizione) avviene attraverso diagrammi di stato."}
{"id": "673573", "revid": "125413275", "url": "https://it.wikipedia.org/wiki?curid=673573", "title": "Nazionale di calcio della Siria", "text": "La nazionale di calcio della Siria () \u00e8 la rappresentativa calcistica nazionale della Siria, posta sotto l'egida della Federazione calcistica della Siria.\nHa una storia piuttosto importante, avendo partecipato alle qualificazioni mondiali del 1950 e del 1958, diventando cos\u00ec una delle prime squadre mediorientali a cimentarsi in questa competizione, pur non essendosi mai qualificata alla fase finale della Coppa del mondo. Ha inoltre partecipato sei volte alla fase finale della Coppa d'Asia, uscendo sempre al primo turno.\nNella classifica mondiale della FIFA, istituita nell'agosto 1993, ha ottenuto quale miglior piazzamento il 73\u00ba posto, occupato da giugno ad agosto 2018, mentre il peggiore piazzamento \u00e8 il 152\u00ba posto occupato nel settembre 2014 e nel marzo 2015. Occupa il 79\u00ba posto della graduatoria.\nStoria.\nLa Siria prese parte alle qualificazioni Mondiali del 1950 e del 1958, diventando una delle prime nazionali mediorientali a partecipare alle qualificazioni della rassegna iridata.\nDal 1958 al 1961 la Siria e l'Egitto si unirono a formare la Repubblica Araba Unita, della cui nazionale oggi la FIFA considera l' sua erede diretta.\nNella Coppa araba 1963, prima edizione del torneo, che si svolse in Libano, la Siria si piazz\u00f2 seconda con 3 vittorie e un pareggio in 4 partite.\nNelle qualificazioni al Mondiale del 1966 la Siria fu, insieme ad , ammessa all'area europea. In ogni caso la squadra si un\u00ec al boicottaggio portato avanti dalle federazioni africane e asiatiche dovuto alla decisione della FIFA di ammettere al campionato del mondo una sola squadra fra entrambi i continenti, Asia e Africa.\nNelle qualificazioni a la Siria riusc\u00ec a raggiungere il turno finale di qualificazione AFC, dove perse contro l'.\nFu estromessa dalle qualificazioni a per aver impiegato un calciatore che era stato squalificato.\nNel dicembre 2012, battendo l'Iraq in finale, si aggiudic\u00f2 la Coppa dell'Asia occidentale.\nNel settembre 2017, grazie al pareggio per 2-2 ottenuto in extremis a Teheran contro l' gi\u00e0 qualificato nell'ultima giornata delle qualificazioni AFC, si qualific\u00f2 per il play-off contro l', valido per un posto nello spareggio interzona contro la quarta classificata del girone del Nord e Centro America per l'accesso a . Nel novembre 2017, dopo l'1-1 allo Stadio Hang Jebat di Krubong, in Malaysia, la Siria perse per 2-1 dopo i tempi supplementari a Sydney e fu eliminata.\nDal 1980 al 1988 centr\u00f2 la qualificazione alla Coppa d'Asia per tre fasi finali consecutive, venendo per\u00f2 eliminata sempre al primo turno, prestazione ripetuta anche nell'edizione del 1996. Segu\u00ec poi un lungo digiuno, durante il quale la nazionale siriana sfior\u00f2 la qualificazione all'edizione cinese del 2004 della Coppa d'Asia. L'astinenza termin\u00f2 soltanto nel 2011. Anche in questo caso, per\u00f2, la Siria fu eliminata al primo turno. Qualificatasi alla Coppa d'Asia 2019, usc\u00ec ancora una volta al primo turno.\nCommissari tecnici.\n\"Dati aggiornati al 30 marzo 2021\".\nRosa attuale.\nLista dei giocatori convocati per le partite di qualificazione al Campionato mondiale di calcio 2022 del 4, 7 e 15 giugno 2021\n\"Presenze e reti aggiornate al 7 giugno 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "673575", "revid": "92723", "url": "https://it.wikipedia.org/wiki?curid=673575", "title": "Diocesi di Gherla", "text": ""}
{"id": "673576", "revid": "1924342", "url": "https://it.wikipedia.org/wiki?curid=673576", "title": "Missing (Evanescence)", "text": " \nMissing \u00e8 un singolo promozionale del gruppo musicale statunitense Evanescence, pubblicato nel 2004.\nDescrizione.\n\"Missing\" \u00e8 stato registrato nel 2003, durante le sessioni di registrazione per l'album di debutto \"Fallen\", tuttavia non \u00e8 mai comparso all'interno di quest'ultimo. Invece \u00e8 stata presentata erroneamente come b-side del singolo di \"Bring Me to Life\" a causa di un errore dell'etichetta discografica australiana.\nLa canzone fu pubblicata sotto la veste di inedito all'interno dell'album dal vivo \"Anywhere but Home\" (2004), ed \u00e8 infatti presente nel CD audio come ultima traccia. Tuttavia nello stesso 2004, oltre all'album dal vivo, \u00e8 stato pubblicato anche un disco promozionale del brano."}
{"id": "673583", "revid": "110157", "url": "https://it.wikipedia.org/wiki?curid=673583", "title": "Milltown Malbay", "text": "Milltown Malbay (in irlandese: \"Sr\u00e1id na Cathrach\"\u00a0 che significa \"strada del forte di pietra\") \u00e8 un piccolo centro abitato del Clare, nell'Irlanda occidentale. \n\u00c8 situato a non molta distanza dai pi\u00f9 noti paesi di Liscannor e Lahinch, oltre che Spanish Point, al centro della baia di Mal Bay, da cui prende parte del nome."}
{"id": "673601", "revid": "125795732", "url": "https://it.wikipedia.org/wiki?curid=673601", "title": "Nazionale di calcio della Mongolia", "text": "La nazionale di calcio della Mongolia (\u041c\u043e\u043d\u0433\u043e\u043b\u044b\u043d \u0445\u04e9\u043b\u0431\u04e9\u043c\u0431\u04e9\u0433\u0438\u0439\u043d \u04af\u043d\u0434\u044d\u0441\u043d\u0438\u0439 \u0448\u0438\u0433\u0448\u044d\u044d \u0431\u0430\u0433) \u00e8 la rappresentativa calcistica della Mongolia, posta sotto l'egida della \"Mongolian Football Federation\" ed affiliata all'AFC.\nLa nazionale fu fondata nel 1959, ma dal 1960 al 1998 non gioc\u00f2 alcun match internazionale. Delle poche partite disputate, la Mongolia ne ha vinte soltanto 4, di cui 3 contro . Tra i giocatori pi\u00f9 celebri c'\u00e8 Bayasgalan Garidmagnai.\nOccupa la 184\u00aa posizione del ranking FIFA.\nRosa attuale.\nLista dei giocatori convocati per la sfida contro del 7 giugno 2021, valevole per le Qualificazioni al campionato mondiale di calcio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "673603", "revid": "729019", "url": "https://it.wikipedia.org/wiki?curid=673603", "title": "Kilrush", "text": "Kilrush (in irlandese: \"Cill Rois\"\u00a0 che significa \"chiesa dei boschi\") \u00e8 un centro abitato costiero del Clare, nell'Irlanda occidentale. Situato nei pressi della foce dello Shannon, Kilrush \u00e8 elencato fra le \"Heritage Towns of Ireland\" (\"Cittadine d'interesse\").\nInfrastrutture e trasporti.\nL'abitato tra il 1892 e il 1961 \u00e8 stato collegato a Ennis ed altre localit\u00e0 della contea del Clare dalla linea ferroviaria West Clare Railway."}
{"id": "673604", "revid": "827882", "url": "https://it.wikipedia.org/wiki?curid=673604", "title": "Amesbury", "text": "Amesbury \u00e8 una citt\u00e0 nello Wiltshire, Inghilterra, otto miglia a nord di Salisbury e vicino a Stonehenge. Fu fondata nel 979 d.C., sebbene il sito fosse gi\u00e0 stato occupato da un convento. \nIndicata su una mappa del XVII secolo come \"Ambersbury\", si pensa che questa citt\u00e0 abbia preso il suo nome da Ambrosio Aureliano, il leader della resistenza romano-britannica contro gli invasori anglosassoni nel V secolo. Amesbury viene anche associata con la leggenda di re Art\u00f9: sarebbe nel suo convento che si sarebbe ritirata la regina Ginevra dopo che il suo adulterio con Lancillotto era stato scoperto. \nUn miglio pi\u00f9 a ovest si trova una fortezza collinare dell'Et\u00e0 del ferro conosciuta come \"campo di Vespasiano\" (che prima di diventare imperatore aveva combattuto in quest'area dell'isola). Questo sito non \u00e8 per\u00f2 mai stato oggetto di scavi archeologici.\nNel 2002, ad Amesbury \u00e8 stata scoperta una tomba dell'Et\u00e0 del bronzo, la pi\u00f9 ricca mai trovata in Britannia. I resti di due uomini scoperti nella sepoltura sembrerebbero riferirsi a due aristocratici, visto il ricco corredo di oltre 100 oggetti di valore trovati insieme ai corpi, tra cui orecchini d'oro, coltelli di rame e vasellame. Uno dei due uomini trovati nella tomba \u00e8 conosciuto col nome di \"Arciere di Amesbury\"\nLa citt\u00e0 nel 1672 ha dato i natali al letterato George Addison."}
{"id": "673605", "revid": "1318789", "url": "https://it.wikipedia.org/wiki?curid=673605", "title": "La sconosciuta", "text": "La sconosciuta \u00e8 un film del 2006 diretto da Giuseppe Tornatore.\nSei anni dopo \"Mal\u00e8na\", il regista siciliano torna al cinema con un film ispirato ad alcuni fatti di cronaca riguardanti il racket della prostituzione di ragazze provenienti dall'Europa dell'Est e sullo sfruttamento dei loro uteri per dare figli a coppie che non possono averne.\nIl film, ambientato nella fittizia citt\u00e0 veneta di Velarchi, \u00e8 stato girato in gran parte a Trieste ed \u00e8 stato presentato nella sezione Premi\u00e8re della Festa del Cinema di Roma 2006, uscendo poi nelle sale italiane il 20 ottobre 2006.\nTrama.\nIrena, una ex prostituta ucraina, \u00e8 quanto mai determinata nella ricerca di un lavoro in un palazzo di eleganti appartamenti di Velarchi, una fittizia citt\u00e0 del Nord-Est italiano, e comincia, dopo aver stretto un patto con l'ambiguo portiere, ad occuparsi della pulizia della scala. In realt\u00e0, fa questo per riuscire a trovare un lavoro presso gli Adacher, facoltosa famiglia di orafi che risiede nel palazzo. Irena fa amicizia con Gina, che si prende cura della figlia degli Adacher, Tea, e vive nell'appartamento con la famiglia.\nQuando Gina rimane gravemente ferita in seguito a una caduta per le scale causata da Irena - che in seguito si adoperer\u00e0 sia per farla assistere in un ospizio, sia a farle firmare i documenti di versamento sul conto di Tea, che Gina aveva aperto per farle un regalo di compleanno, una sorpresa che avrebbe avuto una volta cresciuta, versamenti che provvede adesso proprio Irena ad effettuare - l'ucraina viene assunta per prendere il suo posto.\nAttraverso alcuni flashback parziali, dilazionati nel corso di tutto il film e che risultano in un progressivo disvelarsi del mistero della sconosciuta (ma essi sono montati in maniera che solo alla fine si scopra tutta la verit\u00e0) - anche il suo nome \u00e8 diverso rispetto a quello impostole nella sua vita precedente - gli spettatori scoprono che Irena era stata oggetto di turpe, indicibile violenza fisica e psicologica, e costretta da 'Muffa', il suo 'protettore' aguzzino, a dare alla luce nove bambini, tutti quanti a lei strappati fin dalla nascita e venduti a famiglie adottive. Tuttavia, nonostante tanto dolore, aveva conosciuto e si era innamorata, riamata, di un giovane italiano che voleva liberarla dall'inferno nel quale Muffa l'aveva imprigionata. Questi aveva fatto uccidere il ragazzo e Irena, divorata dall'odio, lo aveva massacrato a colpi di forbice, derubandolo di un ingente quantitativo di denaro, partendo poi alla ricerca della bimba generata con il suo uomo e credendo di identificarla proprio nella piccola Tea. Da qui il suo piano ai danni della famiglia Adacher.\nAlcuni documenti che Irena trova nell'appartamento dimostrano che Tea \u00e8 stata adottata e ci\u00f2 convince definitivamente la donna che la bambina sia davvero sua figlia. Inoltre, in lei, vittima di una rarissima malattia neurologica che la rende incapace di tutelarsi dalle offese, dai pericoli, dalle cadute, Irena continua a rivedere flashback delle sue terrificanti esperienze, e si adopera per farla reagire al trauma del trovarsi continuamente indifesa e vittima sia della malattia sia della malvagit\u00e0 altrui.\nIn Valeria Adacher le perplessit\u00e0 nei confronti di Irena si fanno sempre pi\u00f9 gravi e alla fine la bambinaia viene licenziata, nonostante il legame di affetto che si \u00e8 sviluppato tra Irena e la bambina. L'ex-protettore di Irena, per\u00f2, non \u00e8 morto: messosi sulle sue tracce, scopre il suo nascondiglio e manda degli scagnozzi a casa sua perch\u00e9 la pestino a sangue e la convincano a restituire il maltolto. In seguito, Muffa fa uccidere Valeria, divenuta troppo sospettosa. A questo punto Irena, facendo credere a Muffa d'aver ceduto alle sue pressioni e fingendo di condurlo nel luogo dove sono nascosti i soldi, lo lascia morire dopo che la colluttazione lo porta a sbattere la nuca su una roccia. Dopodich\u00e9 lo seppellisce l\u00ec.\nIl padre di Tea, intanto, si trasferisce in un nuovo appartamento dove ha preparato anche una stanza per Irena, ma in seguito al ritrovamento di alcuni effetti personali di Irena nella macchina dove Valeria \u00e8 stata uccisa (in realt\u00e0 lasciati da Muffa), questa viene arrestata, giudicata per vari reati (concorso in omicidio, occultamento di cadavere), e condannata alla prigione. Solo a questo punto si chiarisce tutta la sua storia.\nTea, che con Irena ha stabilito ormai un profondo rapporto, vistasi abbandonata si rifiuta di mangiare, fino a quando il giudice consente che Irena si rechi all'ospedale a trovarla ed a confortarla. I test del DNA rivelano che Tea non \u00e8 la figlia di Irena ed un nuovo flashback svela l'origine di questo terribile malinteso che ha generato una lunga spirale di sangue e di dolore: pressata dalle continue richieste della ragazza in merito al cognome della famiglia che ha adottato la bimba concepita con il suo uomo italiano, Genna Lucrezia, la donna che aiuta Muffa a far partorire le prostitute, si vede costretta a chiedere lumi al protettore. Questi, che non conosce l'identit\u00e0 delle famiglie adottive, si rigira tra le dita la catenina d'oro che ha al collo e le suggerisce di dire ad Irena un cognome a caso, quello che lui legge sul retro del ciondolo: Adacher, in realt\u00e0 semplicemente il marchio di fabbrica degli orafi. La bambina fu adottata degli Adacher, in quanto la vera madre (di cui non verr\u00e0 rivelato il nome) mor\u00ec subito dopo il parto.\nIrena, uscita dal carcere, si siede su una panchina; arriva una ragazza con l'aria di aspettare qualcuno. I capelli, il sorriso, lo sguardo di reciproco riconoscimento delle identit\u00e0 come del reciproco affetto rivelano che quella ragazza \u00e8 proprio Tea, che non l'ha mai dimenticata.\nProduzione.\nCast.\nKsenia Rappoport, la protagonista, \u00e8 un'attrice russa di teatro che non parlava italiano fino a quando non ha iniziato a lavorare al film.\nPer la parte di Muffa Michele Placido ha accettato di rasarsi a zero i capelli e di depilarsi completamente il corpo, per rendere il personaggio pi\u00f9 aggressivo ed odioso.\nCensura.\nNonostante l'estrema violenza di alcune sequenze e i tanti fotogrammi di sesso, il film ha passato indenne il visto della censura."}
{"id": "673607", "revid": "1442080", "url": "https://it.wikipedia.org/wiki?curid=673607", "title": "Psicodramma", "text": "Lo psicodramma - dal greco \u03c8\u03c5\u03c7\u03b7 \"psyche\", anima, e \u03b4\u03c1\u03ac\u03bc\u03b1 \"drama\", azione - \u00e8 una forma di psicoterapia e un metodo d'azione dove i partecipanti esplorano emozioni e vissuti personali o collettivi attraverso una messa in scena improvvisata che trasforma il discorso in rappresentazione.\nIdeato a Vienna negli anni venti del XX secolo dallo psichiatra romeno Jacob Levi Moreno, e sviluppato dal 1925 negli Stati Uniti, dal territorio d'oltreoceano si diffonder\u00e0 poi in tutto il mondo, in seguito all'attivit\u00e0 di studio di psicologi, sociologi e psichiatri al Moreno Institute di Beacon (New York). \nAnche se viene generalmente condotto in un setting gruppale, lo psicodramma non \u00e8 una terapia di gruppo in senso stretto, ma piuttosto una terapia \"in gruppo\". In una tipica sessione di psicodramma infatti, un partecipante assume il ruolo di \"protagonista\", e accetta di lavorare su vissuti e conflitti personali con l'aiuto del gruppo. \nLa sessione viene usualmente condotta in un setting definito \"teatro\", che pu\u00f2 essere un vero teatro ma anche un ambiente in cui una porzione viene delimitata e svolge la funzione di palcoscenico. Il protagonista viene guidato dal \"direttore\" (uno psicodrammatista esperto, o, nel setting terapeutico, il terapeuta stesso) nel mettere in scena un evento della sua vita passata, o pi\u00f9 generalmente un tema o vissuto interiore, con l'aiuto dei membri del gruppo che, in qualit\u00e0 di \"ausiliari\", impersonano persone significative nella vita del protagonista o il protagonista stesso. In questo modo il protagonista pu\u00f2 rivivere l'evento, giungere a una migliore comprensione dello stesso e ristrutturare il complesso di emozioni, credenze e conflitti che si accompagnano ad esso. Gli altri membri del gruppo, partecipando o semplicemente assistendo alla scena, possono a loro volta trarre beneficio dall'esperienza vissuta tramite l'identificazione con l'altro e il \"rispecchiamento\".\nFondamenti teorici.\nSarebbe riduttivo identificare lo psicodramma come una serie di tecniche, o anche solo come una pratica terapeutica. Moreno fonda infatti il suo metodo sulla base dei suoi molteplici interessi culturali, teatrali e spirituali. La sua rivoluzione psichiatrica ha molti punti in comune con quella teatrale di Pirandello. Anche se in gran parte originale, il pensiero filosofico di Moreno \u00e8 influenzato, almeno nelle sue fasi iniziali, dall'intuizionismo di Bergson e dal vitalismo. La sua teoria della personalit\u00e0, imperniata sul concetto di \"ruolo\", si distanzia notevolmente dal modello psicoanalitico, anche se presenta alcuni tratti comuni con la psicologia delle relazioni oggettuali di Melanie Klein e con la psicologia del S\u00e9 di Heinz Kohut. \nDa un punto di vista filosofico Salvatore Veca osserva che la neutralit\u00e0 della sociometria di Moreno occulta una precisa ideologia: \"L'esigenza di una indagine genetica che riveli la radice intersoggettiva della nevrosi reagendo al pericolo \"solipsistico\" della psicoanalisi, rimane, l'aspetto pi\u00f9 interessante e valido della ricerca moreniana\". \nIl ruolo, secondo Moreno, \u00e8 \"la forma operativa che l'individuo assume nel momento specifico in cui egli reagisce a una situazione nella quale sono implicati altre persone o oggetti\". Tale forma appare, attraverso la relazione madre-bambino, fin dai primi istanti di vita. Egli scrive che \"Il giocare un ruolo viene prima dell'emergere del S\u00e9. Il ruolo non emerge dal S\u00e9, ma il S\u00e9 emerge dai ruoli.\". La dinamica ruolo-controruolo accompagna l'individuo per tutta la vita e costituisce la base delle relazioni sociali. La molteplicit\u00e0 dei ruoli giocati e la capacit\u00e0 di interpretare, attraverso la spontaneit\u00e0 e la creativit\u00e0, ruoli sempre nuovi e non cristallizzati, \u00e8 caratteristica fondamentale del benessere psicologico e sociale. Il ruolo \u00e8 inoltre, l'unica forma conoscibile del S\u00e9 e della personalit\u00e0, e pertanto gioca una parte fondamentale nel processo terapeutico.\nUn principio fondamentale dello psicodramma \u00e8 la teoria di Moreno della \"spontaneit\u00e0-creativit\u00e0\". Moreno credeva che il modo migliore per un individuo di rispondere in modo creativo a una situazione fosse attraverso la spontaneit\u00e0, cio\u00e8 attraverso la prontezza ad improvvisare e rispondere nel qui ed ora. Incoraggiando un individuo ad affrontare un problema in modo creativo, reagendo spontaneamente e in base all'impulso, egli pu\u00f2 iniziare a scoprire nuove soluzioni ai problemi della propria vita e imparare nuovi ruoli. L'attenzione di Moreno per l'azione spontanea venne sviluppata nel Teatro della spontaneit\u00e0, che fond\u00f2 a Vienna nei primi anni venti. Disincantato dalla stasi che osservava nel teatro convenzionale, si interess\u00f2 alla spontaneit\u00e0 richiesta nel lavoro di improvvisazione. La spontaneit\u00e0, autentico motore del cambiamento e della dinamica psicologica, pu\u00f2 essere definita come \"la capacit\u00e0 di dare una risposta adeguata a una situazione nuova o una risposta nuova a una situazione gi\u00e0 conosciuta\". \nUn altro concetto fondamentale nella teoria moreniana \u00e8 quello di \"tele\" (dal greco \"t\u00e8le\", distanza), definibile come \"l\u2019unit\u00e0 sociogenica che serve a facilitare la trasmissione della nostra eredit\u00e0 sociale\". Il tele \u00e8 la forza innata che tiene uniti i gruppi, \u00e8 struttura primaria di comunicazione tra gli individui ed \u00e8 perci\u00f2 un motore fondamentale della terapia e dell'intervento psicodrammatico. Il tele \u00e8 assimilabile in un certo modo all'empatia, ma, mentre quest'ultima pu\u00f2 essere anche unidirezionale, il tele \u00e8 intrinsecamente bidirezionale. Moreno sviluppa questo concetto attraverso i suoi studi sociologici e il lavoro con i gruppi, che lo porteranno a fondare la disciplina della sociometria.\nTra gli assunti dello psicodramma \u00e8 inoltre importante quello di \"verit\u00e0 soggettiva\": nel teatro di psicodramma non esiste una verit\u00e0 superiore ad un'altra, n\u00e9 tra i partecipanti, n\u00e9 tra essi e il direttore, dal momento che ogni individuo \u00e8 incoraggiato ad agire spontaneamente secondo la propria creativit\u00e0. Tale principio avvicina in parte il modello psicodrammatico a quello della psicologia umanistica e alla trilogia del Teatro nel Teatro di Luigi Pirandello.\nIl metodo.\nUno psicodramma pu\u00f2 essere costituito da una singola sessione, da un numero prefissato di sessioni o, come nel caso della psicoterapia, da un numero indefinito. In tal caso si parla di \"gruppo continuativo\". Ogni singola sessione deve avere tuttavia una sua compiutezza, e i partecipanti devono giungere al termine con una sensazione di benessere e di \"integrazione\". La singola sessione pu\u00f2 durare da 90 minuti a 2 ore, ed \u00e8 composta di tre momenti fondamentali: riscaldamento, azione, partecipazione.Poich\u00e9 l'essenza dello psicodramma \u00e8 l'azione, Moreno realizza all'Istituto di Beacon (New York) il primo Teatro di Psicodramma con un palcoscenico circolare a tre livelli, una balconata e una piccola cabina di regia. In tutto il mondo diversi istituti e scuole di psicodramma diretti da suoi allievi realizzano teatri laboratori secondo il prototipo di Beacon. Nel 2011 la Facolt\u00e0 di Architettura di Roma Sapienza, in sinergia con la Facolt\u00e0 di Psicologia apre una ricerca per la realizzazione in Italia un Teatro Stabile di Psicodramma a gestione pubblica. I primi disegni sono a cura del Dipartimento di storia del disegno e restauro dell'architettura.\nChe avvenga sul palco o su un setting informale, la prima fase di una sessione di psicodramma \u00e8 il \"riscaldamento\" teso a focalizzare i partecipanti sul qui ed ora della sessione, di sviluppare attivamente la loro spontaneit\u00e0 e creativit\u00e0, e di creare relazioni di \"tele\" (che Moreno definisce come comprensione, affiatamento ed empatia reciproca).\nIl tempo dell\"'azione\" \u00e8 la parte fondamentale della sessione: essa consiste nella \"messa in scena\" di un episodio, un sogno, una fantasia, un vissuto personale o del gruppo. Tipicamente in questa fase il gruppo (o il direttore) sceglie un protagonista, che sar\u00e0 colui che metter\u00e0 a disposizione il tema specifico su cui lavorare, ma il direttore pu\u00f2 anche decidere di dedicare il tempo dell'azione a un lavoro che coinvolga il gruppo nella sua interezza. La messa in scena viene guidata dal direttore, che si trasforma in un vero e proprio regista, utilizzando specifiche tecniche (a partire dal role playing, l'inversione di ruolo, il doppiaggio, il soliloquio), fino a culminare nella fase di [[catarsi]] e ristrutturazione del conflitto. A questo proposito per\u00f2 si deve distinguere tra \"catarsi abreativa\" e \"catarsi integrativa\". La prima, ovvero la violenta e travolgente scarica di emozioni che si accompagnano al vissuto espresso, \u00e8 possibile durante la rappresentazione ma non \u00e8 da ricercarsi, e va anzi contenuta e limitata dal direttore. La seconda \u00e8 invece una presa di coscienza di s\u00e9, che porta a una pi\u00f9 articolata e completa comprensione delle emozioni e dei significati che ha l'evento rivissuto rispetto alla propria esperienza di vita, ed \u00e8 l'obiettivo a cui il direttore tende nella sua regia.\nDurante la fase di \"partecipazione\", infine, coloro che hanno assistito alla scena offrono al protagonista una condivisione dei vissuti espressi, verbalizzando ci\u00f2 che nella scena ha avuto significato per loro e per la loro storia personale. Quest'ultima fase \u00e8 talvolta seguita da un momento di integrazione analitica gestito dal direttore.\nLe tecniche principali dello psicodramma sono:\ndistribuzione dei ruoli: il paziente-protagonista assegna i vari personaggi del suo racconto a degli \"ego ausiliari\" o ai compagni del gruppo con una specie di \"casting\" che li trasforma in \"attori\". Grazie a loro il racconto diventa una messa in scena improvvisata, un \"gioco\" terapeutico.\ndoppiaggio: la tecnica del doppio consiste nel sollecitare un partecipante a dare voce a pensieri ed emozioni di un altro partecipante, in genere ponendosi alle sue spalle e parlando in prima persona: spesso doppiare equivale a dare un'interpretazione in forma teatrale.\nspecchio: nella tecnica dello specchio un membro del gruppo esprime col volto e col corpo ci\u00f2 che vede o sente di un altro membro. A differenza del doppio, lo specchio viene espresso in seconda persona, ed ha una funzione \"individuativa\" (io sono diverso da te e ti vedo in questo modo). Un'altra tecnica che attiva le stesse funzioni mentali \u00e8 il mirroring, nel quale il protagonista, dopo aver agito una scena, esce dal palcoscenico e osserva la stessa scena interpretata da un altro. \ninversione di ruolo: mediante questa tecnica si chiede al protagonista di impersonare, durante la scena, la parte giocata dall'altro, mentre un secondo attore impersona il protagonista. L'inversione di ruolo \u00e8 forse la tecnica centrale dello psicodramma, e invita il partecipante a \"mettersi nei panni dell'altro\", e a osservare i propri vissuti e le proprie azioni da un punto di vista esterno. Moreno esemplifica l'essenza di questa tecnica, in forma poetica, nel suo celebre \"Invito a un incontro\" del 1914: Secondo alcuni autori, come Ottavio Rosati, l'inversione di ruolo, idealizzata da Moreno in termini poetici, di fatto \u00e8 inaccessibile ai soggetti narcisisti. Ma ha comunque una valida funzione diagnostica e giova alla comprensione dei transfert laterali (quelli fatti sui compagni del gruppo) perch\u00e9 rivela in che modo un soggetto traduce il discorso dell'altro in funzione dei propri oggetti interni.\nsoliloquio: con il soliloquio un partecipante esce per un attimo dal gioco ed esprime in forma verbale i suoi pensieri e le sue emozioni. Il soliloquio ha una funzione di decentramento rispetto all'azione.\nrole playing o gioco di ruolo: viene chiesto a una o pi\u00f9 persone di interpretare un ruolo a lui assegnato, con un certo grado di libert\u00e0 che non deve per\u00f2 tradire il discorso del paziente caricandolo delle proprie proiezioni.\ncatarsi il culmine e l'obiettivo finale di uno psicodramma \"perfettamente\" realizzato. L'identificazione dello spettatore in un personaggio di Sofocle o Shakespeare, nella visione di Moreno diventa una catarsi \"attiva\", individuale e specifica fatta in prima persona, ben oltre la catarsi definita da Aristotele e Freud nei termini dell'identificazione dello spettatore col protagonista di un dramma scritto e interpretato da altri.\nCon Moreno il rapporto duale della coppia analitica si allarga al pubblico e all'incontro del gruppo nel teatro di psicodramma o sul campo della sua vita quotidiana. Alla tradizionale interpretazione dei sogni di Freud (basata sul racconto del paziente e sul commento dell\u2019analista), Moreno contrappone un'interpretazione in senso teatrale: ovvero la loro messa in scena con i compagni del gruppo (o l'aiuto di assistenti terapeutici, detti \"Io ausiliari\"), i quali fanno da attori dei ruoli tra realt\u00e0 e immaginazione. Inoltre, alla concezione riduttiva e deterministica della psiche su cui si basa il modello freudiano, lo psicodramma affianca\u00a0\u2013 e in certi casi oppone\u00a0\u2013 un'alternativa pi\u00f9 dialogica e probabilistica, imparentabile al relativismo di Jung e Jaspers. Sulla base di tale approccio alternativo, nel \"Teatro della Spontaneit\u00e0\" \u2013 una volta concluso il gioco dei ruoli del protagonista\u00a0\u2013 il pubblico/gruppo e esprime una serie di echi, condivisioni, rispecchiamenti e commenti che prendono il posto (o bilanciano) le interpretazioni professionali e 'chiuse' del terapeuta.\nGli operatori terapeutici dello psicodramma.\nIl clinico francese Claude Lorin individua nello psicodramma l\u2019intreccio di quattro operatori terapeutici: ermeneutico, di incitamento, mimetico, e di confronto.\nL\u2019operatore terapeutico di tipo \"ermeneutico\" deriva dai processi di pensiero del conduttore e consiste nella lettura analitica del gioco del paziente, basata sulla cultura e la formazione clinica del conduttore. Questo operatore, prevalente nello psicodramma analitico, si presta ad abusi, se utilizzato nei termini di una causalit\u00e0 proposta ai pazienti con certezza assoluta. Secondo Lorin \u201cDovrebbe restare ipotetico nella misura in cui opera in modo intuitivo in un ambito inter-relazionale: il transfert\u201d. \nIl secondo operatore terapeutico, quello di \"incitamento\", consiste nell\u2019invito alla spontaneit\u00e0 e all\u2019incontro che porta il gruppo a partecipare all\u2019evento scenico in modo attivo e non passivo, ribaltando la classica struttura dell\u2019evento teatrale diviso tra platea e palcoscenico. Questo fattore, di accoglienza e sollecitazione nel sociodramma trova implicazioni civili, esistenziali e politiche. \nIl terzo operatore terapeutico, quello \"mimetico\", rivela ed elabora quei processi di identificazione e contro-identificazione coscienti e inconsci che intrappolano il soggetto in parole e desideri altrui. Nello psicodramma dei bambini i fattori terapeutici dell\u2019operatore mimetico sono l\u2019identificazione laterale dei bambini tra di loro e l\u2019identificazione nei terapeuti.\nInfine l\u2019operatore di \"confronto\" \u00e8 una funzione empatica di aiuto e solidariet\u00e0 nell\u2019hic et nunc. Un approccio direttivo e sollecito che aiuta il paziente di muoversi con coraggio verso un nuovo futuro.\nOttavio Rosati ha teorizzato l'importanza di un quinto operatore terapeutico, quello \"scenico immaginale\" che crea nello psicodramma uno spazio transizionale di gioco dove creare trasformazioni simboliche che possono poi giovare alla libert\u00e0 del paziente. Tale operatore sembra agli antipodi di quello ermeneutico, ma lo presuppone perch\u00e9 il conduttore utilizza l\u2019analisi come guida silenziosa della regia.\nApplicazioni.\nLa formula di Moreno, applicabile sia ai bambini che agli adolescenti e gli adulti, trova applicazioni\u00a0\u2013 oltre che nella terapia privata\u00a0\u2013 in comunit\u00e0 terapeutiche, scuole, ospedali e strutture sanitarie e culturali: di fatto, lo psicodramma costituisce un mezzo di indagine e ristrutturazione dei conflitti personali e di problemi collettivi, trovando cos\u00ec spazio\u00a0\u2013 in enti pubblici e aziende\u00a0\u2013 per la formazione, selezione e valutazione delle risorse umane in forma di sociodramma.\nNel campo clinico, lo psicodramma pu\u00f2 essere usato per alleviare gli effetti del trauma emotivo e del DPTS. Una specifica applicazione in situazioni cliniche \u00e8 per le persone che soffrono di attaccamento disfunzionale. Per questo motivo, \u00e8 spesso utilizzato nel trattamento di bambini, adolescenti e adulti che hanno subito traumi emotivi e abusi. Usando il gioco di ruolo e la narrazione, i pazienti possono essere in grado di esprimersi emotivamente e rivelare verit\u00e0 sulla loro esperienza che non sono in grado di discutere solo a parole con il proprio terapeuta, uscendo dal senso indebito di solitudine e vergogna e sperimentando attivamente nuove modalit\u00e0 di espressione e comportamento. \nLa teoria di Moreno sullo sviluppo infantile offre ulteriori suggerimenti sull'uso dello psicodramma con i bambini: Moreno ha suggerito che lo sviluppo del bambino sia diviso in tre fasi: individuazione dell'identit\u00e0 personale, riconoscimento di s\u00e9 stessi (lo stadio dello \"specchio\") e riconoscimento dell'altro (fase di \"inversione di ruolo\"). Lo specchio, il gioco di ruolo e altre tecniche psicodrammatiche si basano su queste fasi. Moreno credeva che lo psicodramma potesse essere usato per aiutare gli individui a continuare il loro sviluppo emotivo attraverso l'uso di queste tecniche.\nTra le speranze di Moreno, quella di applicar lo psicodramma al video e alla televisione. Sar\u00e0 l\u2019Italia a realizzare con Rai3 \u201cDa Storia Nasce Storia\u201d (1991) di Ottavio Rosati il primo programma televisivo in sedici puntate trasmesso in \"prime time\" con consensi di pubblico e critica.\nSviluppi dello psicodramma in Europa.\nIn Europa lo psicodramma di Moreno si \u00e8 evoluto sia partendo da un gruppo di psicoanalisti francesi (Didier Anzieu, Diatkine, Kestenberger e successivamente Paul e Gennie Lemoine e altri), che lo hanno combinato con il pensiero di Freud, Jung e Lacan (mantenendo perci\u00f2 attenzione ai fenomeni di transfert) sia nella versione classica elaborata da vari allievi di Moreno tra cui Lewis Yablonsky, Gretel Leutz e Anne Ancelin Schutzenberger. Lo psicodramma psicoanalitico in Francia \u00e8 utilizzato in setting individuale (G. Bayle, I. Salem, Ph. Jeammet, J. J. Baranes e altri), e in modalit\u00e0 gruppale (i citati D. Anzieu, Lemoine, e S. Lebovici, Claude Lorin, R. Kaes e altri). Sull'applicazione dello psicodramma nei piccoli gruppi Maria Paola de Leonardis ha scritto nel 2003 'Lo Scarto del Cavallo'.\nIn Italia attualmente esistono vari tipi di psicodramma, con differenti regole e modalit\u00e0 esecutive e interpretative. Nello Psicodramma Analitico (Luisa Mele, Elena Benedetta Croce e altri) prevale la dimensione verbale e interpretativa gruppoanalitica e l'azione scenica o corporea \u00e8 limitata rispetto alla parola. Anche psicoanalisti come Cesare Musatti e Franco Fornari hanno lavorato negli anni Sessanta in un setting di psicodramma formati da un gruppo di psicologi al servizio di un solo paziente. Lo psicodramma classico, o \"moreniano\" \u00e8 stato introdotto a Milano e nel nord Italia da Giovanni Boria, direttore dell'Istituto di psicodramma di Milano e a Torino dal suo allievo Marco Greco.\nA Roma Ottavio Rosati (direttore della Scuola di Specializzazione in Psicodramma IPOD, riconosciuta dal MiUR) fonda nel 1973 con l'americanista Fernanda Pivano la rivista \"Atti dello psicodramma\" (Ubaldini) e cura la traduzione italiana dei tre volumi dell'opera base di Moreno \"Psychodrama\"\ne di opere di Leutz, Didier Anzieu, Yablonsky. Inoltre propone un collegamento storico tra l'invenzione di Moreno e la concezione del \"Teatro nel Teatro\" di Luigi Pirandello realizzando prima col Teatro Stabile di Roma, poi col Teatro Stabile di Torino e di Catania i primi sociodrammi tenuti su un palcoscenico italiano, con la partecipazione di Zerka T. Moreno: Questa sera si recita a soggetto, La Moreno per Pirandello e Ciascuno a suo modo e Sei personaggi in cerca d'autore. \nPer \"Psicodramma Analitico\" si pu\u00f2 intendere quello di ispirazione Junghiana ma anche quello psicoanalitico (Freudiano), chiamato analitico per brevit\u00e0 e per uso corrente, anche se n\u00e9 Freud, n\u00e9 Jungm n\u00e9 Lacan hanno mai parlato di Moreno e dei suoi metodi. Lo psicodramma \u00e8 in relazione con altre forme \"sceniche\" e attive di psicoterapia di gruppo, tra le quali si possono citare la Drammaterapia ed il Playback theatre.\nConvergenze cliniche e distorsioni del metodo.\nLo psicodramma, col suo ricorso al gioco e all'azione in gruppo, ha influenzato in modo pi\u00f9 o meno esplicito e crescente altre correnti di psicoterapia anche quelle di stampo analitico alle quali inizialmente si contrapponeva. La distinzione tra la matrice originaria del pensiero di Moreno e le sue articolazioni successive, secondo alcuni osservatori, \u00e8 importante sul piano filosofico, storico e scientifico anche se in pratica non interessa molto i terapeuti che hanno collegano l'opera di Moreno al pensiero di Freud, Jung e persino Lacan che non si \u00e8 mai pronunciato a proposito\nTra le distorsioni pi\u00f9 recenti di alcune tecniche di psicodramma, come il doppiaggio e la distribuzione dei ruoli, sono state segnalate le costellazioni familiari di Bert Hellinger che operano sul piano trans-generazionale in grandi gruppi con operatori selvaggi (privi di formazione professionale) a rischio di causare crisi e traumi emotivi dei partecipanti.\nPsicodramma individuale.\nLo psicodramma pu\u00f2 essere anche praticato in un setting individuale, attraverso l'utilizzo di specifiche tecniche miranti a superare le difficolt\u00e0 dell'assenza del gruppo. Pionieri di tale metodo sono lo psicodrammatista argentino Dalmiro Bustos e la brasiliana Rosa Cukier. Il lavoro di Bustos si basa soprattutto sull'utilizzo di tecniche immaginative, nelle quali si chiede al cliente di immaginare la scena psicodrammatica piuttosto che agirla. Il setting psicodrammatico a due \u00e8 alla base de \u201cLa Scacchiera\u201d, un play terapeutico con centinaia di statuine della fiction, dell\u2019arte e della religione, da muovere su scacchiere (che reggono luci e specchi unidirezionali) creando un setting per il doppiaggio di \u201coggetti interni\u201d come \"personaggi in cerca d\u2019autore\". Ottavio Rosati presenta lo psicodramma in forma di scacchiera nel 1987 alla cattedra di Teorie della personalit\u00e0 di Aldo Carotenuto alla Sapienza di Roma dove collega il modello di Moreno al gioco della \u201cSand Box\u201d di Dora Kalf e all\u2019immaginazione attiva di Jung. Sempre in Italia Giovanni Boria, formato al Moreno Institute di Beacon (N. Y.) ha messo a punto la tecnica del \"microspazio\", in cui la scena psicodrammatica viene riprodotta in un teatro in miniatura, attraverso l'utilizzo di miniature di persone e oggetti.\nPsicodramma e psicocinema - Moreno e Rossellini.\nNegli anni Quaranta Moreno, in un capitolo della sua opera \"Psychodrama\" (Beacon House), auspica l\u2019avvento dello \"Psicocinema\" allo scopo di allargare l\u2019effetto di uno psicodramma a un pubblico virtualmente infinito, aperto nel tempo e nello spazio. \nIl prototipo di tale approccio \u00e8 costituito da \"Psychodrame\" un filmato sperimentale del 1956 con la regia di Roberto Rossellini, realizzato dalla Radio Televisione Francese e mai trasmesso. Il rullo delle riprese, scomparso ma cercato per decenni da cinefili e psicodrammatisti, \u00e8 stato finalmente rinvenuto nel 2017 da Marco Greco (presidente del Moreno Museum) e Maria Cristina Sidoni negli archivi di Anne Ancelin Sch\u00fctzenberger con lo strano titolo \"Vite Vite!\". \u00c8 stato restaurato dall'Archivio Nazionale del Cinema d'Impresa di Ivrea e dall\u2019INA Paris e pubblicato in DVD dall'Istituto Luce Cinecitt\u00e0. Il documento \u00e8 stato presentato al Museo del Cinema di Torino durante il Torino Cinema Festival del 2019. In \"Psychodrame\" Moreno applica la sua tecnica del gioco di ruolo improvvisato a un piccolo gruppo di attori francesi scritturati per l'occasione con intenti dimostrativi e sperimentali pi\u00f9 che clinico-terapeutici. \nAnche se il tempo e lo spazio (un piccolo studio radiofonico) sono cos\u00ec ridotti da limitare sia la regia che la conduzione, le riprese (dovute a un giovanissimo Claude Lelouch) hanno importanza per la storia di Rossellini che in quegli anni stava facendo nel cinema qualcosa di molto simile a ci\u00f2 che faceva Moreno tra psicologia e teatro: superare i limiti della sceneggiatura, alla ricerca di un tipo di espressione libera e autentica.\nNel filmato di Rossellini, la Sch\u00fctzenberger ripete spesso al gruppo, guardando l'orologio, le parole di esortazione (\"Vite, vite! = Presto presto!\"). Le stesse parole compaiono come \"Voice Off\" al culmine di un sogno in una puntata della serie di psicodrammi Da Storia Nasce storia\u00a0(Rai3, 1991) di\u00a0Ottavio Rosati, intitolata\u00a0\"Storia del treno e del passaggio a livello\".\nPoich\u00e9 il filmato della RTF (1956) precede di 35 anni quello della RAI del 1991 e sarebbe stato ritrovato ed edito solo nel 2018, una tesi di specializzazione in psicodramma della scuola IPOD sostiene che questa strana coincidenza, imperniata a pi\u00f9 livelli sull\u2019archetipo del tempo, rientra nei fenomeni di sincronicit\u00e0, indagati da Jung e Marie-Louise von Franz.\nDal punto di vista della storia del cinema \"Psychodrame\", secondo Adriano Apr\u00e0, \u00e8 il primo lavoro di Roberto Rossellini per la televisione, cio\u00e8 del laboratorio del futuro cinema del maestro, che porter\u00e0 a capolavori assoluti e che segna la capacit\u00e0 del regista di essere sempre sulla frontiera. Il risultato \u00e8 l\u2019incontro di due avanguardie espressive tese all'analisi della mente e dei comportamenti."}
{"id": "673609", "revid": "36426", "url": "https://it.wikipedia.org/wiki?curid=673609", "title": "San Giovannino dei Cavalieri", "text": ""}
{"id": "673612", "revid": "729019", "url": "https://it.wikipedia.org/wiki?curid=673612", "title": "Benedict Arnold", "text": " Massone, fu membro della \"Hiram Lodge\" No. 1 di New Haven, Connecticut, e rimane uno tra i personaggi pi\u00f9 noti e controversi della Rivoluzione americana.\nCombattente valoroso e aggressivo, Arnold si dimostr\u00f2 nei primi anni della guerra un comandante abile e determinato dando un contributo decisivo ai successi dell'esercito continentale soprattutto durante la campagna di Saratoga che fu vinta dai ribelli in gran parte per merito suo. Nonostante il brillante servizio, Benedict Arnold, ambizioso e polemico, entr\u00f2 in conflitto con i suoi colleghi e decise infine di tradire la causa indipendentista e di passare nell'esercito britannico, guidando negli ultimi anni di guerra le truppe lealiste in Virginia e mostrando grande animosit\u00e0 verso i suoi vecchi compagni d'armi.\nBiografia.\nI primi anni.\nPronipote di uno dei primi abitanti del Rhode Island e nipote di un governatore, Benedict Arnold, il terzo della famiglia con quel nome, nacque nell'attuale Connecticut nel 1741. All'et\u00e0 di quindici anni scapp\u00f2 di casa per arruolarsi nell'esercito ed andare a combattere contro i francesi. Si fece subito notare per il suo coraggio, ma si rivel\u00f2 anche la sua impulsivit\u00e0 e l'intolleranza per la disciplina che lo spinse a disertare per fare ritorno a casa. Ormai alla soglia dei vent'anni trov\u00f2 un impiego presso un negozio, ma presto lo abbandon\u00f2 per mettersi in proprio; il progetto ebbe successo e grazie ad un accordo con la Compagnia delle Indie i suoi guadagni crebbero sensibilmente.\nEroe della Guerra d'indipendenza.\nQuando nel 1775 la notizia della battaglia di Lexington arriva a New Haven, Arnold era capitano delle guardie del governatore e con i suoi 60 uomini ottenne il permesso di dirigersi verso Boston. Arrivato l\u00e0, per le sue idee su come conquistare importanti posizioni nemiche e per la sua irruente decisione, venne immediatamente promosso colonnello.\nArnold dimostr\u00f2 subito la sua energia e combattivit\u00e0 giungendo di propria iniziativa davanti a Fort Ticonderoga dove si trovavano gi\u00e0 i Green Mountain Boys di Ethan Allen; egli pretese di assumere il comando affermando di avere precise disposizioni in questo senso da parte della colonia del Massachusetts. Arnold entr\u00f2 immediatamente in contrasto con Allen che non era disposto a lasciare la direzione dell'attacco al forte; alla fine fu il capo dei Green Mountain Boys che si assunse il merito di aver costretto alla resa la piccola guarnigione britannica mentre Arnold partecip\u00f2 all'impresa a fianco delle milizie; egli cerc\u00f2 ugualmente di presentarsi come il vero conquistatore di Fort Ticonderoga e fece pressioni per ricevere il comando del settore settentrionale della guerra.\nNel giugno del 1775, durante la pianificazione dell'invasione del Canada, Arnold riusc\u00ec a farsi assegnare dal generale George Washington il comando di un corpo di circa 1.000 uomini per effettuare una difficile marcia verso il Qu\u00e9bec passando per le montagne selvagge del Maine. Il percorso scelto da Arnold sembrava assolutamente impraticabile ma egli condusse l'operazione con grande determinazione e la spedizione raggiunse il suo obiettivo dopo una marcia estenuante e micidiale in un territorio boscoso per 350 miglia; solo circa 600 uomini estremamente provati erano ancora con Arnold quando la spedizione sbuc\u00f2 su Qu\u00e9bec.\nL'attacco alla citt\u00e0, sferrato da Arnold nonostante la debolezza delle sue forze, tuttavia non ebbe successo e fall\u00ec anche l'offensiva contemporanea del generale Richard Montgomery che cadde sul campo; Arnold venne gravemente ferito a una gamba, ma assunse il comando al posto di Montgomery e cerc\u00f2 di controllare la situazione. Alla fine, dopo aver mantenuto l'assedio di Qu\u00e9bec fino alla primavera 1776, decise la ritirata con i superstiti della spedizione che evacuarono il Canada e ripiegarono lungo la valle dell'Hudson. Dopo essere riuscito a salvare le sue truppe e a completare con successo la ritirata, nella seconda met\u00e0 del 1776 Arnold, rimasto al comando del settore settentrionale, organizz\u00f2 con grande abilit\u00e0 ed energia una piccola flotta da guerra per contrastare le navi britanniche sul lago Champlain e proteggere gli accessi al Fort Ticonderoga. La flotta del governatore britannico Guy Carleton era molto pi\u00f9 potente e la battaglia di Valcour Bay termin\u00f2 con la sconfitta della flottiglia americana, ma Arnold, che rischi\u00f2 la vita durante l'impari scontro lacustre, riusc\u00ec a guadagnare tempo e imped\u00ec l'ulteriore avanzata nemica; Fort Ticonderoga rimase in mani americane e Carleton si ritir\u00f2 alla vigilia dell'inverno.\nDopo queste battaglie, alcune vinte e altre perse, Arnold dovette subire un processo per estorsione ai danni dei civili, e venne assolto, ma questa causa fu la prima di una serie di malevoli dicerie che lo riguarderanno. Nell'esercito si stava intanto formando una fazione avversa al generale Washington e poich\u00e9 Arnold gli era vicino, i dissidenti pensarono che colpire gli amici intimi del comandante in capo avrebbe potuto minarne la credibilit\u00e0. Nel 1777 ebbe luogo l'atto pi\u00f9 significativo di questa sottile persecuzione nei confronti di Arnold: nonostante i suoi meriti militari e il suo coraggio egli perse la nomina a maggior-generale, che and\u00f2 invece ad altri uomini pi\u00f9 giovani, meno esperti e meno politicamente allineati.\nMentre era a Filadelfia a perorare la propria causa, George Washington sollecit\u00f2 il suo ritorno in servizio sul campo nel teatro settentrionale della guerra dove era iniziata l'invasione della valle dell'Hudson da parte dei britannici. In questa difficile e decisiva campagna Benedict Arnold inizialmente diresse con abilit\u00e0 la difese di Fort Stanwix, quindi diede di nuovo prova di grande coraggio e combattivit\u00e0 nella battaglia di Saratoga, contribuendo in modo determinante alla grande vittoria americana. Dopo la battaglia del 19 settembre egli era entrato in contrasto con il comandante in capo, generale Horatio Gates, ed era stato destituito dal comando ma durante i combattimenti a Bemis Heights del 7 ottobre, Arnold ritorn\u00f2 di propria iniziativa sul campo di battaglia e guid\u00f2 dalla prima linea l'assalto decisivo alle fortificazioni anglo-tedesche con i suoi soldati del Massachusetts e del New Hampshire; nel momento culminante, mentre i soldati facevano irruzione nella ridotta nemica, venne gravemente ferito alla stessa gamba che era stata gi\u00e0 colpita a Qu\u00e9bec due anni prima.\nLa grave ferita lo tenne lontano dal fronte e questo lo port\u00f2 ad avvicinarsi al gruppo dei \"Tory\" che stava ottenendo a Filadelfia consensi sempre pi\u00f9 larghi, specie in chi non aveva approvato la nuova alleanza con la Francia. Nel 1778 Arnold si fidanz\u00f2 con una giovane di simpatie lealiste, Peggy Shippen, e, cambiando il proprio stile di vita, nonostante avesse avuto tre figli dal primo matrimonio, inizi\u00f2 a vivere in modo dispendioso, accumulando diversi debiti.\nIl tradimento.\nL'anno successivo, ancora in precarie condizioni fisiche a causa delle sue ferite, ricevette il comando della guarnigione di Filadelfia che era stata evacuata dai britannici nella primavera del 1778; in questa fase sembra che Arnold non abbia mancato di esercitare il comando ricorrendo alla prevaricazione, all'autoritarismo e alla corruzione; entr\u00f2 quindi in contrasto con i due pi\u00f9 influenti politici locali, Timothy Matlack e Joseph Reed. Per controbattere le loro accuse di comportamenti illegali, egli decise di affrontare un processo davanti alla corte marziale che raccomand\u00f2 a Washington, comandante in capo, una dura ammonizione; tuttavia questi era fermamente convinto che Arnold fosse perseguitato e gli offr\u00ec, di fatto, una promozione e il comando di una divisione dell'esercito, ma Arnold, dopo aver aspettato tanto, rifiut\u00f2.\nSembra che gi\u00e0 a maggio 1780, prima ancora che si aprisse la corte marziale, Arnold, estremamente irritato per gli attacchi subiti, fosse entrato in contatto in segreto con l'alto comando britannico, offrendo la sua collaborazione in cambio di una forte somma di denaro. La nuova moglie Peggy Shippen svolse un ruolo cruciale prendendo i contatti iniziali con i britannici tramite il maggiore John Andr\u00e9, uno dei pi\u00f9 importanti collaboratori del generale Henry Clinton e in precedenza amico intimo della Shippen durante l'occupazione di Filadelfia. Clinton inizialmente non sembr\u00f2 dare molta importanza alle sensazionali offerte di uno dei pi\u00f9 famosi generali americani, ma la situazione cambi\u00f2 quando Arnold ottenne nell'agosto 1780, su sua richiesta, il comando della fortezza di West Point che, sbarrando l'accesso meridionale alla valle del fiume Hudson, aveva una grande importanza difensiva per lo schieramento americano intorno a New York.\nArnold e Andr\u00e9 da questo momento intensificarono i loro contatti e il generale forn\u00ec informazioni dettagliate sulla posizione di West Point che egli intendeva cedere ai britannici in cambio di 20.000 sterline; sembra che Arnold abbia dato ad Andr\u00e9 anche notizie sugli spostamenti di Washington e che siano stati studiati progetti per catturare il comandante in capo americano. I piani di Arnold fallirono nell'ottobre 1780: il maggiore Andr\u00e9 venne catturato casualmente da miliziani americani sbandati impegnati soprattutto a rubare; nella perquisizione dell'ufficiale vennero ritrovati i documenti compromettenti che svelavano il tradimento del generale e i suoi progetti criminali di cedere West Point al nemico. Arnold riusc\u00ec ad evitare la cattura per ritardi nella trasmissione delle informazioni all'alto comando americano; mentre il generale Washington, ancora incredulo, si recava a West Point per incontrarlo, egli, dopo aver appreso della cattura di Andr\u00e9, riusc\u00ec ad allontanarsi all'ultimo momento e fugg\u00ec su una barca a remi lungo il fiume fino a raggiungere in salvo una nave britannica.\nLa notizia del tradimento di Arnold suscit\u00f2 enorme emozione in America; venendo dopo la destituzione per incapacit\u00e0 del generale Horatio Gates e il deferimento alla corte marziale per indisciplina del generale Charles Lee, sembrava confermare la profonda crisi morale dell'esercito continentale e dell'intero movimento rivoluzionario. Washington, furibondo e indignato per il tradimento, ordin\u00f2 e fece eseguire senza esitazioni l'impiccagione come spia del maggiore Andr\u00e9; inoltre mise una taglia sulla testa di Arnold che egli avrebbe voluto catturare a tutti i costi e \"fare a pezzi\".\nArnold tuttavia evit\u00f2 la vendetta di Washington e, giunto a New York, entr\u00f2 a far parte delle truppe britanniche. Gli venne riconosciuto il comando come Brigadiere generale dell'esercito britannico e ricevette una somma forfettaria di 6.000 sterline, cui si aggiunge una pensione annua di 360 sterline.\nDurante il suo periodo di comando nell'esercito britannico dimostr\u00f2, pur non essendo supportato dagli alti comandi, ancora una volta la sua abilit\u00e0 tattica, la sua determinazione e il suo coraggio; alla testa di piccoli reparti, principalmente costituiti da lealisti, sconfisse ripetutamente le truppe americane sia in Virginia che nel Connecticut. In Virginia collabor\u00f2 con il generale Charles Cornwallis e giunse fino alla capitale dello stato Richmond che fece incendiare; intralciato dagli alti comandi britannici che non sembravano mostrare molta fiducia in lui, venne richiamato a New York nonostante i suoi successi e non fu presente alla resa di Yorktown. Secondo molti storici Arnold durante il suo breve periodo di servizio nelle file britanniche si rivel\u00f2 in pratica \"il migliore di tutti i generali inglesi che parteciparono alla guerra\". In questa fase tuttavia egli si comport\u00f2 in modo violento e brutale, dimostrando odio verso i suoi vecchi compagni d'armi; le sue truppe devastarono citt\u00e0 e villaggi, come a New London nel Connecticut nel settembre 1781, ed eseguirono spietate rappresaglie contro la popolazione e i prigionieri.\nGli ultimi anni.\nNell'inverno del 1782, Arnold si trasfer\u00ec a Londra con la seconda moglie, Margaret \"Peggy\" Shippen. Venne ricevuto cordialmente da re Giorgio III e dal partito Tory ma incontr\u00f2 l'ostilit\u00e0 del partito Whig. Nel 1787 riprese l'attivit\u00e0 mercantile con i figli Richard ed Henry a Saint John in Canada, ma nel 1791 rientr\u00f2 definitivamente a Londra. Alla sua morte venne sepolto nella chiesa di Santa Maria, nel sobborgo londinese di Battersea.\nMatrimoni e discendenza.\nArnold spos\u00f2 in prime nozze Margaret Mansfield, dalla quale ebbe tre figli maschi:\nSpos\u00f2 poi in seconde nozze Peggy Shippen, dalla quale ebbe 4 figli maschi (tutti che scelsero la carriera militare nell'esercito britannico) e una figlia:\nArnold nella memoria e nella cultura di massa.\nInfamia negli Stati Uniti.\nI contributi di Arnold all'indipendenza americana sono ampiamente sotto-rappresentati nella cultura popolare statunitense e nel XIX secolo il suo nome \u00e8 divenuto sinonimo di traditore. La demonizzazione di Arnold inizi\u00f2 immediatamente dopo che il suo tradimento venne reso noto. Sono spesso invocati temi biblici sull'argomento; Benjamin Franklin scrisse che \u00ab...Giuda vendette solo un uomo, Arnold tre milioni\u00bb, ed Alexander Scammell descrisse le azioni di Arnold come \"nere come l'inferno\". I primi biografi tentarono di raffigurare l'intera esistenza di Arnold secondo uno stile di vita moralmente discutibile e doppiogiochista.\nLa prima biografia completa di Arnold, \"The Life and Treason of Benedict Arnold\", pubblicata nel 1832 dallo storico Jared Sparks, fu particolarmente dura nel mostrare come il carattere fedifrago di Arnold si fosse presumibilmente formato gi\u00e0 dall'infanzia. George Canning Hill, il quale scrisse, nella met\u00e0 del XIX secolo, una serie di biografie di stampo moralista, inizi\u00f2 la sua biografia di Arnold datata 1865 con la frase \u00abBenedict, il Traditore, nacque...\u00bb. Lo storico sociale Brian Carso osserva che, con l'avanzare del XIX secolo, la storia del tradimento di Arnold veniva raffigurata con caratteristiche semi-mitiche, in quanto parte della storia della nascita della nazione.\nVenne nuovamente invocata con il progredire dei conflitti intestini che caratterizzarono gli anni immediatamente precedenti allo scoppio della Guerra Civile Americana. Washington Irving utilizz\u00f2 la storia del tradimento di Arnold in un'argomentazione contro lo smembramento dell'Unione nella sua opera \"Life of George Washington\", datata 1857, sottolineando che solo l'unit\u00e0 del New England con gli stati del sud, che ha portato all'indipendenza, fu resa possibile in parte dal mantenimento della fortezza di West Point. Jefferson Davis, insieme ad altri \"leader\" secessionisti del sud, fu indecorosamente comparato ad Arnold, equiparando implicitamente ed esplicitamente l'idea della secessione con il tradimento. La testata \"Harper's Weekly\" pubblic\u00f2 un articolo nel 1861, nel quale si descrivevano i \"leader\" degli Stati Confederati d'America come \u00ab [...] un manipolo di uomini alla direzione di questo tradimento colossale, al cui lato Benedict Arnold risplende, bianco come un santo.\u00bb\nRichiami fittizi al nome di Benedict Arnold ebbero parimenti implicazioni negative. Un racconto per bambini di stampo moralistico intitolato \"The Cruel Boy\" (Il bambino crudele) era molto diffuso nel XIX secolo. Esso racconta la storia di un ragazzo che rubava le uova dai nidi, rimuoveva le ali agli insetti e s'impegnava in altri atti di crudelt\u00e0 gratuita, il quale da grande divenne un traditore della patria. Il ragazzo non viene identificato fino alla fine della storia, quando il suo luogo di nascita \u00e8 indicato essere Norwich, nello stato del Connecticut, ed il suo nome \u00e8 citato come Benedict Arnold. Tuttavia non tutte le rappresentazioni della figura di Arnold erano cos\u00ec negative. Alcuni lavori teatrali del XIX secolo esploravano la sua natura duplice, con la finalit\u00e0 di comprenderla piuttosto che demonizzarla.\nIl collegamento ideologico tra Arnold ed il tradimento prosegu\u00ec nei secoli XX e XXI. In un episodio de \"La famiglia Brady\", \"Non tutti possono essere George Washington\", viene assegnato a Peter il ruolo di Arnold nella recita scolastica e per questo motivo viene emarginato. In uno degli episodi speciali di Halloween de \"I Simpson\", \"La paura fa novanta IV\", Arnold fa parte della \"giuria dei dannati\" \u2013 insieme ad altre figure controverse quali John Wilkes Booth e Richard Nixon \u2013 con il compito di deliberare sulla propriet\u00e0 dell'anima di Homer Simpson. Dan Gilbert, proprietario della squadra di basket professionistica Cleveland Cavaliers, ha fatto un subdolo riferimento ad Arnold nel 2010.\nContrariato per la decisione del giocatore LeBron James di lasciare la squadra, la compagnia di Gilbert ha abbassato il prezzo dei \"poster\" recanti l'immagine di LeBron a $17,41, facendo cos\u00ec un sottile riferimento all'anno di nascita di Benedict Arnold. Nel quindicesimo episodio della terza stagione di \"The Big Bang Theory,\" Sheldon usa Giuda e Benedict Arnold come esempi di traditori per colpevolizzare Leonard. Nel decimo episodio della prima stagione di \"Better Call Saul\", James McGill cita Benedict Arnold come esempio di traditore. Romanzi ambientati durante la Guerra di Secessione Americana includono a volte il personaggio di Benedict Arnold. L'autore Kenneth Roberts, nella sua serie \"Arundel\" lo raffigura in modo positivo, raccontando le sue campagne militari.\nBenedict Arnold appare nell'episodio 17-2 della seconda stagione del cartone animato \"Due fantagenitori\", in cui il protagonista Timmy Turner ritorna all'epoca della firma della Dichiarazione di Indipendenza per impedire che Benedict Arnold, mascherato da George Washington, costringa Thomas Jefferson a firmare una \"Dichiarazione di Arrendevolezza\", con cui gli Stati Uniti si arrenderebbero al dominio britannico.\nIn Canada.\nGli storici canadesi hanno considerato Arnold una figura relativamente marginale. Le difficolt\u00e0 da lui passate nel Nuovo Brunswick hanno portato gli storici a riassumere questo particolare periodo della sua vita come \"pieno di controversie, risentimento e complicazioni legali\" ed a concludere che era un personaggio sgradito sia agli statunitensi che ai Lealisti. Lo storico Barry Wilson afferma che i discendenti di Arnold s'insediarono stabilmente nel paese, divenendo pionieri non solo nell'Alto Canada, ma pi\u00f9 tardi anche nelle terre pi\u00f9 ad occidente, dove fondarono degli insediamenti a Saskatchewan. I suoi discendenti, specialmente quelli di John Sage, i quali adottarono il cognome Arnold, sono diffusi in tutto il Canada. La sua lunga giubba militare scarlatta di lana dell'esercito britannico, imbottita in cuoio, \u00e8 tuttora posseduta dai suoi discendenti; nel 2001 era custodita in Saskatchewan. Si dice sia stata trasmessa di generazione in generazione all'uomo pi\u00f9 anziano della famiglia.\nValutazioni moderne.\nBenedict Arnold rimane un personaggio storico di grande interesse e la sua complessa personalit\u00e0 non si presta a valutazioni facili e definitive. Gli storici moderni variano ampiamente nei loro giudizi: Carl Van Doren sottolinea gli aspetti negativi, evidenziando la sua \"audacia, astuzia, spregiudicatezza\" e definendolo \"lo Iago dei traditori\"; Francis Jennings nella sua interpretazione eterodossa della Rivoluzione americana, riconosce il fascino personale del generale, il suo coraggio fisico, il suo impegno diretto senza risparmio nelle battaglie, ma nel complesso lo critica per la sua egoistica ricerca della gloria personale, la sua protervia, la sua mancanza di principi, la sua limitata competenza strategica, il suo arrivismo. Indro Montanelli definisce Arnold un \"singolare miscuglio di vizi e virt\u00f9\" e in pratica lo considera \"un avventuriero\" dotato di grande coraggio, capacit\u00e0 di improvvisazione, istinto tattico, ma totalmente privo di idealismo e patriottismo e soprattutto interessato al suo vantaggio personale.\nNel 1973 Brian Richard Boylan ha scritto un'opera dedicata a Benedict Arnold, \"The dark eagle\", in cui giudica in modo molto favorevole le capacit\u00e0 di condottiero del generale pur senza minimizzare le pagine oscure della sua vita, mentre negli anni novanta anche William Sterne Randall e Claire Brandt hanno scritto ampie opere biografiche su Benedict Arnold nei quali cercano di equilibrare i giudizi sul generale. Randall descrive accuratamente le due fasi della sua carriera mentre la Brandt, insieme a un'interessante analisi psicologica del personaggio, loda le qualit\u00e0 militari di Arnold che non esita a definire \"uno dei migliori se non il migliore generale combattente a disposizione di Washington\". Nel 1997 James Kirby Martin ha scritto una nuova biografia di Arnold in cui si sofferma principalmente sulla sua carriera nell'esercito americano prima del tradimento mettendo in evidenza le positive qualit\u00e0 militari e le eccellenti doti di comando del \"Annibale dell'America\" come Arnold era stato soprannominato dopo la sua campagna canadese del 1775.\nMemoriali.\nSul campo di battaglia di Saratoga \u00e8 stato eretto un monumento ad Arnold, il quale per\u00f2 non riporta il suo nome. Oggigiorno esso \u00e8 conservato all'interno del Saratoga National Historical Park. Donato dal Generale della Guerra di Secessione Americana, John Watts DePeyster, l'iscrizione sul Boot Monument (Monumento dello Stivale) reca: \u00abIn memoria del pi\u00f9 brillante soldato dell'Esercito Continentale, il quale venne disperatamente ferito in questo luogo, vincendo per i suoi concittadini la battaglia decisiva della Rivoluzione Americana, e per s\u00e9 stesso il rango di Maggior Generale.\u00bb Il monumento della vittoria a Saratoga ha quattro nicchie, tre delle quali sono occupate dalle statue dei Generali Gates, Schuyler, e Morgan. La quarta \u00e8 vuota.\nSul terreno dell'Accademia Militare degli Stati Uniti a West Point vi sono placche commemorative di tutti i generali che hanno servito nella Rivoluzione. Una placca reca solamente un grado e una data (\"Maggior Generale... nato nel 1740\"), ma nessun nome. Un'iscrizione a Danvers, Massachusetts, commemora la spedizione in Qu\u00e9bec guidata da Benedict Arnold nel 1775. Esistono altre iscrizioni storiche che riportano il nome di Arnold nella citt\u00e0 di Moscow, Maine, sulla riva occidentale del Lago Champlain, nello stato di New York, e due a Skowhegan.\nLa casa dove Benedict Arnold visse al numero 62 di Gloucester Place in centro a Londra reca un'iscrizione che descrive Arnold come un \"Patriota Americano.\" La chiesa dove fu sepolto, la St Mary's Church, Battersea, in Inghilterra, \u00e8 dotata di una vetrata commemorativa rilegata in stagno, aggiunta tra il 1976 ed il 1982. Il club di facolt\u00e0 alla Universit\u00e0 del New Brunswick, Fredericton, contiene una \"stanza Benedict Arnold\", dove lettere originali scritte da Arnold sono state incorniciate ed appese ai muri."}
{"id": "673616", "revid": "729019", "url": "https://it.wikipedia.org/wiki?curid=673616", "title": "Bologna (metropolitana di Roma)", "text": "Bologna \u00e8 una fermata della linea B della metropolitana di Roma. Si trova nel sottosuolo di piazza Bologna, nel quartiere Nomentano, e i suoi accessi si trovano nelle strade confinanti.\nL'atrio della stazione ospita alcuni mosaici del premio Artemetro Roma. Gli autori dei mosaici esposti sono: Giuseppe Uncini e Vittorio Matino (Italia), Karl Gerstner (Svizzera) e Ulrich Erben (Germania).\nStoria.\nSotterranea, fu inaugurata nel dicembre 1990.\nI suoi accessi sono, oltre che su piazza Bologna, su viale XXI Aprile, via Lorenzo il Magnifico, via Ravenna e viale delle Province.\nLa soluzione tecnica adottata per realizzare tale fermata fu quella delle canne sovrapposte; infatti la galleria di transito dei treni in direzione Rebibbia o Jonio si trova esattamente al di sopra di quella ove transitano quelli in direzione Laurentina.\nTale tecnica costruttiva era inedita nella Capitale e fu in seguito usata per realizzare le stazioni del prolungamento della linea A di Cipro e Valle Aurelia.\nLa stazione fu interessata dai lavori per la costruzione della diramazione della linea B, denominata \"B1\", dal gennaio 2005 fino a giugno 2012, quando il nuovo ramo fu inaugurato.\nServizi.\nLa stazione dispone di:\nDintorni.\nLa fermata \u00e8 vicina a:"}
{"id": "673626", "revid": "838137", "url": "https://it.wikipedia.org/wiki?curid=673626", "title": "Nazionale di calcio del Vietnam del Sud", "text": "La nazionale di calcio del Vietnam del Sud (in vietnamita \"\u0110\u1ed9i tuy\u1ec3n b\u00f3ng \u0111\u00e1 qu\u1ed1c gia Vi\u1ec7t Nam C\u1ed9ng h\u00f2a\") fu la rappresentativa calcistica dell'omonimo paese tra il 1949 e il 1975.\nLa squadra si qualific\u00f2 per la fase finale delle prime due Coppe d'Asia finendo al quarto posto in entrambe le occasioni. Cess\u00f2 poi di esistere nel 1975 quando Sud e Nord Vietnam si unificarono in un'unica nazione, formando la Repubblica Socialista del Vietnam."}
{"id": "673627", "revid": "1442080", "url": "https://it.wikipedia.org/wiki?curid=673627", "title": "Jacob Levi Moreno", "text": "Biografia.\nJacob Moreno Levy, psichiatra, psicologo, filosofo, sociologo e padre dello Psicodramma, del Sociodramma e degli Action Methods, \u00e8 considerato il protagonista della terza rivoluzione psichiatrica dopo quelle di Binet e Freud per aver introdotto un modello inter-personale della personalit\u00e0 contrapposto a quello intra-personale di Freud. Affianc\u00f2 al concetto di transfert quello di 'tele' inteso come empatia reciproca tra due soggetti. Secondo alcuni, formulando il concetto di rete, Moreno intu\u00ec e profetizz\u00f2 l'avvento di Internet. Molte delle tecniche e strategie di lavoro nei gruppi (dal gioco di ruolo alla ristrutturazione psicodrammatica di sogni e avvenimenti) sono stati acquisti da diversi approcci e scuole di psicoterapia (dalla Gestalt Therapy fino alla Terapia Sistemico-relazionale e alle Costellazioni Familiari) spesso senza riconoscere la sua paternit\u00e0.\nCome persona, Moreno fu un individuo carismatico, esuberante e caloroso. In lui coesistevano l'istrionismo del teatrante di genio e l'amore per l'umanit\u00e0 dell'uomo di fede vicino alle persone.\nNacque a Bucarest da una famiglia di commercianti di religione ebraica, provenienti originariamente dalla Turchia ed emigrati in Romania. Trasferitosi a Vienna, ai tempi dell'impero austro-ungarico di Francesco Giuseppe I, Moreno si trov\u00f2 immerso in una realt\u00e0 multietnica e multilinguistica, impregnata di una effervescente vitalit\u00e0 artistica e teatrale. La sua infanzia fu caratterizzata da una situazione familiare difficile, dovuta alla lontananza del padre e all'inadeguatezza della madre ma pure a un amore per il gioco, il canto e la conoscenza di varie lingue, tra le quali il giudeo-spagnolo. Da giovane ebbe una forte vocazione spirituale calata in varie forme di volontariato sociale e fu attivo come leader di minoranze.\nSi trasfer\u00ec a Vienna nel 1905, dove studi\u00f2 medicina, matematica e filosofia; nel 1912 assistette a una lezione di Freud, al quale disse\u02d0 \nNella sua autobiografia dichiara che tra il 1908 e il 1914 nacque \"la Religione dell'Incontro\" ad opera di un gruppo di cinque giovani impegnati a condividere l'anonimato, l'amore e la generosit\u00e0 per tutti quelli che incontravano. Nel 1915 Moreno, prendendosi cura di un gruppo di prostitute emarginate e prive di diritti, rimase sconvolto quando gli dissero che la polizia impediva loro l'uso di bottoni rossi perch\u00e9 avrebbero richiamato l'attenzione dei passanti. Moreno inizi\u00f2 a capire l'importanza terapeutica che una persona pu\u00f2 svolgere per un'altra. Questa sua attivit\u00e0 era simile al servizio sociale fu da alcuni confusa con quella di un sindacato. Tra il 1914 e il 1915 pubblic\u00f2 tre piccoli libri dal titolo \"Invito a un incontro\" con le sue idee di base: l'importanza del creatore rispetto alla sua creazione, il concetto di inversione di ruolo (che diventer\u00e0 una tecnica fondamentale dello psicodramma) e la nozione di incontro, inteso come esperienza interpersonale profonda.\nLaureato in medicina nel 1917, all'universit\u00e0 di Vienna, inizi\u00f2 ad esercitare la professione negli anni della prima guerra mondiale, lavorando prima in un campo di rifugiati in Austria, Mittendorf, dove erano evacuate molte famiglie italiane del Trentino, e successivamente a Znolnok, in Ungheria. Qui inizi\u00f2 a indagare le potenzialit\u00e0 della sociometria, intesa come lo studio delle relazioni che legano i componenti dei gruppi e i vari gruppi tra loro. Scopr\u00ec che l'intervento sull'atomo sociale pu\u00f2 avere un effetto terapeutico di grande efficacia per il benessere dei singoli e dei gruppi.Nel primo dopoguerra, riprese la sua attivit\u00e0 di medico e di ricercatore e frequent\u00f2 alcuni celebri luoghi di ritrovo (\"caf\u00e9s de Vienne\") dove fond\u00f2 la rivista \"Daimon\" (1918-1922) assieme a importanti collaboratori, quali Alfred Adler, con il quale conserver\u00e0 una lunga amicizia, Arthur Schnitzler, Franz Werfel, Martin Buber, e Max Brod. Il titolo della rivista fa riferimento alla parola greca \"Demone\" o Genio che indica sia lo spirito buono che quello cattivo che convivono nell'essere umano. Su \"Daimon\", Moreno introdusse lo psicodramma con tre dialoghi considerati protocolli \"assiodrammatici\" cio\u00e8 con un fondamento etico-morale pi\u00f9 che clinico scientifico.\nNel 1918 Moreno divenne ufficiale sanitario a Bad V\u00f6slau, a 40 chilometri a sud di Vienna. Qui abit\u00f2 in una casa all'indirizzo di \"Maital 4\" a cui rimase sempre affettivamente legato e che \u00e8 ora monumento protetto in sua memoria. Gest\u00ec l'incarico di medico di fabbrica, lavoro che gli rendeva abbastanza da permettergli di prestare i suoi servizi gratuitamente agli abitanti del paese. Durante questo periodo, conobbe Marianne Lornitzo, sua segretaria, amante e musa. Nel 1919 pubblica il nuovo Daimon col titolo \"Die Gefahrten\" (i Compagni) ospitando lavori di Franz Blei, Ernest Bloch (compositore e filosofo della musica), Paul Claudel e Martin Buber. Nel 1920 Moreno scrisse \"\"Le parole del padre\"\", un testo poetico, spirituale e onirico, centrato sull'archetipo del Padre, della Creazione e della Divinit\u00e0.\nMoreno fond\u00f2 il teatro della spontaneit\u00e0 a Vienna. La sera del 1 aprile 1921 ebbe luogo la prima dimostrazione di quello che in seguito venne chiamato sociodramma: Moreno lasci\u00f2 una poltrona vuota sul palcoscenico del Komodienhaus invitando i presenti a sedervisi e ad agire il ruolo del Re. \nIn seguito a questo esperimento drammaturgico, Moreno ide\u00f2 un bizzarro Teatro a pianta centrale con palchetti a corolla e lo present\u00f2 a Vienna all'Esposizione Internazionale delle Nuove Tecniche di Teatro organizzata dall'architetto Fredrich Kiesler nel 1924. Poich\u00e9 anche Kiesler present\u00f2 all'Esposizione un suo teatro circolare realizzato in legno e a grandezza naturale, Moreno lo accus\u00f2 di avergli copiato l'idea. Il conflitto tra l'architetto e il medico-filosofo-regista fu cos\u00ec acceso che fin\u00ec in tribunale. Secondo Zerka Toeman Moreno, nel teatro di Kiesler uno spettatore si muoveva su uno scivolo che permetteva di cambiare il suo punto di vista, un po\u2019 come sul Carosello del Prater. Una caricatura uscita sui giornali mostra un match di boxe tra gli autori dei due progetti, in cima al teatro di Kiesler, animato da un forte dinamismo, un po' surreale, un po' espressionista.\nLa vita in America e il Beacon Institute.\nIl primo approdo in America \u00e8 nell'ottobre del 1925 a New York dove brevett\u00f2 una macchina di registrazione del suono prodotta con la General Phonograph Corporation. Nel 1926 Moreno emigr\u00f2 negli Stati Uniti dove cre\u00f2 le basi professionali dello psicodramma. Nel 1930 svilupp\u00f2 la ricerca delle interazioni sociali all'interno dei gruppi; introdusse le sue scoperte nel 1931 in un Convegno dell'Associazione Americana di Psichiatria a Toronto. Grazie a French Morse, curatrice di una scuola di formazione, present\u00f2 in varie universit\u00e0 la sociometria e la psicologia di gruppo nel 1932 e infine la teoria dei ruoli nel 1934. Nel 1931 svolge una ricerca presso il carcere di Sing-Sing applicando per la prima volta la psicoterapia di gruppo in un istituto di detenzione, Successivamente, nel 1934, divenne direttore di ricerca dell'Istituto correzionale femminile di Hudson.\nMoreno conquista il consenso della psichiatria, delle universit\u00e0 e delle istituzioni. Le intuizioni filosofiche e profetiche del periodo viennese si articolano in tecniche di intervento concrete e misurabili. Dall\u2019America il metodo si diffonde progressivamente nel resto del mondo, fino alla Cina, all\u2019India, al Giappone. Nel 1932 Moreno mette a punto il concetto di \u00abpsicoterapia di gruppo\u00bb \u2013 in relazione a un progetto di psicoterapia nelle carceri di Sing-Sing \u2013 e lo presenta al congresso dell\u2019Associazione Americana di Psichiatria. In collaborazione con H. Jennings, studia una comunit\u00e0 di ragazze in un istituto di detenzione, dal punto di vista sociometrico, cio\u00e8 misurando le tensioni affettive e i livelli di vicinanza, distanza e reciprocit\u00e0 tra i membri del gruppo. A partire da questi esperimenti, psicodramma e role playing si rivelano efficaci, sia nel mondo reale - per la formazione, la prevenzione, la scuola, le comunit\u00e0, gli eventi culturali - che nell\u2019analisi di gruppo e nella psicoterapia. \nNel 1936, Moreno crea in una cittadina vicino a New York il Beacon Institute, una clinica psichiatrica dove apre anche casa editrice \"Beacon House.\" Da Beacon, sede di viaggi di studio e formazione di medici, sociologi, psichiatri e ricercatori, lo psicodramma si diffonde in tutto il mondo. Nel 1937 Moreno costruisce il Teatro terapeutico di Beacon grazie al sostegno finanziario di Gertrude Tone, madre di Franchot Tone, un famoso attore dell'epoca.\nNel 1941 incontra Zerka Toeman, che divenne sua moglie, collaboratrice e dirigente della clinica e dell'istituto di sociometria. Dal matrimonio nasce Jonathan alla cui educazione concorsero momenti di gioco psicodrammatico. Nel 1942 Moreno fonda l'ASGPP (\"American Society of Group Psychoterapy and Psychodrama\"). Nel secondo dopoguerra Moreno fa molti viaggi di lavoro tra l'America e l'Europa e partecip\u00f2 a congressi in Francia e Gran Bretagna. La sua influenza esce dal mondo della psicologia e, come racconta Zerka Moreno all'americanista Fernanda Pivano, si estende alla controcultura americana, al Living Theatre e all'Actors Studio. I primi film di Hollywood in cui compaiono scene ispirate alle tecniche di Moreno sono Io ti salver\u00f2 e Marnie di Alfred Hitchcock.\nMoreno muore il 14 maggio 1974, a Beacon, in seguito a una crisi cardiaca, e viene sepolto a Vienna, secondo i suoi desideri, con questa iscrizione: \n\"Fondatore della Sociometria, della Psicoterapia di gruppo, dello Psicodramma: L\u2019uomo che port\u00f2 la gioia e il sorriso nella psichiatria.\" \nZerka Toeman Moreno, dopo aver ceduto il Teatro e l'Istituto di Beacon alla Horsham Foundatiom, ha continuato a dirigere seminari in tutto il mondo. \nTra gli studenti pi\u00f9 rappresentativi della prima generazione: Anne Ancelin Schutzenberger, Gretel Leutz, Marcia Karp, Lewis Yablonsky.\nInnovazioni.\nLe sue teorie e i suoi metodi, affidati a libri tradotti in pi\u00f9 di 20 lingue, introducono una nuova forma di ricerca attiva (\"action methods\") basata sull'azione e il corpo che nel setting psicoanalitico classico sono banditi. Autore di un nuovo approccio sistemico della psichiatria sociale (\"sociatria\") e della \"microsociologia\" l'osservazione microscopica dei fenomeni associativi, Moreno analizz\u00f2 piccoli gruppi, parzialmente isolati dal contesto sociale e propose che il gruppo costituisce l'atomo funzionale delle dinamiche sociali, un nucleo che, combinandosi con altri gruppi, d\u00e0 vita a strutture sempre pi\u00f9 complesse. Il pensiero psico-sociale di Moreno ruota intorno ai concetti di ruolo, relazione interpersonale, creazione, creativit\u00e0 e spontaneit\u00e0. Le sue tecniche di gioco di ruolo psicodrammatico hanno una valenza clinico-terapeutica, ma vengono applicate anche nella Psicologia del lavoro e delle organizzazioni, nella Formazione professionale, nelle Comunit\u00e0 Terapeutiche e nelle Scuole di Teatro per attori.\nPer Moreno la Catarsi non ha il significato che le danno Aristotele o Freud ma consiste nell\u2019azione di chiunque metta in scena la sua vita come attore-autore del suo destino. La Psico-Catarsi \u00e8 correlata alla Spontaneit\u00e0 e alla creativit\u00e0 esistenziale. Non si limita all'abreazione di traumi e sentimenti repressi ma realizza nuovi giochi di ruolo che liberano il paziente dal suo passato. Il protagonista del gioco, con l\u2019aiuto del gruppo, esprime e vede i ruoli che lo imprigiona e impara a costruire un contesto pi\u00f9 libero. Il modello di Moreno \u00e8 stato spesso accostato all'opera di Luigi Pirandello di cui rappresenta una versione terapeutica: la catarsi inizia nel momento in cui il paziente (anzich\u00e9 scriverli) rappresenta i suoi \"personaggi in cerca d\u2019autore\" e si confronta con loro come regista e autore.\nLo psicodramma analitico.\nNel dopoguerra, in seguito a missioni di studio di medici e psichiatri dell'infanzia francesi, al suo Beacon Institute (New York), la stessa psicoanalisi, che inizialmente aveva preso le distanze da Moreno, ha progressivamente integrato le sue innovazioni. Tra i pionieri dello psicodramma analitico Serge Lebovici con R. Diatkine, E. Kestemberg, J. Favez Boutonier, Anne Sch\u00fctzenberger del Gruppo Francese di Sociometria, Simone Blajan-Marcus e i lacaniani Gennie e Paul Lemoine fondatori della SEPT di Parigi attiva anche in Italia. Daniel Widlocher, formato alla tecnica con Paul Gravel e G. Testemale Monod, applica l'invenzione di Moreno ai bambini, come l'analista Didier Anzieu autore di un importante libro \"Lo psicodramma analitico del bambino e dell\u2019adolescente\". \nQueste applicazioni analitiche riducono, in varia misura, la carica di Spontaneit\u00e0 del gioco e danno importanza all'emersione del transfert gruppale anzich\u00e9 allo sviluppo di quella empatia reciproca che Moreno definisce \"tele\".\nDopo la morte di Moreno nel 1974, lo psicodramma d\u00e0 una vitalit\u00e0 gruppale a varie correnti psicoanalitiche soprattutto a quella di Jung che accorda grande importanza all'immaginazione attiva.\nInfluenza su altre correnti di psicoterapia.\nI metodi di Moreno sono stati integrati o plagiati da varie scuole di psicoterapia. La corrente che maggiormente ha utilizzato le sue tecniche \u00e8 la Psicoterapia della Gestalt di Fritz Perls a partire dal comune riferimento al concetto di \"io e tu\" di Martin Buber che fu uno dei primi collaboratori del giovane Moreno per la rivista viennese \"Daimon\". Di derivazione psicodrammatica sono soprattutto alcune tecniche che Moreno inizi\u00f2 a praticare a Vienna fin dagli anni '20 del '900 e che negli Stati Uniti Perls applic\u00f2 e diffuse a Big Sur negli anni '50.. Tra queste: la messa in scena dei conflitti attraverso l'attribuzione di stati d'animo e idee a oggetti e membri del gruppo, la catarsi fisica di fronte a una sedia vuota, le tecniche di doppio e doppiaggio e il lavoro sul corpo grazie all'incontro con i membri del gruppo.\nNell'ambito della Psicoterapia sistemico-relazionale entrano tecniche attive come la descrizione dei conflitti e del sistema attraverso una rappresentazione plastica del gruppo familiare. Queste \"sculture fenomenologiche\" hanno una funzione di test e anche di comunicazione pubblica dei rapporti affettivi. \u00c8 evidente la loro derivazione dalla messa in scena di un sociodramma familiare. Rientra in questa categoria la scultura familiare di Virginia Satir.\nIl caso pi\u00f9 problematico \u00e8 la distorsione di alcune tecniche di psicodramma operata dalle costellazioni familiari di Bert Hellinger che hanno spesso portato a una diffusione selvaggia della influenza trans-generazionale e a danni emotivi dei partecipanti. Quella che Hellinger definisce \"rappresentazione istintuale di membri del gruppo\" finisce per essere una manipolazione. Per Moreno il gioco dei ruoli non \u00e8 una dimensione \"istintiva\" e tanto meno medianica ma una semplice tecnica di messa in scena a soggetto con cui i membri del gruppo, scelti dal protagonista come interpreti, rappresentano i personaggi di una scena. Secondo la visione autoreferenziale e iperdirettiva di Hellinger, lo stato d'animo di chi incarna la costellazione rivelerebbe le verit\u00e0 nascoste del sistema familiare. A questo proposito \u00e8 paradigmatica la risposta dello psicoanalista Didier Anzieu a Ren\u00e9 Diatkine, che nel 1954 aveva sostenuto come lo psicodramma mirasse alla valorizzazione dell'immaginario. Anzieu obiett\u00f2 che Moreno aveva inventato gli interventi degli Ego ausiliari nello psicodramma proprio per evitare che il paziente si installasse, con la complicit\u00e0 di un conduttore seducente, in una soddisfazione narcisistica e megalomanica dove l'universo si piega ai desideri.\nC'\u00e8 poi da menzionare la similarit\u00e0 tra lo \"psicodramma a due\" e l'analisi attiva di S\u00e1ndor Ferenczi, l'allievo eretico di Freud, che, seguendo suoi percorsi originali, utilizza il gioco di ruolo in analisi. Momenti psicodrammatici in senso lato sono pure presenti in alcuni casi clinici di Fran\u00e7oise Dolto e di Milton Erickson a riprova del generale superamento dal setting dialogica di cui Moreno fu il profeta dagli anni Venti del Novecento.\nPsicocinema.\nMoreno con la sua teoria delle reti non ha inventato Internet ma per certi versi l'ha profetizzata. Nel 1946 auspic\u00f2 l'avvento di uno Psico-cinema che, nelle articolazioni video e televisiva dello psicodramma e del sociodramma, avrebbe trovato uno spazio di libert\u00e0 e rinnovamento esistenziale assolutamente nuovo. La condivisione e l'incontro si sarebbero allargati dal gruppo terapeutico vero e proprio a un numero infinito di spettatori distanti nel tempo e nello spazio. In questa ottica realizzer\u00e0 con la RTF Radio televisione Francese, \"Le Psychodrame\" (1956, regia di Roberto Rossellini) con Godard come operatore e \"Psychodrame d'un mariage\" (1965, regia di Jean-Luc L\u00e9ridon). I due esperimenti per\u00f2 non furono mai trasmessi dalla rete e il filmato di Rossellini rimase introvabile per anni finch\u00e9 Marco Greco (direttore del Moreno Museum) e Maria Cristina Sidoni non lo rinvenne nel 2018 negli archivi di Anne Ancelin Sch\u00fctzenberger e non ne organizz\u00f2 nel 2019 il restauro per il video libro dell'Istituto Luce Cinecitt\u00e0.\nL'utopia moreniana dello Psico-cinema viene realizzata in Italia nel 1991 da Rai3 (diretta da Angelo Guglielmi) e dal Teatro Stabile di Torino (diretto da Luca Ronconi) con due serie del programma \"Da Storia Nasce Storia\" ideato e condotto da Ottavio Rosati, che ricava una puntata pilota dal laboratorio \"Giocare il sogno, Filmare il gioco\" (1990) con gli attori Alessandro Haber, Milena Vukotic e Rosalia Maggio come \"Ego ausiliari\". Il format Rai, derivato dallo psicocinema di Moreno, consiste di veri psicodrammi senza soggetto e senza montaggio (con la regia televisiva di Claudio Bond\u00ec, allievo di Roberto Rossellini). La conduzione d\u00e0 enfasi alla catarsi dei giochi e alla loro dimensione visiva. Va in onda in prima serata con quella risposta del pubblico che Moreno aveva profetizzato negli anni Cinquanta. \"La Stampa\" lo definisce il successo teatral-televisivo di fine anno.. Vittorio Gassman dedica allo psicodramma di Moreno una puntata del programma di Rai1 \"Tutto il mondo \u00e8 teatro\".\nSempre la Rai ha prodotto il documentario di radio3 \"Il piacere dell\u2019acting out\" di Ottavio Rosati, con la partecipazione di Dario Fo nel ruolo di J. L. Moreno"}
{"id": "673631", "revid": "1632387", "url": "https://it.wikipedia.org/wiki?curid=673631", "title": "Feudatario", "text": "Nell'Alto e Basso Medioevo fino all'abolizione del feudalesimo nel XIX secolo, il termine feudatario (detto anche signore) indicava genericamente il governatore di un feudo. Il termine \"feudo\" \u00e8 un prestito dal latino medievale \"feudum\", \"feodum\", che \u00e8 un composto di origine basso-francone alla base di *\"fehu\" \u2018beni mobili, averi; possesso di bestiame\u2019, affine al tedesco \"Vieh\" nel senso proprio di \u2018bestiame, armento\u2019. In seguito, il termine si ridusse ad indicare gli immobili e non incluse pi\u00f9 il concetto di propriet\u00e0.\nLa figura del feudatario (e tutto il feudalesimo in generale) conobbe una progressiva evoluzione nel tempo e, di conseguenza, fu a lungo incompresa da buona parte della storiografia. Il feudalesimo medievale, tuttavia, pu\u00f2 essere racchiuso entro i secoli IX e XV, sebbene in Storia non si dovrebbero mai operare questo tipo di cesure. Altre forme di feudalesimo tuttavia, si diffusero in altre epoche storiche ed in altri luoghi del mondo.\nSpesso i termini \u00abfeudo\u00bb e \u00abfeudatario\u00bb sono usati in modo generico in quanto esistevano vari gradini della gerarchia feudale: alcuni regni, ad esempio, come quello franco, erano divisi in contee (rette da conti) e nelle ancor pi\u00f9 estese e potenti marche (governate da marchesi). Nel Basso Medioevo, poi, si diffusero nuovi titoli feudali come quello ducale, quello langraviale e quello margraviale. La massima proliferazione di nuovi titoli, tuttavia, avvenne nel corso dell'et\u00e0 moderna, quando alla progressiva perdita di potere della nobilt\u00e0 si affianc\u00f2 una crescita dei privilegi e degli incarichi onorifici.\nOrigini del fenomeno feudale.\nIn origine il feudo era il possesso di un arimanno, ovvero di un uomo libero di una trib\u00f9 o di un regno germanico che godeva della libert\u00e0 poich\u00e9 prendeva parte alla guerra e riceveva una quota di bottino. Lo stanziamento dei popoli barbarici nei territori gi\u00e0 appartenuti all'Impero Romano e l'influsso del diritto latino, tuttavia, misero in crisi questa concezione di nazione come insieme di pari uniti dalle armi e gett\u00f2 le basi della successiva civilt\u00e0 medievale.\nNel Medioevo, con la crisi della figura dell'arimanno e la dominazione franca, i feudatari divennero i nobili a cui il sovrano affidava temporaneamente un territorio del proprio stato (un feudo, appunto, anche detto \"beneficium\") dove questi lo rappresentavano e potevano legiferare, riscuotere tasse, amministrare la giustizia (autorit\u00e0 di banno). Alla morte del beneficiario, almeno in origine, tuttavia, il controllo del territorio sarebbe tornato al sovrano. Il feudatario, dunque, non era il proprietario della terra, ma semplicemente un usufruttuario che riceveva beni e protezione da un potente in cambio della sottomissione (omaggio feudale) e di un giuramento vassallatico di fedelt\u00e0. In base a questo giuramento, il feudatario era tenuto a pagare un tributo e a fornire in caso di guerra un contingente di cavalieri e di fanti mantenuto a proprie spese (\"ost feudale\").\nLa frammentazione feudale.\nNei secoli X ed XI il potere imperiale carolingio venne meno ed i vari feudatari cominciarono a comportarsi come piccoli monarchi indipendenti. Gli imperatori, sempre meno capaci di tenere unito il proprio dominio assaltato da ogni lato da Saraceni, Ungari e Vichinghi, cominciarono a concedere l'ereditariet\u00e0 della carica prima ai feudatari maggiori (capitolare di Quierzy) e poi anche a quelli minori (constitutio de feudis). Inizi\u00f2 allora quel processo di frammentazione territoriale che trasform\u00f2 l'Europa nel campo di battaglia di innumerevoli guerricciole tra piccoli staterelli, fenomeno che avr\u00e0 termine (in parte e solo in alcune aree) solo con la formazione degli Stati nazionali.\nNel clima di totale insicurezza, cominci\u00f2 un processo di incastellamento che fece sorgere in tutto l'occidente medievale castelli in gran numero. Queste fortificazioni divennero presto i nuclei del potere militare e politico della feudalit\u00e0 e resero i vassalli ancora meno dipendenti dal potere centrale. Molto spesso fu proprio il possesso di fortificazioni a far ottenere a molti potenti il rango di \"signori\", poich\u00e9 nessun'autorit\u00e0 poteva pi\u00f9 garantire la legittimit\u00e0 del potere. Si ottennero cos\u00ec le cosiddette \"signorie di banno\", cos\u00ec chiamate perch\u00e9 non basate sull'affidamento da parte di un sovrano di territori, ma sul potere esercitato dal signore stesso (banno, appunto). Fu questo lo scenario in cui si mossero i feudatari nel periodo successivo.\nIl Basso Medioevo.\nLa cultura era feudale, i grandi movimenti dell'epoca (come le Crociate) erano guidati dalla feudalit\u00e0 e la Chiesa tendeva a sacralizzare la figura del vassallo, anche perch\u00e9 anch'essa spesso fu tale. Sebbene rivestiti di una leggenda dorata, molti caratteri dell'epoca precedente rimasero intatti. L'anarchia feudale, ad esempio, non fu scalfita: i vari feudatari continuarono a rinchiudersi nelle proprie rocche (che, anzi, si accrebbero e si rafforzarono ancora di pi\u00f9), a mantenere i propri eserciti privati di cavalieri e a combattersi a vicenda. Nonostante movimenti come la \"pace di Dio\" e la Crociata, non si conobbe mai la tanto auspicata unit\u00e0 dei cavalieri cristiani nella lotta contro l'infedele.\nNel corso di questo secolo e di quello successivo si costituirono gli embrioni delle monarchie forze che sarebbero realmente state in grado di contrastare il feudalesimo. I Re, tuttavia, non furono realmente i propri vassalli, poich\u00e9 molto spesso si rivelarono molto pi\u00f9 deboli di loro e, a volte, addirittura pi\u00f9 poveri di terre. Un esempio di questa situazione fu la Francia capetingia che controll\u00f2 direttamente sempre meno terre di quante non ne avessero i suoi vassalli Aquitani e Plantageneti.\nCrisi del sistema feudale.\nLa Guerra dei Cent'Anni (1337 - 1453) fu il primo grande colpo sub\u00ecto dalla feudalit\u00e0 medievale: gli eserciti di cavalleria al servizio del Regno di Francia, infatti, furono spesso sconfitti dagli arcieri inglesi, soldati d'origine non nobile. I vassalli si dimostrarono talvolta inaffidabili, incapaci ed insubordinati. \nBattaglie come quelle di Cr\u00e9cy, Poitiers ed Azincourt manifestarono l'inadeguatezza delle tecniche belliche feudali davanti all'avanzare degli eserciti e degli armamenti moderni. Fu il primo segno del declino della guerra medievale, fatta da pochi nobili professionisti.\nL'impiego di nuove milizie, l'avvento delle armi da fuoco, l'impiego dei mercenari e degli eserciti permanenti tolsero a quel mondo la propria ragione di essere: la necessit\u00e0 di difesa. Nel corso del Quattrocento, cos\u00ec, alla moltiplicazione dei titoli nobiliari, al trionfo delle corti e a tutte quelle altre manifestazioni che denotavano il cosiddetto \"Autunno del Medioevo\", si accompagnarono la perdita di potere effettivo da parte dei feudatari, il rafforzamento dell'autorit\u00e0 regia ed il consolidamento dei poteri centrali.\nL'ultimo feudalesimo.\nNel corso dell'Et\u00e0 moderna il feudalesimo conobbe una profonda metamorfosi e si avvi\u00f2 verso il proprio definitivo tramonto. La nobilt\u00e0 cerc\u00f2 di mantenere e di accrescere i propri privilegi, trasformandosi spesso in una classe parassitaria. L'etichetta aristocratica, tuttavia, si perfezion\u00f2 e divenne pi\u00f9 rigida e, mano a mano che i poteri regi si accrescevano, quelli dei nobili, sommersi di privilegi e di titoli vuoti, calavano. La Spagna del XVII secolo e la Francia del re Sole furono le nazioni simbolo di questo progresso.\nLo sviluppo della borghesia, inoltre, fece perdere il primato economico alla classe fondiaria nobiliare e prepar\u00f2 la strada alle nuove rivendicazioni politiche di questo ceto in ascesa. In questo modo la Francia, la nazione che storicamente aveva sempre incarnato la feudalit\u00e0, conobbe il primo abbattimento di questa antica e obsoleta struttura con la Rivoluzione francese. La fine della stagione della feudalit\u00e0, ormai, era al termine.\nLa fine del feudalesimo.\nLa Rivoluzione in Francia e l'Et\u00e0 Napoleonica cercarono di smantellare i resti del mondo feudale europeo, ma il Congresso di Vienna e la Restaurazione cercarono di ripristinare la situazione precedente. Questi sforzi erano vani: la nuova classe economicamente dominante, la borghesia, era ben lontana dal voler rinunciare alle prerogative che aveva ottenuto durante la stagione rivoluzionaria e tent\u00f2 in ogni momento (tramite moti o riforme pacifiche) di vanificare gli sforzi dei congressisti.\nDopo il 1848, tuttavia, i vari governi, resisi conto che per governare avrebbero dovuto ottenere l'appoggio della borghesia, cancellarono progressivamente tutti gli antichi privilegi feudali. La nobilt\u00e0, dunque, lentamente perse il proprio ruolo dominante e, nei primi anni del XX secolo, il passaggio nell'et\u00e0 contemporanea pot\u00e9 dirsi concluso.\nLa Costituzione della Repubblica Italiana, vigente dal 1948, ha dichiarato non riconosciuti tutti i titoli nobliari, ma tuttavia riconosce lo status storico -nobiliare di quelle casate che hanno cognomizzato sulla carta di identit\u00e0 il rispettivo predicato feudale, ai sensi infatti del secondo comma della XIV disposizione transitoria dell\u2019attuale costituzione repubblicana, per la quale i predicati nobiliari esistenti prima del 28 ottobre 1922 vanno come parte del nome.\nPer intenderci il predicato feudale \"(poggiante su un antico titolo nobiliare)\" era la localit\u00e0 geografica sulla quale un casato esercitava storicamente i poteri feudali. \nEsempi di predicato nobiliare sono: \nI Predicati nobiliari sono chiariti anche nel D.P.R. 26 ottobre 1972, n. 641 che indica il predicato feudale come \u201c\"il nome di antico feudo o possesso territoriale che si unisce al titolo nobiliare\u201d\".\nPrerogative feudali.\nIl feudatario medievale era sempre possessore di alcuni diritti e sottoposto ad altri doveri. Il proprio obbligo principale era quello alla fedelt\u00e0 verso chi gli aveva concesso il \"beneficium\", la quale si doveva manifestare in special modo in tempo di guerra: il vassallo era tenuto a partecipare alle campagne militari del proprio signore e a condurre con s\u00e9 i propri cavalieri ed i propri fanti di origine non nobile, detti anche \"sergenti\". Ci\u00f2 si riconduceva alla ragione di essere del feudalesimo, ovvero al fatto che il feudatario fosse dotato di terra e di sudditi proprio perch\u00e9 potesse garantire il mantenimento di un piccolo esercito.\nProprio per questa ragione, il signore aveva il diritto di pretendere dai propri contadini una certa quantit\u00e0 di tributi (come il legnatico ed il pontatico) e di prestazioni gratuite (dette corv\u00e9es) come il servizio notturno di ronda od il compito di dedicare alcune giornate di lavoro ai campi signorili. Tutte queste prerogative erano riassunte nel potere di banno.\nDal momento in cui fu concessa ai feudatari l'ereditariet\u00e0 dei benefici, essi poterono disporre pienamente di essi, pur non acquisendone mai la reale propriet\u00e0. Essi, infatti, avevano il diritto di infeudare a propria volta pezzi della terra loro affidata e di concederla ad altri uomini di propria fiducia, detti valvassori (deformazione di \"vassi vassorum\", vassalli dei vassalli).\nCome gi\u00e0 detto, tuttavia, i feudatari non assunsero mai il diritto di propriet\u00e0 sulle terre in beneficio, poich\u00e9 esso rimase prerogativa regia. I concessori del beneficio, dunque, potevano in ogni momento revocare il beneficio, qualora ritenessero che fosse stato male amministrato o che il vassallo fosse infedele. Questo atto di revoca, quindi, era da considerarsi pienamente legittimo e l'unico modo che avevano i feudatari per opporvisi era la rivolta, gesto giudicato generalmente ingiusto. Dalla sollevazione del Re d'Inghilterra, anche duca d'Aquitania, contro il proprio signore, il Re di Francia, scoppi\u00f2 la Guerra dei Cent'Anni.\nIl diritto dell'epoca, tuttavia, contemplava anche un caso in cui la rivolta contro il proprio sovrano potesse essere considerata come legittima, ovvero la presunta ingiustizia del sovrano. La Chiesa, in pratica, sosteneva che se il concessore del beneficio si fosse rivelato empio e scellerato (scomunicato, ad esempio) o che ricoprisse quella carica in modo illegale, il suddito avrebbe avuto pieno diritto ad opporsi a lui.\nForme del feudalesimo.\nAgli occhi di questa analisi storica, \u00e8 impossibile delineare un profilo unico della feudalit\u00e0. Se i feudatari dell'Alto Medioevo altro non erano che una casta guerriera incolta e dedita alle campagne di saccheggio stagionali, quelli del periodo successivo coltivavano gi\u00e0 quegli embrioni della \"civilt\u00e0 cortese\" che divenne poi vita di corte. La nobilt\u00e0 dell'Et\u00e0 Moderna, poi, fin\u00ec per sviluppare quella etichetta e quell'ideale di magnanimit\u00e0 e di cortesia che ancora oggi ha tanto peso nel pensare comune. \u00c8 di conseguenza impensabile fare di un sol fascio l'arimanno germanico ed il cortigiano di Versailles, come sono limitati i caratteri in comune tra un signore provenzale del XII secolo ed uno coevo dell'Europa orientale.\nSono quindi distinguibili altre forme di feudalesimo al di fuori dell'Europa, come quello giapponese dei Samurai, cinese o quello diffuso nell'Impero Ottomano. Generalmente, tuttavia, con il termine si tende ad indicare il fenomeno strettamente europeo e, in particolare, medievale.\nFeudatario nel linguaggio corrente.\nNel linguaggio corrente si tende ad usare il termine feudatario per indicare chi detiene una certa influenza non riconosciuta dalla legge in una determinata area, detta, appunto, \"feudo\". Esistono, per esempio, \"feudi elettorali\", ovvero circoscrizioni in cui un uomo politico od un partito possono contare su un sostegno pressoch\u00e9 assoluto per via della propria popolarit\u00e0 o per altri motivi.\nCome feudatario viene anche indicata una persona che \u00e8 stata investita di pieni poteri in una certa regione od in un certo ambito."}
{"id": "673634", "revid": "29863", "url": "https://it.wikipedia.org/wiki?curid=673634", "title": "Mobb Depp", "text": ""}
{"id": "673636", "revid": "15756", "url": "https://it.wikipedia.org/wiki?curid=673636", "title": "Monastero di Santa Maria Maddalena dei Pazzi", "text": "Il monastero di Santa Maria Maddalena dei Pazzi si trova in via dei Massoni 28 a Careggi, su una collina a nord di Firenze.\nNella \"villa il Pino\" ha sede il monastero di clausura delle religiose Carmelitane e la chiesa nella quale sono conservate le reliquie di santa Maria Maddalena de' Pazzi.\nStoria.\nLe monache Carmelitane avevano avuto dimora a Firenze al Cestello, dove visse la mistica Maria Maddalena dei Pazzi; esse scambiarono poi la sede coi Gesuati in Borgo Pinti nel 1628. Qui eressero con l'aiuto della famiglia granducale una grandiosa cappella maggiore, in cui sistemarono il corpo della loro santa fiorentina, canonizzata nel 1669. Il monastero venne soppresso a pi\u00f9 riprese nell'Ottocento, con decreto definitivo nel 1866, e le monache si trasferirono allora in un nuovo monastero in piazza Savonarola, completato nel 1887. Tuttavia tale sistemazione si rivel\u00f2 inadeguata e con pochi spazi aperti, nel cuore di un quartiere densamente popolato, incompatibile con la vita ritirata delle religiose. Per questo nel 1928 fecero un nuovo scambio coi Francescani, pervenendo infine alla villa Il Pino in via dei Massoni. Qui fu eretta una nuova chiesa, in stile antico, che venne consacrata nel 1931.\nLe monache portarono con s\u00e9 il corpo incorrotto di santa Maria Maddalena dei Pazzi, entro l'urna settecentesca disegnata da Giovan Battista Foggini, e un considerevole numero di opere d'arte, legate al loro ordine e alla loro santa. Numerose sono state le monache note di questa comunit\u00e0, tra cui la contessa Adelaide Sardi (Suor Gesualda Maddalena Eletta dello Spirito Santo).\nLa villa Il Pino era appartenuta alla famiglia Bettoni, e nell'Ottocento agli stranieri Grobert, Sloane e Boutouline.\nDescrizione.\nLa chiesa, ad unica navata con capriate, conserva alcune pregevoli opere d'arte fra le quali un antico \"Crocifisso\" ligneo sopra l'altar maggiore ed una moderna \"Madonna col Bambino\" della pittrice Mina Anselmi. La cassa contenente le spoglie della Santa fu eseguita da Giovan Battista Foggini nel 1705.\nIn un altro reliquiario, sotto l'altare, giaccciono i resti della beata Maria Bartolomea Bagnesi."}
{"id": "673639", "revid": "72265", "url": "https://it.wikipedia.org/wiki?curid=673639", "title": "Modi di risposta", "text": ""}
{"id": "673651", "revid": "287204", "url": "https://it.wikipedia.org/wiki?curid=673651", "title": "Hatun ayllu", "text": "Hatun Ayllu \"(Ayllo)\" \u00e8 il nome della panaca, ossia famiglia imperiale, creata dal nono sovrano Inca, chiamato Pachac\u00fatec, il riformatore del mondo. Come tutte le altre panaca, ovvero linee di discendenza, era destinata a raggruppare i figli e i parenti del sovrano fondatore ad eccezione del suo erede che, una volta incoronato, avrebbe dato vita ad una propria famiglia.\nSi tratta di uno dei pi\u00f9 importanti e prestigiosi lignaggi della storia incaica.\nSi consideri che, oltre al suo fondatore, facevano parte di questa panaca il suo successore e figlio, Tupac Inca Yupanqui, prima di crearne una propria e la sorella-sposa di quest'ultimo.\nDa parte sua, Huayna C\u00e1pac, il figlio di Tupac Inca Yupanqui era originario della panaca del suo genitore, ma, per parte di madre, era apparentato al Hatun Ayllo che, per questo, venne detta la panaca dei sovrani, per eccellenza.\nL'Hatun ayllo, grazie alle cospicue elargizioni del suo fondatore, acquis\u00ec una forza patrimoniale di prim'ordine e divenne un punto di riferimento essenziale nella politica del Cuzco, conservando la sua potenza anche dopo la morte di Pachacutec.\nIl suo ruolo predominante doveva, infine, scontrarsi con quello, altrettanto importante della famiglia del Capac Ayllo, la panaca creata da Tupac Inca Yupanqui.\nAnche questo lignaggio aveva, infatti, approfittato delle fortunate gesta del suo fondatore per acquisire terre e ricchezze rilevanti e intendeva porsi, a sua volta, come perno conduttore della politica inca.\nGli ultimi anni dell'impero vedranno le due panaca contrapposte in una guerra senza quartiere che culminer\u00e0 con la guerra civile tra Atahuallpa, membro per parte di madre del Hatun Ayllo e Hu\u00e1scar, la cui madre apparteneva al Capac Ayllo.\nResta da osservare che, secondo molti cronisti, Pachacutec sarebbe stato originario della panaca detta \"Y\u00f1aca panaca\" e che avrebbe cercato di fondere questo lignaggio con l'Hatun Ayllo da lui istituito. Sembra, peraltro, che il suo tentativo non sia riuscito perch\u00e9 l\"Y\u00f1aca panaca\" sussisteva ancora, pur senza riconoscimenti ufficiali, all'arrivo degli Spagnoli.\nCrist\u00f3bal de Molina attribuisce al Hatun Ayllo il privilegio di officiare, per conto del \"Chinchaysuyo\", i riti della Citua, la festa religiosa dell'impero per eccellenza, spingendo il male fino al fiume \"Apurimac\".\nScorrendo la cronaca di Bernab\u00e9 Cobo sui Ceque, le linee immaginarie che, partendo a raggiera dal Cuzco, collegavano tra loro i luoghi sacri degli Inca, troviamo citati innumerevoli santuari istituiti personalmente da Pachacutec ed appannaggio della sua famiglia. Con ogni probabilit\u00e0 il sovrano riformatore, nel dare un nuovo assetto alla composizione religiosa dell'impero, aveva approfittato per accrescere il prestigio della propria panaca che, in effetti, god\u00e9 sempre di grande considerazione.\nI membri dell'Hatun Ayllo erano numerosi anche dopo la conquista spagnola. Tra tutti si segnalarono coloro che si prestarono alle indagini di \"Sarmiento de Gamboa\", all'atto della stesura della sua \"Historia Indica\". Essi furono: \"Diego Cayo\", \"Felipe Inguil\", \"Juan Quispe Cusi\", \"Francisco Caucho Rimache\" e \"Juan Illac\". Erano tutti \"Hanan-Cuzco\"."}
{"id": "673653", "revid": "767487", "url": "https://it.wikipedia.org/wiki?curid=673653", "title": "Darkened Room", "text": "Darkened Room \u00e8 un cortometraggio del 2002 scritto e diretto da David Lynch.\nTrama.\nAll'interno di una stanza buia, una ragazza in lacrime si trova in evidente stato confusionale. Sar\u00e0 una seconda ragazza ad aprirle gli occhi, mettendola di fronte ai suoi fantasmi.\nProduzione.\n\"Darkened Room\" \u00e8 uno dei primi approcci di Lynch alla ripresa digitale, oggi divenuto il suo unico mezzo di ripresa.\nDistribuzione.\nGirato in digital video, il cortometraggio \u00e8 stato distribuito nel 2007 all'interno del DVD \"Dynamic:01 - the best of davidlynch.com\" e sul sito ufficiale del regista."}
{"id": "673656", "revid": "767487", "url": "https://it.wikipedia.org/wiki?curid=673656", "title": "Arciere di Amesbury", "text": "Col nome di Arciere di Amesbury (soprannominato il \"Re di Stonehenge\" dalla stampa britannica, sebbene nulla metta in connessione il sito e l'arciere) si indica un uomo di 35-45 anni della prima et\u00e0 del Bronzo (databile attorno al 2300 a.C.), trovato nel maggio 2002 ad Amesbury, nei pressi di Stonehenge (Inghilterra).\nQuesta tomba riveste una grande importanza sia perch\u00e9 \u00e8 una delle pi\u00f9 ricche di quell'epoca mai scoperte in Gran Bretagna sia per le sue connessioni con l'Europa continentale. La datazione di questa sepoltura \u00e8 stata resa possibile dalla presenza di cinque vasi funerari associabili con la \"Cultura del vaso campaniforme\". Vicino all'arciere \u00e8 stato trovato il corpo di un altro uomo, probabilmente un suo parente.\nIl ricco corredo funerario comprendeva oltre cento oggetti, tra cui orecchini d'oro, coltelli di rame e vasellame. L'uomo \u00e8 stato soprannominato \"arciere\" per le molte punte di frecce trovate nel corredo.\nAttraverso un'analisi condotta sullo smalto dei denti, \u00e8 stato possibile individuare la provenienza dell'\"Arciere\" da una regione fredda dell'Europa centrale, in un'area compresa tra la Svizzera, l'Austria e la Germania. Si pensa che sia stato uno dei primi fabbri della Gran Bretagna.\nL'esempio dell'Arciere di Amesbury \u00e8 usato dai sostenitori dell'ipotesi secondo cui la diffusione della \"Cultura del vaso campaniforme\" (\"Bell Beaker culture\" in inglese) fu determinata da movimenti di popolazioni e non dalla semplice diffusione e adozione di modelli per la fabbricazione di oggetti."}
{"id": "673657", "revid": "89918", "url": "https://it.wikipedia.org/wiki?curid=673657", "title": "Hatun ayllo", "text": ""}
{"id": "673659", "revid": "73560", "url": "https://it.wikipedia.org/wiki?curid=673659", "title": "Isola di Giava", "text": ""}
{"id": "673662", "revid": "2164418", "url": "https://it.wikipedia.org/wiki?curid=673662", "title": "Marano di Napoli", "text": "Marano di Napoli, anche abbreviato in Marano, (\"Marano 'e Napule\" in napoletano) \u00e8 un comune italiano di abitanti della citt\u00e0 metropolitana di Napoli in Campania. Posto in parte sulla collina dei Camaldoli, \u00e8 uno dei comuni pi\u00f9 popolosi, e fa parte del territorio denominato agro giuglianese.\nGeografia fisica.\nTerritorio.\nLa citt\u00e0 si estende su di un territorio collinoso di 15,64\u00a0km\u00b2 a 151 metri sul livello del mare. L'area su cui sorge \u00e8 relativamente molto giovane geologicamente in quanto si \u00e8 formata circa 11.000 anni fa (corrispondente al terzo e ultimo dei periodi geologici della zona flegrea). Marano \u00e8 situata a nord-ovest di Napoli, essa dista all'incirca dall'Asse Mediano, e una decina di km dalla Tangenziale di Napoli. Infine la citt\u00e0 dista appena dieci chilometri dall'aeroporto internazionale di Napoli-Capodichino.\nClima.\n\u00c8 presente il clima mediterraneo, estati sono lunghe e fresche ma la maggior parte umide per via delle perturbazioni provenienti dall'Africa, mentre gli inverni sono relativamente miti ma con intense precipitazioni tra ottobre e gennaio a causa dell'aria umida proveniente dal mar Tirreno, non sono escluse delle giornate molto fredde per la provenienza di correnti artiche dalla Russia facendo cos\u00ec precipitare anche per parecchi giorni temperature intorno o al di sotto dello 0\u00b0. Le temperature medie invernali sono di solito inferiori ai 10\u00a0\u00b0C. Le medie estive sono di 26\u00a0\u00b0C con valori massimi che possono raggiungere i 38\u00a0\u00b0C con alto tasso d'umidit\u00e0.\nOrigini del nome.\nL'origine del nome Marano \u00e8 sconosciuta; si ritiene che rappresenti un toponimo prediale (o anche detto fondiario) che deriva da un nome latino (in genere corrispondente al gentilizio). Marano quindi deriverebbe dal tardo latino \"Marianum\" che ha all'origine il nome \"Marius\", soggetto al quale \u00e8 stata assegnata una propriet\u00e0 fondiaria, il \"praedium Marianum\" appunto. Successivamente si \u00e8 aggiunta la dicitura \"di Napoli\" per distinguerla dalle altre citt\u00e0 italiane con lo stesso nome, anch'esse probabilmente propriet\u00e0 fondiarie di un \"Marius\".\nStoria.\nIl territorio maranese mostra tracce antropologiche risalenti all'et\u00e0 neolitica, il che ci dice come questo territorio sia stato abitato gi\u00e0 da tempi molto lontani: difatti sono stati ritrovati insediamenti databili all'incirca 8.000 anni fa (lungo la direttrice Marano-San Rocco). Del periodo Osco-Sannita troviamo tracce soprattutto nella zona di Masseria Spinosa, Vallesana e Monteleone; tuttavia la maggior parte di esse sono state distrutte nel tempo, lasciando visibili oggi solo tre strade ancora percorribili, ovvero Cupa dei Cani, Pendine e Cupa Orlando. Col periodo romano abbiamo una vera e propria fioritura dell'area divenuta crocevia di attivit\u00e0 economiche, ludiche e religiose, in quanto situata lungo la \"Consularis Campana\" che collegava Pozzuoli (importante porto commerciale nel periodo imperiale) a Capua (a sua volta collegata a Roma con la via Appia). Del periodo romano testimonianze evidenti sono il Mausoleo del Ciaurro (la pi\u00f9 importante opera architettonica di tipo funerario in Campania) e cinque statue conservate al Museo Archeologico Nazionale di Napoli raffiguranti un liberto di nome Dama, la moglie Terzia (entrambi appartenuti all'imperatore Tiberio), Ercole e due fauni. In seguito alla caduta dell'Impero Romano d'Occidente, e alla perdita di potere dell'Impero Romano d'Oriente nella regione, entr\u00f2 a far parte prima del Regno di Sicilia e poi del Regno di Napoli. In questi secoli sorsero i nuclei originari della citt\u00e0: un villaggio denominato Balisano (o Vallesana), un altro che era il vero e proprio casale di Marano (e quindi identificabile nel centro storico) e il casale di Turris Marano (o Marano delle Torri) nei pressi di Monteleone. Proprio nella zona di Monteleone l'imperatore Federico II fece edificare un castello adibito a residenza di caccia che, tuttavia, alla sua morte fu incendiato a causa di una sollevazione popolare; fu fatto ricostruire dal re Carlo I D'Angi\u00f2 nel 1275, il quale costrinse sessanta famiglie a risiedere nelle vicinanze dello stesso, fondando di fatto la frazione denominata San Rocco. Con la venuta a Napoli degli Spagnoli, Marano si trasform\u00f2 in un cantiere cambiando il proprio volto. Nel 1630, oltre a comprendere il suo storico territorio, la citt\u00e0 inglobava Quarto e il territorio dell'attuale Monterusciello. Inoltre sino a questa data Marano faceva parte dei casali demaniali di Napoli; tuttavia gli organi di governo, a causa delle difficolt\u00e0 finanziarie dello Stato, decisero di alienare il casale, insieme ad altri, per ingrossare le casse. Il casale fu dunque venduto ad Antonio Manriquez, marchese di Cirella, al quale successe il figlio Diego nel 1631. A Diego successe la sorella Caterina (nel 1637) e alla sua morte, nel 1690, ad Eufrasia Serbellone (figlia di Caterina Manriquez). Dal 1704 Marano passer\u00e0 ai nobili Caracciolo.\nNel 1806 a seguito della riforma amministrativa operata sotto il regno napoletano di Giuseppe Bonaparte, il feudo fu abolito per far spazio alla nascente amministrazione comunale maranese. In seguito Marano seguir\u00e0 le sorti dapprima del Regno delle Due Sicilie e poi dell'Italia. Dal 1959 la frazione di Quarto ottenne l'indipendenza formando un comune autonomo.\nMonumenti e luoghi d'interesse.\nArchitetture civili.\nLa citt\u00e0 di Marano ha anche due palazzi storici importanti: Palazzo Battagliese e Palazzo Merolla.\nMausoleo del Ciaurro.\nIl Ciaurro, (simbolo della Citt\u00e0 di Marano) situato in via \"Guglielmo Pepe\", \u00e8 un mausoleo di epoca romana risalente, probabilmente, al I-II secolo d.C.. A tutt'oggi non si sa bene chi vi fosse stato sepolto, ma sono state fatte nel tempo diverse supposizioni; la pi\u00f9 accreditata \u00e8 quella che vede in Tirone, uomo politico, oratore e discepolo di Cicerone, il proprietario del monumento. L'unica cosa di valore ad essere ritrovata (a parte l'intera struttura) \u00e8 un cofanetto ornato con all'interno 30 monete d'argento. Il Ciaurro occupa un'area di circa 400 metri quadrati; le sue pareti presentano delle nicchie, le quali contenevano le urne cinerarie. Le pareti, come anche le nicchie, sono di tufo, forse proveniente dalla collina dei Camaldoli, mentre il perimetro dell'entrata, come anche quello della finestra, \u00e8 fatto con mattoni di cotto i quali, dopo un'attenta analisi, sono risultati provenire dai Campi Flegrei (visto che il terreno presenta molte tracce di zolfo). Nelle pareti di tufo sono intarsiati dei rombi.\nUna volta il Ciaurro presentava anche una grande cupola, distrutta, poi, dagli agenti atmosferici. Il crollo della cupola decret\u00f2 solamente la rottura del pavimento e non il crollo dell'intero vano, salvando cos\u00ec il secondo piano. L'unico piano intatto \u00e8 il piano terra, il quale si trova a circa 3 metri sotto il livello attuale del terreno.\nLa scoperta del Ciaurro fu fatta per caso da dei ragazzini, anche se gi\u00e0 si era consapevoli della sua esistenza. Inizialmente fu usato come fienile, e poi come deposito. Ma fu solo nel corso del secolo scorso (XX sec.) che il monumento venne tutelato e valorizzato. Attualmente \u00e8 inserito nella villa comunale a cui d\u00e0 il nome, costruita \"ad hoc\" per il monumento.\nCastello Belvedere.\nIl castello, noto anche come Castello Monteleone dal nome del feudo posseduto dalla casata Pignatelli proprietaria dell'edificio a partire dal XVI secolo, fu edificato dall'imperatore Federico II di Svevia. Alla presumibile datazione tra il 1227 ed il 1230 si contrappongono ipotesi che lo vogliono costruito dopo il 1235.\nAndato in gran parte distrutto negli anni successivi venne riedificato tra il 1275 e il 1278 su iniziativa di Carlo I d'Angi\u00f2. I lavori furono condotti dagli architetti francesi Pierre de Chaule, progettista del pi\u00f9 famoso Maschio Angioino di Napoli, e successivamente da Baucelin de Linais.\nL'edificio ebbe originariamente usi residenziali, presumibilmente connessi con la circostante area boschiva (detta Gualdo di Napoli) e con la fruizione dell'area termale flegrea; nei secoli successivi \u00e8 stato ed \u00e8 tuttora adibito a svariati usi, che ne determinarono i molti rimaneggiamenti. Della struttura storica \u00e8 leggibile la pianta rettangolare sveva, che si apre su un grande cortile centrale, e le torri sopraelevate in epoca angioina. Della stessa epoca si conservano alcune finestre gotiche del piano sopraelevato. Il portale attuale, ad arco ribassato, fu realizzato nel periodo aragonese.. Il castello era ubicato in un punto strategico ai confini tra il ducato bizantino di Napoli e il principato longobardo di Benevento e Capua.\nCastello Scilla.\nAnch'esso edificato per volere dei sovrani angioini e anch'esso realizzato dagli stessi architetti del ben pi\u00f9 celebre Maschio Angioino, ma reso irriconoscibile dalle trasformazioni subite nei secoli, ultima, addirittura, un palazzo realizzato all'interno dello stesso.\nTorre Caracciolo.\nCostruita dagli Aragonesi, dalle sue mura si pu\u00f2 ammirare il golfo di Napoli e i Campi Flegrei, \u00e8, attualmente, di propriet\u00e0 privata.\nSociet\u00e0.\nReligione.\nIl santo patrono della citt\u00e0 di Marano di Napoli \u00e8 san Castrese, la cui ricorrenza cade l'11 febbraio. La venerazione dei maranesi per il santo \u00e8 molto antica: difatti la prima testimonianza del culto e di una chiesa a lui dedicata \u00e8 un documento scritto datato 10 febbraio 942.\nCultura.\nIstruzione.\nBiblioteche.\nSul territorio \u00e8 presenta una biblioteca dedicata ai giovani tra i 6 e i 18 anni, la quale ha come scopo quello di avvicinare i giovani alla lettura, e pi\u00f9 in generale al mondo della cultura, mediante una serie di attivit\u00e0 che spaziano dalla lettura animata, all'ascolto di brani, a laboratori teatrali.\nScuole.\nDato l'elevato numero di abitanti, Marano possiede numerose scuole materne, elementari e medie. Inoltre vi sono due scuole superiori, il Liceo Classico, delle Scienze Umane e Linguistico \"Carlo Levi\" e il Liceo Scientifico \"Emilio Segr\u00e8\", che sono punto di riferimento non solo per la citt\u00e0, ma anche per i comuni vicini\nCucina.\nI prodotti tipici maranesi sono la ciliegie Arecca e i piselli di Santa Croce, che un tempo erano coltivati in maniera massiccia ed esportati in gran parte dell'Italia, mentre oggi la diffusione resiste solo localmente.\nEventi.\nMarano Ragazzi Spot Festival.\nOgni anno, sin dal 1998, a Marano presso via \"Mario Musella\" si svolge il cosiddetto festival della legalit\u00e0, il Marano Ragazzi Spot Festival. Patrocinato dall'associazione Libera, dal comune di Napoli, Marano, dal MIUR e da altri soggetti, \u00e8 il festival internazionale degli spot di pubblicit\u00e0 sociale realizzati dai ragazzi che numerosi, provenienti da ogni parte d'Italia e d'Europa, accolti nelle famiglie maranesi, condividono attraverso l'impegno, la partecipazione e la corresponsabilit\u00e0, il sogno di futuro migliore per consegnare alle giovani generazioni un'identit\u00e0 positiva e partecipativa, capace di riscattarle dalla sudditanza della imperante sottocultura camorristica. Il festival \u00e8 organizzato dal Consorzio delle scuole di Marano di Napoli nell'ambito delle attivit\u00e0 coordinate dal Settore Educazione alla Legalit\u00e0 dell'Ufficio Scolastico Regionale per la Campania; si svolge ad ottobre di ogni anno coinvolgendo l'intera citt\u00e0, per dare un'identit\u00e0 positiva e partecipativa ai giovani di un territorio troppo offeso, depredato e influenzato dalla camorra, dove la scuola \u00e8 stata chiamata al gravoso compito di offrire motivazioni, riferimenti, esempi, affettivit\u00e0 e progettualit\u00e0.\nGli spot del MRSF creati dai ragazzi saranno poi proiettati sui monitor delle stazioni della metropolitana di Napoli; saranno inseriti nel palinsesto della pubblicit\u00e0 sociale della RAI ogni anno intorno al 21 marzo per promuovere la giornata della memoria per le vittime delle mafie (organizzata da Libera); saranno trasmessi da trasmissioni televisive per ragazzi e dal GTRagazzi.\nIl MRSF nel 2009 si \u00e8 fregiato della Medaglia dal Presidente della Repubblica e del Premio Alta Qualit\u00e0 per l'Infanzia.\nGeografia antropica.\nFrazioni.\nLa citt\u00e0 ha cinque frazioni: \"San Rocco, San Marco, Castello Monteleone o Belvedere, Masseria Foragnano e Torre Caracciolo\". Di queste la pi\u00f9 grande \u00e8 \"San Rocco\", centro agricolo (per quel che rimane) che ha raggiunto ormai pi\u00f9 di cinquemila abitanti. La frazione \u00e8 servita da autobus ANM della linea 165 (che va dallo stazionamento di via Belvedere, presso la rotonda di Maradona, fino allo stazionamento ospedale Cardarelli, angolo via Pietravalle) e un servizio navetta Inibus che collega la frazione alla metropolitana di Chiaiano (Napoli).\nEconomia.\nAntichi mestieri.\nCon l'evoluzione della societ\u00e0, alcuni antichi mestieri tipici di Marano sono andati perduti. Tra questi quello dei \u201cmontesi\u201d, che lavoravano nelle cave di tufo della zona, e i \u201ccestai\u201d che lavoravano il legno di castagno o di faggio, facendo uso persino dei denti, per produrre cesti destinati per lo pi\u00f9 al lavoro dei campi. Altri artigiani indispensabili per l'andamento dell'economia locale erano i \u201ccarrai\u201d, che costruivano e riparavano i carri, e gli \u201cscalari\u201d, la cui attivit\u00e0 consisteva nel costruire il cosiddetto \u201ctreppiedi\u201d. I \u201cmugnai\u201d, proprietari dei mulini, erano addetti alla macinazione del grano.\nInfrastrutture e trasporti.\nL'asse viario pi\u00f9 importante \u00e8 la strada provinciale denominata nel complesso via Santa Maria a Cubito (ma che assume vari nomi lungo il percorso), la quale parte da Capodimonte, nei pressi del Garittone, e giunge a Sessa Aurunca, attraversando tutta Marano.\nIl trasporto pubblico \u00e8 affidato alle autolinee della compagnia ANM e CTP che la collegano al capoluogo e ad altri comuni limitrofi. Inoltre il comune \u00e8 provvisto di un proprio servizio di trasporto locale che gestisce le tratte interne. Gli autobus pubblici che passano per Marano sono le linee M4 - 162 - 165 - 460 - 143 - 144. A Marano si pu\u00f2 arrivare facilmente prendendo a Napoli la linea metropolitana 1 scendendo a Chiaiano per poi prendere le linee indicate, tranne la 143 e la 144 che fanno il percorso nella zona dei Camaldoli.\n\u00c8 presente anche un collegamento ferroviario a discreta distanza dal centro, ma raggiungibile con le autolinee, presso la stazione Quarto-Marano.\nFra il 1902 e il 1960 la citt\u00e0 era collegata con Napoli mediante un'apposita diramazione delle tranvie di Capodimonte; fra il 1913 e il 1975 era inoltre presente una stazione lungo la ferrovia Alifana.\nSport.\nNonostante la grande popolazione, Marano non ha mai avuto una squadra professionistica. Il massimo risultato raggiunto \u00e8 stata la partecipazione al campionato di Serie D nella stagione 2011-2012 terminata con la salvezza nel girone H.\nConclusa la stagione del club maranese, il sodalizio campano dell' che nel 2011 aveva spostato la sua sede a Marano di Napoli, nel 2012 decide di trasferirsi a Pozzuoli fallendo e dando fine all'Internapoli.\nNel comune ha sede una squadra di calcio, l'\"A.S.C. Marano\", iscritta per la stagione 2019-2020 al campionato di Prima Categoria.\nInoltre, a Marano \u00e8 presente la societ\u00e0 \"A.S.D. Grande Napoli Rugby\", dedita appunto al rugby, ed \u00e8 presente, dal 2017, anche l'\"Associazione Dinamo Napoli\" di pallamano, che opera presso la Scuola Media Statale V. Alfieri e che gareggia nei campionati Under 15 e 13.\nSono originari di Marano di Napoli e cresciuti nel Marano Calcio Luca Palmiero del , militante in Serie A, e Salvatore D'Elia del , militante in Serie B. Giuseppe Pezzella invece cresciuto a Marano di Napoli ma calcisticamente nel Monteruscello Calcio, oggi milita in Serie A con l'.\nImpianti sportivi.\nA Marano hanno sede un palazzetto dello sport chiamato PalaMarano, uno stadio comunale dedicato alla memoria del carabiniere Salvatore Nuvoletta, dotato di pista di atletica in via Giovanni Falcone, uno stadio a campo sintetico in via Padreterno e un bocciodromo in via San Rocco."}
{"id": "673664", "revid": "125640860", "url": "https://it.wikipedia.org/wiki?curid=673664", "title": "Medaglia", "text": "La medaglia, in numismatica, si differenzia dalla moneta, a cui \u00e8 molto simile, perch\u00e9 coniata ed emessa da privati (ma in alcuni casi anche da stati) per scopi commemorativi e soprattutto non \u00e8 una merce di scambio poich\u00e9 priva di valore facciale. Per la forma e l'aspetto le medaglie assomigliano alle monete, ma spesso sono pi\u00f9 grandi e hanno una funzione celebrativa, per questo hanno una circolazione pi\u00f9 ristretta e non sono soggette all'usura tipica delle monete in circolazione.\nDescrizione.\nLe medaglie ebbero una vasta diffusione nell'Antica Roma, come emissioni che l'imperatore elargiva, spesso con intenti propagandistici. In epoca rinascimentale il loro uso torn\u00f2 in auge grazie all'opera di Pisanello, che coni\u00f2 una famosissima medaglia di Giovanni VIII Paleologo nel 1438, la cui ampia circolazione spinse molti signori italiani all'emulazione. Si trattava della prima effigie di un vivente su un conio fin dall'antichit\u00e0, in anticipo di qualche decennio rispetto alle emissioni monetali. Il modello imperiale rest\u00f2 vincolante, con l'effigie sempre di profilo. Durante il XV secolo l'attivit\u00e0 dei medaglisti si limit\u00f2 alla cerchia delle corti e dei loro pi\u00f9 illustri collaboratori. Dopo Pisanello furono famosi medaglisti Matteo de' Pasti, il Caradosso, Leone Leoni, fino a Benvenuto Cellini e Conrad Bloc, nel XVI secolo. le medaglie seguirono l'evolversi dello stile nell'arte el rilievo, passando nel corso del Cinquecento dalla medaglia fusa a quella battuta. Particolare ricchezza di emissioni si \u00e8 avuta in tempi in cui era necessaria una forte propaganda, come nell'impero napoleonico o nella Russia sovietica. \nAttualmente, le medaglie coniate da privati non sono diffuse come in passato mentre gli stati le riservano ai soli collezionisti o in caso di alte onorificenze. Si tratta comunque di un genere ancora vivo, a cui si sono dedicati artisti di fama, legato alla pi\u00f9 svariate celebrazioni, personali, di associazioni, aziende o istituzioni.\nLe medaglie (realizzate in oro, argento, bronzo, loro leghe o metalli simili meno pregiati) sono, insieme a coppe e trofei, il classico premio delle competizioni sportive. Inoltre fin dal Settecento le medaglie rappresentano una particolare onorificenza in campo militare, tramandando un uso nato con le onorificenze cavalleresche.\nLa medaglia, come la moneta, si compone di due parti:\nLe medaglie e decorazioni militari.\nLe medaglie sono diventate anche simbolo di onorificenza durante la guerra, per appunto onorare tutti i soldati che hanno rischiato la vita in guerra e che sono morti per la patria "}
{"id": "673667", "revid": "287204", "url": "https://it.wikipedia.org/wiki?curid=673667", "title": "Quarta giusta", "text": "L'intervallo di quarta giusta \u00e8 l'intervallo esistente tra due note distanti fra loro 2 toni ed un semitono diatonico. Ad esempio, la quarta giusta di Do \u00e8 Fa.\nAnche se l'intervallo, se eseguito con note in un registro sufficientemente alto, risulta consonante all'orecchio, la quarta giusta non \u00e8 una consonanza: in un registro basso o se l'intervallo \u00e8 realizzato da note distanti (intervallo di undicesima o diciottesima) la quarta \u00e8 dissonante, e in generale va trattata come dissonanza nella condotta a due parti."}
{"id": "673681", "revid": "38120", "url": "https://it.wikipedia.org/wiki?curid=673681", "title": "Nazionale di calcio del Vietnam del sud", "text": ""}
{"id": "673683", "revid": "729019", "url": "https://it.wikipedia.org/wiki?curid=673683", "title": "Liquido cefalorachidiano", "text": "Il liquido cefalorachidiano (LCR) (denominato anche liquor, liquido cerebrospinale, liquido subaracnoideo o liquido rachido-spinale, in inglese cerebrospinal fluid con acronimo CSF) \u00e8 un fluido corporeo trasparente e incolore che si trova nel sistema nervoso centrale (SNC). Tra le sue varie funzioni, quella di ridurre il peso dell'encefalo e di consentirne la perfusione a pressioni costanti, trovandosi al di sopra della pompa cardiaca. \u00c8 definito anche \"acqua di rocca\" o \"di roccia\", ed \u00e8 prodotto da cellule specializzate dell'ependima nei plessi coroidi dei ventricoli cerebrali e assorbito dai villi aracnoidei. In qualsiasi momento esistono circa 125 ml di LCR e ogni giorno ne vengono generati circa 500 ml. Il LCR agisce come cuscinetto per il cervello, fornendo una protezione meccanica e immunologica di base al cervello all'interno del cranio. Il liquido cerebrospinale svolge anche una funzione vitale nell'autoregolazione del flusso sanguigno cerebrale.\nIl liquido cerebrospinale occupa lo \"spazio subaracnoideo\" (da cui trae il nome), tra le meningi aracnoide e pia madre, permea la corteccia cerebrale, il midollo spinale, i globi oculari, ma occupa anche gli spazi \"interni\" al sistema nervoso centrale, quali le cisterne, i ventricoli cerebrali e il canale midollare.\nUn campione di liquido pu\u00f2 essere prelevato tramite puntura lombare per diagnosticare una eventuale ipertensione intracranica, nonch\u00e9 alcune malattie come encefaliti e meningiti. Anche se venne notato gi\u00e0 da Ippocrate, la sua riscoperta \u00e8 accreditata a Emanuel Swedenborg che lo descrisse nel XVIII secolo. Nel 1914 Harvey Cushing dimostr\u00f2 che il liquido cerebrospinale \u00e8 secreto dal plesso coroideo.\nCaratteristiche.\n\u00c8 prodotto a livello dei plessi corioidei (nei ventricoli cerebrali) e si porta nello spazio subaracnoideo attraverso fori detti del Luschka e del Magendie. \u00c8 prodotto per dialisi del plasma effettuato da cellule ependimali. La produzione \u00e8 di tipo attivo (non dipende da pressione arteriosa) e di circa 500 mL al d\u00ec con un ricambio di tre volte al giorno. \u00c8 presente in quantit\u00e0 che variano da 60 a 200 mL. I valori normali del peso specifico del liquido sono compresi tra 1001 e 1010, quelli pressori corrispondono a 16-20 cmH2O (nel neonato i valori sono pi\u00f9 bassi), mentre il pH \u00e8 lievemente pi\u00f9 acido di quello del plasma, tra 7,28 e 7,32.\nIl liquor normale contiene piccolissime quantit\u00e0 di proteine (10-20 mg/dL) con prevalenza di albumina, e una quota di glucosio di norma inferiore del 10-20% a quella plasmatica. Anche quando lasciato riposare in provetta, il liquor normale non mostra la presenza di alcun sedimento; contiene 0-8 elementi cellulari/mm\u00b3, rappresentati da leucociti.\n\u00c8 soggetto a movimenti dinamici propri, ma ritmati dall'attivit\u00e0 cardiaca. Durante la sistole, dai ventricoli laterali si dirige verso terzo e quarto ventricolo, da qui negli spazi intrarachidei e oculari e nel canale midollare. Durante la diastole la direzione si inverte. Nei forami di Magendie e di Luschka la direzione \u00e8 sempre e comunque dal primo comparto (intracranico) a quello extracranico (secondo compartimento meningeo); simil cosa per il terzo compartimento meningeo, quello delle meningi periottiche.\nComposizione.\nIl liquido cefalorachidiano ha una concentrazione minore di potassio, amminoacidi e proteine rispetto al plasma: queste ultime sono in quantit\u00e0 tra 0 e lo 0.3% della concentrazione plasmatica. Il liquido \u00e8 prodotto dagli ependimociti del tessuto ependimale atipico detti \"taniciti\" dei plessi corioidei nei ventricoli cerebrali e viene riassorbito dalle granulazioni aracnoidali della membrana aracnoide.\nFunzioni del liquor cerebrospinale.\nCircola nelle cavit\u00e0 del SNC (ventricoli) e nello spazio subaracnoideo.\nFisiologia.\nIl fluido cerebrospinale occupa anche il sistema ventricolare del cervello e il canale midollare del midollo spinale. \u00c8 un primo esempio della separazione delle funzioni cerebrali da quelle del resto del corpo, dal momento che tutto il CSF viene generato localmente nel cervello. Viene prodotto dai plessi coroidei che sono formati da cellule ependimali specializzate. I plessi coroidei si trovano lungo la fessura coroidea dei ventricoli laterali, lungo la linea nota come fimbria/fornice, e lungo i ventricoli terzo e quarto nella zona della loro volta. Il liquido cerebrospinale formato dai plessi coroidei nei ventricoli, circola attraverso i due forami interventricolari destro e sinistro (forami di Monro) all'interno del terzo ventricolo cerebrale e attraverso il dotto mesencefalico (acquedotto di Silvio) nel quarto ventricolo cerebrale, da dove questo fuoriesce (nei pressi del cervelletto) attraverso due aperture laterali, destra e sinistra (fori laterali di Luschka), e un'apertura mediana (forame di Magendie). In seguito fluisce attraverso la cisterna cerebro-medullare fino a circondare tutto la corda del midollo spinale e a lambire e proteggere gli emisferi cerebrali. In seguito procede per scaricarsi nel sistema venoso attraverso le granulazioni del Pacchioni.\nDiagnosi e terapia.\nIl fluido cerebrospinale pu\u00f2 essere analizzato per eseguire la diagnosi di una grande variet\u00e0 di malattie neurologiche. Di solito viene estratto tramite una procedura chiamata puntura lombare, effettuata tra L3 e L4 o tra L4 e L5 (cauda equina), che serve per contare il numero di cellule presenti nel fluido (oltre a rilevare quelle che non dovrebbero essere presenti, come i globuli rossi) e per misurare i livelli di proteine (proteinorrachia), glucosio (glicorrachia) e altre sostanze. Questi parametri da soli sono molto indicativi nella diagnosi di emorragia subaracnoidea e di infezioni del sistema nervoso centrale, come la meningite.\nNella clinica neurologica le meningiti infettive vengono divise in quelle a \"liquor limpido\" (spesso virale) che hanno un normale contenuto di glucosio e quelle a \"liquor torbido\" (batteriche) che contengono proteine, molto spesso globuli bianchi in gran numero e un abbassamento del glucosio, che viene consumato dai batteri ivi presenti.\nInoltre il liquor cerebrospinale pu\u00f2 essere sottoposto ad analisi microscopica diretta, e a coltura, che molto spesso pu\u00f2 dimostrare la presenza del microorganismo che ha causato l'infezione. Utilizzando metodi pi\u00f9 evoluti, come il rilevamento delle bande oligoclonali, pu\u00f2 essere rilevata e quantificata la presenza di una condizione infiammatoria (per esempio, la sclerosi multipla). Test per proteine come la beta-2 transferrina sono altamente specifici e sensitivi per il rilevamento per esempio di piccole perdite di liquor cerebrospinale.\nLa puntura lombare pu\u00f2 anche misurare la pressione intracranica, che pu\u00f2 aumentare in alcuni tipi di idrocefalo. La pressione del liquor cerebrospinale \u00e8 aumentata in caso di alcuni tumori.\nQuesto fluido ha grande importanza in anestesiologia. La baricit\u00e0 si riferisce alla densit\u00e0 di una sostanza comparata alla densit\u00e0 del fluido cerebro-spinale umano. La baricit\u00e0 viene utilizzata in anestesiologia per determinare il modo in cui un particolare farmaco anestetico si diffonder\u00e0 nello spazio intratecale."}
{"id": "673691", "revid": "767487", "url": "https://it.wikipedia.org/wiki?curid=673691", "title": "La maschera dell'anarchia", "text": "La maschera dell'anarchia (\"The Masque of Anarchy\") \u00e8 un poema a sfondo politico composto nel 1819 da Percy Bysshe Shelley in seguito al massacro di Peterloo, che avvenne nello stesso anno, e pubblicato soltanto nel 1832. \nNel poema, Shelley (all'epoca residente in Italia, ma venuto a sapere comunque delle notizie che giunsero da Manchester, dove avvenne il massacro) menziona, senza mai citarli esplicitamente, diversi membri del governo inglese (presieduto dall'allora Primo Ministro Robert Banks Jenkinson), ritenuti responsabili di quel massacro: il Ministro degli Esteri, lord Castlereagh, che appare dietro la maschera dell'Assassino; il Ministro degli Interni, lord Sidmouth, che si cela dietro la figura dell'Ipocrisia, ed il lord cancelliere, lord Eldon, nascosto dietro le spoglie della Frode. Le tre figure allegoriche, guidate dall'Anarchia, uno scheletro con una corona in testa, tentano in tutti i modi di conquistare l'Inghilterra, ma vengono scacciate da una misteriosa figura armata che appare all'improvviso in mezzo alla foschia.\nNel finale la Speranza, ora di nuovo viva, rivolge un accorato appello ai cittadini inglesi, incitandoli a destarsi come leoni dal sonno in cui erano assopiti e a spezzare le catene che li imprigionavano:"}
{"id": "673695", "revid": "1793900", "url": "https://it.wikipedia.org/wiki?curid=673695", "title": "Reliquiario", "text": "Un reliquiario \u00e8 un contenitore di reliquie di santi, generalmente frammenti di ossa o di altre parti del corpo, oppure oggetti ad essi appartenuti o frammenti di essi, ad esempio del vestiario, oppure ancora oggetti miracolosi. Funzione del reliquiario \u00e8 la degna conservazione della reliquia ed, eventualmente, la sua esposizione ai fedeli come oggetto di venerazione.\nStoria.\nI reliquiari cominciarono a essere impiegati, per la conservazione di reliquie di santi, intorno al IV secolo. Servivano a proteggere e mostrare le sacre reliquie in essi contenute ed erano considerati capaci di ottenere miracoli e guarigioni per mezzo dell'intercessione dei santi ai quali erano appartenute. I reliquiari hanno varie forme in funzione del tipo di reliquia che devono contenere e sono degli oggetti molto preziosi costruiti con metalli preziosi lavorati in maniera artistica. Vengono esposti alla venerazione dei fedeli, normalmente nei giorni della ricorrenza del loro festeggiamento o portati in processione negli stessi periodi.\nI primi reliquiari erano molto semplici, spesso delle cassette di legno o anche delle riproduzioni di chiese e prendevano il nome di scrigno.\nReliquie della croce sulla quale era morto Ges\u00f9 Cristo divennero molto comuni dal IX secolo ed erano contenute in reliquiari a forma di croce riccamente lavorati in oro e argento e decorati con smalti e pietre preziose. Dal X secolo cominciarono ad apparire reliquiari aventi la forma esterna del tipo di reliquia in essi contenuta, e pertanto apparvero reliquiari a forma di mano, teschio, braccio ed altre parti del corpo umano. Ad esempio il cranio di papa Alessandro I venne conservato in un reliquiario trasparente che consentiva la visione della reliquia contenuta al suo interno.\nIl \"feretrum\" fu una forma medioevale di reliquiario o scrigno, contenente l'effigie sacra o la reliquia di un santo.\nDal tardo medioevo i reliquiari assunsero una fattura che consentiva la visione, attraverso un cristallo di rocca o una capsula di vetro, delle reliquie contenute. Questo per rendere pi\u00f9 reale l'effetto sui fedeli. Nello stesso periodo inizi\u00f2 la produzione di reliquiari preziosi che divennero presto oggetti di splendida oreficeria.\nLa Riforma protestante realizzata da Martin Lutero si oppose all'uso dei reliquiari considerandoli oggetto di idolatria. Molti reliquiari, particolarmente in nord Europa, vennero distrutti durante la Riforma per toglierli di mezzo e recuperare i metalli preziosi contenuti dei reliquiari. Nonostante ci\u00f2, l'uso e la produzione di reliquiari continua ad essere attuale nella Chiesa cattolica ed in quella ortodossa. I reliquiari realizzati dopo la post-riforma, hanno la tendenza ad avere un lato in vetro in modo da mostrare il loro contenuto."}
{"id": "673700", "revid": "767487", "url": "https://it.wikipedia.org/wiki?curid=673700", "title": "Earle Page", "text": "Fu l'undicesimo primo ministro dell'Australia, ricopr\u00ec la carica \"ad interim\" alla morte di Joseph Lyons e rimase in carica dal 7 al 26 aprile 1939\nEgli frequent\u00f2 il liceo e l'Universit\u00e0 di Sydney, dove si laure\u00f2 in medicina all'inizio del 1901. Page pratic\u00f2 la sua professione a Sydney e a Grafton prima di arruolarsi come ufficiale medico nell'esercito australiano durante la Prima guerra mondiale, dove serv\u00ec in Egitto. Dopo la guerra egli si trasfer\u00ec in una fattoria e fu eletto sindaco di Grafton.\nNel 1919 Page fu eletto nel parlamento federale nelle file dell'associazione degli imprenditori agricoli del Nuovo Galles del Sud che nel 1920 si trasform\u00f2 nel partito agrario, del quale un anno pi\u00f9 tardi divenne il leader. Il dissenso verso la politica rurale del governo nazionalista guidato da Billy Hughes fu una delle ragioni fondanti del partito agrario, e quando quest'ultimo divenne, con le elezioni del 1922, determinante per la formazione di una maggioranza parlamentare conservatrice, Page pretese e ottenne le dimissioni di Hughes da premier e leader dei nazionalisti.\nPage fu nominato ministro del Tesoro nel governo nazionalista di Bruce, carica che conserv\u00f2 sino al 1929. Durante il suo incarico var\u00f2 misure conformi alla sua visione ortodossa e conservatrice della politica finanziaria, con la sola eccezione delle misure varate a favore degli agricoltori; In questo campo Page era ben felice di spendere generosamente il denaro dei contribuenti. Egli sostenne anche il mantenimento delle misure protezionistiche e, ovviamente, delle robuste barriere doganali per proteggere l'industria rurale.\nQuando nel 1929 il governo Bruce fu sconfitto dai laburisti, Page pass\u00f2 all'opposizione. Nel 1931 lo United Australia Party (\"Uap\"), erede del vecchio partito nazionalista, conquist\u00f2 la maggioranza assoluta e Joseph Lyons nel 1932 form\u00f2 un governo monocolore. Tuttavia nel 1934 la vecchia coalizione conservatrice si ricompose e Page divenne Ministro del Commercio. La carica di vice Premier non esisteva, ma quando nel 1939 Lyons mor\u00ec improvvisamente, il Governatore Generale, in attesa della nomina del nuovo leader dello United Australia Party, confer\u00ec a Page l'incarico di formare il nuovo governo. Egli divent\u00f2 cos\u00ec l'undicesimo premier della storia australiana, carica che conserv\u00f2 per tre sole settimane. Lo \"Uap\" elesse alla sua leadership Robert Menzies che Page accusava di slealt\u00e0 nei confronti di Lyons, verso la cui memoria si sentiva ancora legato. Egli pertanto rifiut\u00f2 ogni incarico ministeriale offerto dal suo successore. In un violento discorso parlamentare Page attacc\u00f2 con forza il nuovo premier provocando la reazione ostile dei colleghi del partito agrario che lo costrinsero a dimettersi e lo sostituirono con Archie Cameron.\nNel 1940 al fine di sostenere lo sforzo bellico Page decise di metter da parte le sue divergenze con Menzies e torn\u00f2 a far parte del governo federale. Nel 1941 il governo cadde e Page trascorse i successivi otto anni all'opposizione dei governi laburisti di Curtin e Chifley. Nel 1949 Page fu nominato ministro della Sanit\u00e0 da Menzies, il quale, con il partito liberale da lui fondato, era tornato a guidare il paese. Egli conserv\u00f2 la carica sino al 1956, quando all'et\u00e0 di 76 anni ritorno ad essere un semplice parlamentare.\nPage rifiut\u00f2 di dimettersi dalla carica parlamentare sino alle elezioni del 1961, quando all'et\u00e0 di 81 anni, spossato dal cancro che lo affliggeva e da una campagna troppo aspra, perse il suo seggio. Egli mor\u00ec qualche giorno pi\u00f9 tardi senza aver saputo di essere stato sconfitto. Dopo quella di Billy Hughes la sua fu la pi\u00f9 lunga carriera parlamentare in Australia.\nPage \u00e8 stato anche primo cancelliere dell'Universit\u00e0 della Nuova Inghilterra Australiana, fondata nel 1954.\nSuo nipote Don Page attualmente \u00e8 un deputato agrario nel parlamento del Nuovo Galles del Sud."}
{"id": "673708", "revid": "125411555", "url": "https://it.wikipedia.org/wiki?curid=673708", "title": "Zufolo", "text": "Lo zufolo (in siciliano \"friscalettu, in sardo\" Pipiolu \"o solittu\") \u00e8 uno strumento musicale a fiato tradizionale.\nSimile a un flauto, \u00e8 generalmente realizzato artigianalmente in legno. \u00c8 formato da una canna corta o da un piccolo cilindro incavato, quasi sempre di legno di bosso ed ha un taglio traverso per l'imboccatura e alcuni fori laterali. Questo strumento si pu\u00f2 paragonare a un \"fischietto\" per il modo in cui viene suonato ed anche per il suono che emette."}
{"id": "673711", "revid": "116506370", "url": "https://it.wikipedia.org/wiki?curid=673711", "title": "Cavallo di fuoco", "text": "Il Cavallo di fuoco (in dialetto locale \"lu Cavalla d\u00eb fuoca\") \u00e8 una rievocazione storica che si tiene ogni anno a Ripatransone (Ascoli Piceno), nel giorno dell'Ottava di Pasqua.\nConsiste in uno spettacolo pirotecnico d'effetto e, per i cittadini, a forte coinvolgimento emotivo. Esso richiama in media varie migliaia di spettatori: ripani, abitanti dei comuni limitrofi, e non di rado turisti provenienti anche da regioni lontane.\nStoria.\nLa prima domenica dopo Pasqua coincide con la ricorrenza della Madonna di San Giovanni, venerata da secoli nella cittadina picena ed elevata da monsignor Pietro Ossola, nella prima met\u00e0 del Novecento, a patrona della diocesi e co-patrona della citt\u00e0.\nLa tradizione fa risalire le origini del \"Cavallo\" al 10 maggio 1682, giorno della solenne incoronazione del simulacro della Vergine da parte del vescovo Giovan Giorgio Mainardi. Fu un artificiere di Atri, chiamato per l'occasione, a improvvisare per primo lo spettacolo. Egli \"\"cavalc\u00f2 un cavallo, che era tutto ripieno di fuochi artificiali, con il quale gir\u00f2 pi\u00f9 volte la piazza buttando sempre raggi ed altre bizzarrie\". Il fatto tanto entusiasm\u00f2 i ripani che essi presero a rievocarlo annualmente. Sulle prime continuarono a servirsi di un animale vivo: \u00e8 infatti attestato che ancora nel 1701 un cittadino di nome Pietro Marenzi diede vita allo spettacolo in groppa a un vero cavallo.\nSuccessivamente l'animale fu sostituito con una sagoma. In origine essa era di legno, e fino al 1932 veniva portata in spalla dal pi\u00f9 robusto dei cittadini. In seguito si reput\u00f2 pi\u00f9 conveniente dotarlo di ruote e timone e farlo trainare da volontari dotati di vesti e accessori di protezione. Nel 1994 un nuovo \"Cavallo\" in lamiera di ferro, costruito sul modello del precedente, ha preso il posto del feticcio di legno.\nRievocazione moderna.\nContesto.\nFra le celebrazioni dell'Ottava di Pasqua il \"Cavallo di fuoco\" si inserisce oggi come manifestazione civile. Nonostante ci\u00f2, rimane una festa essenzialmente religiosa, al punto che la sua organizzazione \u00e8 demandata alla confraternita del Duomo, intitolata alla Madonna di San Giovanni. In tempi recenti \u00e8 anzi invalsa l'usanza di far benedire il \"Cavallo\" dal vescovo diocesano, sul sagrato della Cattedrale, subito dopo la principale celebrazione eucaristica.\nPreparativi.\nIl \"Cavallo di fuoco\" segue una ritualit\u00e0 consolidata, che negli anni si \u00e8 venuta arricchendo di nuovi ingredienti, soprattutto per iniziativa spontanea dei giovani. Lo spettacolo si svolge in prima serata, con il favore dell'oscurit\u00e0, nelle piazze Matteotti e Condivi di fronte al Duomo.\nIntorno alle ore 21 il \"Cavallo\" viene prelevato e condotto attraverso la circonvallazione panoramica della citt\u00e0. In largo Speranza esso incontra il corpo bandistico \"Citt\u00e0 di Ripatransone\", proveniente da piazza Condivi al suono della tradizionale \"Marcia n. 23\" del maestro Vincenzo Guarino. Questa composizione, popolarmente nota solo come \"Ventitr\u00e9\"\", grazie al \"Cavallo di fuoco\" \u00e8 assurta al ruolo di vero e proprio inno cittadino.\nAttraverso il lungo corso Vittorio Emanuele, il finto animale viene infine condotto sul sagrato della Cattedrale cinquecentesca. Oltre alla musica, ad accompagnare il \"Cavallo\" vi sono tipiche manifestazioni spontanee dei giovani al seguito, con rumore di campanacci e cori da stadio.\nSpettacolo.\nDopo un breve giro di ricognizione nelle due piazze (effettuato oggi per verificare la transitabilit\u00e0 tra la folla), viene soppressa la pubblica illuminazione e si aziona il meccanismo dei fuochi artificiali. Il \"Cavallo\", imbottito di petardi, compie allora diverse tornate lanciando fiamme da tutte le parti. I fuochi pi\u00f9 spettacolari vengono esplosi in aria, ma nello spirito della manifestazione il \"Cavallo\" deve soprattutto \"minacciare\" la gente accalcata, disperdendola in ogni direzione.\nFra i giovani si \u00e8 invece consolidata l'abitudine di inseguire il \"Cavallo\" e accompagnarne l'esibizione con le consuete manifestazioni corali.\nI fuochi d'artificio si distinguono per aspetto e funzione, e possiedono quindi tipici nomi popolari. Si ricordano ad esempio i \"\"baffi\", scintille che piovono sulla folla alternativamente dai due fianchi, a sorpresa, e la \"girella\" (impropriamente \"girandola\"\"), corona di petardi che rotea dalla testa del finto animale e conclude le proprie evoluzioni nel cielo. Particolarmente intensa \u00e8 la detonazione che segna il termine ultimo della rievocazione, e dell'intera ricorrenza.\nLo spettacolo ha una durata complessiva generalmente breve (fra i 20 e i 30 minuti). Una volta concluso, gli addetti riaccompagnano il \"Cavallo\" alla sua rimessa, dove esso attende fino all'anno seguente.\nMisure di sicurezza.\nNonostante l'apparente pericolosit\u00e0, il \"Cavallo di fuoco\", in s\u00e9, \u00e8 uno spettacolo generalmente sicuro. Non si ricordano infatti incidenti dovuti ai fuochi artificiali, mentre \u00e8 necessaria cautela per evitare rischi provenienti dal consumo di alcoolici e dall'indisciplina. Ai partecipanti si chiedono un contegno civile ed educato e l'astensione da una serie di comportamenti (cariche umane, spinte, lancio di petardi).\nAlla met\u00e0 degli anni ottanta, per una sola volta, il \"Cavallo di fuoco\" fu in qualche modo \"fermato\" per ragioni di ordine pubblico. L'afflusso alla manifestazione aveva raggiunto molte migliaia di presenze, e il timore di ipotetici incidenti aveva determinato un intervento d'autorit\u00e0 e obbligato la sagoma a restare ferma al centro di piazza Condivi, pur esplodendo i petardi. Ridotto a spettacolo pirotecnico comune, il \"Cavallo\" fu duramente contestato dai ripani con fischi e cori di disapprovazione. L'episodio non si ripet\u00e9, nonostante la partecipazione fosse rimasta elevata anche negli anni seguenti. Tuttavia, esso \u00e8 all'origine del \"giro di ricognizione\" effettuato dal \"Cavallo\" prima di iniziare la sua corsa.\nPopolarit\u00e0 della manifestazione.\nPartecipazione.\nVero cuore della pi\u00f9 solenne festa ripana, il \"Cavallo di fuoco\" \u00e8 un momento di notevole aggregazione della popolazione cittadina, ivi compresa quella emigrata, che torna appositamente al luogo d'origine. A \"sentire\" il \"Cavallo\" sono soprattutto i giovani, la cui attesa per la manifestazione si \u00e8 addirittura concretizzata dal 2005 in un'affollata \"veglia\" del sabato. Notevole \u00e8 anche l'afflusso di persone dai comuni limitrofi e non sono infrequenti comitive turistiche provenienti da lontano.\nVarie.\nLa popolarit\u00e0 del \"Cavallo\" si \u00e8 tradotta inoltre nella vendita di \"gadget\" (magliette, cappellini, fazzoletti, bandane, fischietti). Uno degli apprezzati vini locali (un Rosso Piceno superiore) \u00e8 stato denominato \"Cavallo di fuoco\".\nLorenzo Della Fonte ha scritto su commissione del comune di Ripatransone una suite per banda intitolata \"Leo Ripanus Suite\", in cinque movimenti, di cui uno ispirato al tema del \"Cavallo di fuoco\".\nEdizioni speciali.\nIn occasione dell'ottocentenario della fondazione di Ripatransone si \u00e8 tenuta un'edizione estiva del \"Cavallo di fuoco\". Essa si \u00e8 svolta il 24 luglio 2005, in concomitanza della festa di Santa Maria Maddalena, patrona della citt\u00e0.\nL'edizione del 30 marzo 2008 \u00e8 stata dedicata a Domenico Alessi, Francesco Marucchi e Filippo Gabrielli, titolare e operai della ditta appignanese \"Alessi\" che storicamente fornisce il materiale pirotecnico. I tre uomini sono deceduti in una tragica esplosione dello stabilimento di Montegiorgio l'11 maggio 2007. Lo spettacolo ha osservato un minuto di silenzio prima di iniziare.\nA partire dal 2010 la festa dell'Ottava di Pasqua \u00e8 accompagnata dall'iniziativa \"La Primavera dell'Olio\", organizzata in collaborazione con l'Associazione Nazionale Citt\u00e0 dell'Olio, che consiste nella degustazione di prodotti tipici nelle cantine situate lungo il Corso Vittorio Emanuele. Inoltre il Festival musicale della Veglia del Cavallo di Fuoco \u00e8 anticipato al venerd\u00ec dopo Pasqua e cambia il nome in \"Ignifer\".\nOriginalit\u00e0.\nIl 30 luglio 2011 il Ministro del Turismo Michela Vittoria Brambilla ha conferito al Cavallo di Fuoco il premio \"Patrimonio d'Italia per la Tradizione\". Tale prestigioso titolo, ritirato a Roma dal sindaco Paolo d'Erasmo, per l'anno 2011 ha visto riconosciuto soltanto il Cavallo di Fuoco tra le molteplici candidate marchigiane. Dello stesso premio sono state insignite in totale 34 manifestazioni: tra queste vi sono la Festa dei Ceri di Gubbio e la Regata Storica di Venezia.\nPer il suo forte significato di identit\u00e0 cittadina, la festa ripana rivendica la propria originalit\u00e0 rispetto ad altre manifestazioni, e viceversa. In particolare, non pochi ritengono di porre in concorrenza ideale il \"Cavallo di fuoco\" e il \"Bove finto\" di Offida. I due spettacoli non sono in reale competizione poich\u00e9 si svolgono in periodi diversi, e non esiste nemmeno una vera e propria rivalit\u00e0 dal momento che gli abitanti di entrambi paesi rigettano il paragone. Oltre a ci\u00f2, \"Cavallo\" e \"Bove\" presentano molte differenze. L'apparente concorrenza \u00e8 avvertita dunque solo dai forestieri.\nIl \"rito\" offidano, a carattere profano e non sacro, si inserisce nel pi\u00f9 ampio carnevale (della durata di vari giorni) ed \u00e8 a sua volta pi\u00f9 esteso nel tempo (dal primo pomeriggio a sera). Per contro, esso manca di qualsiasi elemento pirotecnico, e viene quindi animato da una semplice \"minaccia\" dinamica da parte del finto animale. Il \"Cavallo di fuoco\" invece nasce come manifestazione a carattere sacro e presenta le caratteristiche opposte."}
{"id": "673713", "revid": "1652635", "url": "https://it.wikipedia.org/wiki?curid=673713", "title": "Mammut (zoologia)", "text": "Il mastodonte (gen. \"Mammut\") era un Proboscidato primitivo vissuto da 4 milioni a 10.000 anni fa, nel Pliocene e Pleistocene, principalmente nella parte orientale del Nordamerica (da cui il nome specifico \"Mammut americanum\"), appartenente alla famiglia Mammutidae, da non confondere con il mammuth, che invece appartiene alla famiglia Elephantidae. L'estinzione del mastodonte avvenne contemporaneamente a quella di molti altri appartenenti alla cosiddetta Megafauna del Pleistocene. Ne sono stati ritrovati dei resti in eccezionale stato di conservazione, che ci permettono di capire il loro aspetto fisico e, studiando il contenuto dello stomaco di uno di essi, perfino la loro alimentazione.\nMorfologia.\nI mastodonti avevano incisivi allungati a difesa non solamente della mascella superiore, ma anche di quella inferiore. Il nome deriva dai loro molari di forma arrotondata che, visti di profilo, ricordano la forma del seno femminile (da qui il nome desueto di Mastodon, \"dente mammella\")."}
{"id": "673715", "revid": "5585", "url": "https://it.wikipedia.org/wiki?curid=673715", "title": "Un catastrofico successo", "text": "Un catastrofico successo \u00e8 una serie tv americana del network televisivo ABC, ideata da David Lynch e Mark Frost. Negli Stati Uniti furono trasmessi solo tre dei sette episodi che ne furono girati. L'intera serie \u00e8 stata invece trasmessa nei Paesi Bassi dalla VPRO e in Italia da Telemontecarlo, dal 13 marzo al 30 aprile 1993, ogni venerd\u00ec alle 21:00.\nGli episodi raccontano gli albori di una stazione televisiva degli anni cinquanta che cerca di produrre un variet\u00e0 dal titolo \"The Lester Guy Show\" con risultati disastrosi. I registi dei sette episodi erano David Lynch, Mark Frost, Jack Fisk, Jonathan Sanger, Lesli Linka Glatter e Betty Thomas."}
{"id": "673719", "revid": "29727", "url": "https://it.wikipedia.org/wiki?curid=673719", "title": "Phycodurus", "text": ""}
{"id": "673722", "revid": "1543377", "url": "https://it.wikipedia.org/wiki?curid=673722", "title": "Tunnel di L\u00e6rdal", "text": "Il tunnel di L\u00e6rdal (in norvegese: \"L\u00e6rdalstunnelen\") \u00e8 un traforo stradale situato nella parte occidentale della Norvegia, e con i suoi 24,51\u00a0km di lunghezza rappresenta la galleria stradale pi\u00f9 lunga del mondo. Questo record \u00e8 stato detenuto in precedenza dalla galleria stradale del San Gottardo per 20 anni.\nLa galleria si trova sulla tratta Oslo-Bergen della Strada europea E16 e collega i villaggi di Aurland e L\u00e6rdal, nella contea di Vestland. \u00c8 ubicato in una zona rurale con bassa densit\u00e0 di popolazione. I lavori di costruzione ebbero inizio il 15 marzo 1995. L'ultimo diaframma \u00e8 caduto il 3 settembre 1999 e il traforo \u00e8 stato aperto al traffico il 27 novembre 2000 da parte del Re Harald V. \u00c8 una galleria ad una canna con traffico bidirezionale.\nIl tunnel permette, a differenza del percorso attraverso le montagne, il collegamento tra Oslo e Bergen anche durante il periodo invernale. In precedenza l'alternativa era costituita da un traghetto attraverso il Sognefjord. Per il transito nel traforo non \u00e8 richiesto il pagamento di un pedaggio, conformemente alla politica regionale norvegese che intende promuovere le regioni periferiche.\nParticolarit\u00e0 di quest'opera sono un'illuminazione di tipo innovativo e il tracciato con leggere curve, che prevengono la stanchezza degli automobilisti e contribuiscono ad aumentare la sicurezza stradale. Inoltre, sempre allo stesso scopo, la galleria \u00e8 suddivisa in quattro tratte separate da tre grandi caverne nella montagna, che interrompono la monotonia e permettono agli automobilisti di effettuare una sosta. Il traffico \u00e8 nettamente inferiore a quello di altri tunnel simili come il traforo del San Gottardo, il traforo del Monte Bianco e il traforo stradale del Frejus.\nLa galleria non dispone di uscite di sicurezza. In caso di incidente o incendio, le precauzioni di sicurezza sono molte, ci sono telefoni di emergenza denominati SOS ogni 250 metri che possono contattare polizia, vigili del fuoco e soccorso medico. Gli estintori sono stati posti ogni 125 metri. Oltre a tre grandi caverne, nicchie di emergenza sono state costruite ogni 500 metri, ci sono molte telecamere e il conteggio di tutti i veicoli che entrano ed escono dal tunnel presso i centri di sicurezza di L\u00e6rdal e Bergen.\nIl tunnel di L\u00e6rdal \u00e8 il primo al mondo ad essere dotato di un impianto di trattamento dell'aria. L'impianto rimuove le polveri e il biossido di azoto. Due grandi ventilatori aspirano l'aria attraverso l'impianto di trattamento, in cui vengono rimossi polvere e fuliggine da un filtro elettrostatico, quindi l'aria \u00e8 convogliata attraverso un filtro a carboni attivi che rimuove il biossido di azoto."}
{"id": "673724", "revid": "5388295", "url": "https://it.wikipedia.org/wiki?curid=673724", "title": "Antonov An-124", "text": ""}
{"id": "673726", "revid": "33689", "url": "https://it.wikipedia.org/wiki?curid=673726", "title": "Riviste del secondo dopoguerra", "text": ""}
{"id": "673729", "revid": "22475", "url": "https://it.wikipedia.org/wiki?curid=673729", "title": "Spamdexing", "text": "Con il termine spamdexing si definiscono azioni il cui fine \u00e8 l'acquisizione di visibilit\u00e0 nei motori di ricerca utilizzando metodologie e/o tecniche ritenute illecite o comunque apertamente in contrasto con i termini d'uso dei motori di ricerca.\nEsempi di \"spamdexing\" sono l'uso di testo nascosto, lo sviluppo di pagine web il cui unico obiettivo \u00e8 l'acquisizione di visibilit\u00e0 (dette \"doorway pages\"), e comunque lo sviluppo di contenuti che non sono destinati agli utenti ma solo ai motori di ricerca: in pratica se una pagina non \u00e8 presentabile ad un utente, \u00e8 da ritenersi \"spam\" e quindi un'azione di \"spamdexing\" che pu\u00f2 portare all'estromissione dagli indici dei motori di ricerca.\nLe tecniche comuni di spamdexing possono essere classificate in due grandi classi: \"content spam\" (o \"term spam\") e \"link spam\".\nContent spam.\n\"Keyword stuffing\" e \"meta tag stuffing\".\nSi tratta di una tecnica che prevede la scrittura della pagina web pregna di parole chiave per altri ambiti, non correlati al tema stesso della pagina (per esempio, con \"meta tag\" a sfondo sessuale) e contenuti nascosti sempre non attinenti al tema della pagina web che, ricevendo molte visite anche grazie all'indicizzazione su diversi temi nei motori di ricerca, scala molte posizioni nelle SERP.\nContenuti nascosti o invisibili.\nContenuti inseriti fuori dalla visuale della pagina oppure sotto altri contenuti attraverso il codice CSS.\nMetodi penalizzati da Google:\nPagine \"doorway\" o \"gateway\".\nNon hanno un vero contenuto, ma sono create per essere indicizzate dai motori e \u201cspingere\u201d altre pagine interne del sito stesso o di un altro sito.\n\"Web scraping\".\nIl \"web scraping\" \u00e8 una tecnica che permette l'estrazione di informazioni dai siti web; spesso include la trasformazione di dati non strutturati di pagine web in database per l'analisi o il riutilizzo del contenuto.\n\"Article spinning\".\nL\"'article spinning\" comporta la riscrittura di articoli esistenti, anzich\u00e9 la semplice rimozione di contenuti da altri siti, per evitare sanzioni imposte dai motori di ricerca per contenuti duplicati. Questo processo viene intrapreso da scrittori assunti o in modo automatizzato utilizzando un database di \"thesaurus\".\nTraduzione automatica.\nAnalogamente all\"'article spinning\", alcuni siti utilizzano la traduzione automatica per pubblicare i loro contenuti in diverse lingue, senza modifiche umane, creando testi incomprensibili che tuttavia continuano ad essere indicizzati dai motori di ricerca, attirando cos\u00ec traffico.\nLink spam.\nLink farms.\nLe link farm sono reti fitte di siti Web che si collegano tra loro al solo scopo di giocare con gli algoritmi di ranking dei motori di ricerca. Queste sono anche note scherzosamente come \"societ\u00e0 di mutua ammirazione\". L'utilizzo di link farm \u00e8 stato notevolmente ridotto dopo che Google ha lanciato il primo Panda Update nel febbraio 2011, che ha introdotto miglioramenti significativi nel suo algoritmo di rilevamento dello spam.\nReti di blog private.\nLe reti di blog (PBN) sono un gruppo di siti Web autorevoli utilizzati come fonte di collegamenti contestuali che puntano al sito Web principale del proprietario per ottenere un posizionamento sui motori di ricerca pi\u00f9 elevato. I proprietari di siti Web PBN utilizzano domini scaduti o domini di aste con backlink da siti Web di alta autorit\u00e0. Google ha preso di mira e penalizzato gli utenti PBN in diverse occasioni con diverse massicce campagne di de-indicizzazione dal 2014.\nAttacco di Sybil.\nL'attacco di Sybil \u00e8 un attacco informatico dove i sistemi di reputazione sono sovvertiti falsificando le identit\u00e0 di una persona in una rete p2p.\nBlog di tipo spam.\nI blog di tipo spam sono blog creati esclusivamente per la promozione commerciale e il passaggio dell'autorit\u00e0 di collegamento ai siti di destinazione. Spesso questi \"splog\" sono progettati in modo fuorviante che dar\u00e0 l'effetto di un sito Web legittimo, ma un'attenta ispezione rivela che spesso \u00e8 scritto utilizzando software automatico o avr\u00e0 un contenuto scritto in modo molto scadente e appena leggibile.\nInvece lo \"spam nei blog\" \u00e8 l'inserimento o la richiesta di collegamenti in modo casuale su altri siti, inserendo una parola chiave desiderata nel testo del collegamento ipertestuale del collegamento in entrata. I guest book, i forum, i blog e qualsiasi sito che accetti i commenti dei visitatori sono gli obiettivi di questo metodo e sono spesso vittime di spamming drive-by in cui il software automatizzato crea post senza senso con collegamenti che di solito sono irrilevanti e indesiderati.\nGuest blog spam.\nIl processo di inserimento dei guest post sui blog al solo scopo di ottenere un collegamento a un altro sito Web. Sfortunatamente questi vengono spesso confusi con forme legittime di guest blogging. Questa tecnica \u00e8 stata resa famosa da Matt Cutts, che ha pubblicamente dichiarato \"guerra\" a questa forma di link spam.\nAcquisto di domini scaduti.\nAlcuni spammer di link utilizzano software crawler di domini scaduti o monitorano i record DNS per i domini che scadranno a breve, quindi li acquistano quando scadono e sostituiscono le pagine con link alle loro pagine. Tuttavia, \u00e8 possibile, ma non confermato, che Google reimposti i dati del collegamento sui domini scaduti.\nCookie stuffing.\nIl cookie stuffing implica l'inserimento di un cookie di tracciamento affiliato sul computer di un visitatore del sito web a sua insaputa, che generer\u00e0 quindi entrate per la persona che esegue il cookie stuffing. Questo non solo genera vendite fraudolente di affiliazione, ma ha anche il potenziale per sovrascrivere i cookie di altri affiliati, essenzialmente rubando le loro commissioni legittimamente guadagnate.\nUtilizzo di pagine scrivibili in tutto il mondo.\nI siti Web che possono essere modificati dagli utenti possono essere utilizzati dagli spamdexer per inserire collegamenti a siti di spam se non vengono prese le misure anti-spam appropriate.\nGli spambot automatici possono rendere rapidamente inutilizzabile la parte modificabile dall'utente di un sito. I programmatori hanno sviluppato una serie di tecniche automatiche di prevenzione dello spam per bloccare o almeno rallentare gli spambot.\nComment spam.\nLo spam nei commenti \u00e8 una forma di link spam che si \u00e8 verificato nelle pagine Web che consentono la modifica dinamica degli utenti come wiki, blog e guestbook. Pu\u00f2 essere problematico perch\u00e9 \u00e8 possibile scrivere agenti che selezionano automaticamente in modo casuale una pagina Web modificata dall'utente, ad esempio un articolo di Wikipedia, e aggiungono collegamenti di spamming.\nWiki spam.\nLo spam Wiki \u00e8 una forma di link spam nelle pagine wiki. Lo spammer utilizza la modificabilit\u00e0 aperta dei sistemi wiki per inserire collegamenti dal sito wiki al sito di spam.\nReferrer log spamming.\nSi verifica quando un autore di spam o un \"facilitatore\" accede a una pagina web (l\"arbitro\" o \"referee\"), seguendo un collegamento da un'altra pagina web (il \"referer\"), in modo che l'arbitro riceva l'indirizzo del referrer dal browser Internet della persona.\nAltri tipi.\nSiti web speculari (mirror).\nUn sito mirror \u00e8 l'hosting di pi\u00f9 siti Web con contenuti concettualmente simili ma che utilizzano URL diversi. Alcuni motori di ricerca assegnano un posizionamento pi\u00f9 elevato ai risultati in cui la parola chiave cercata appare nell'URL.\nReindirizzamento dell'URL.\nIl reindirizzamento dell'URL (URL redirect) \u00e8 il reindirizzamento dell'utente a un'altra pagina senza il suo intervento, ad esempio utilizzando tag di aggiornamento META, Adobe Flash (obsoleto dal 31 dicembre 2020), JavaScript, Java o reindirizzamenti lato server. Tuttavia, il reindirizzamento 301, o reindirizzamento permanente, non \u00e8 considerato un comportamento dannoso.\nCloaking.\nIl cloaking \u00e8 una tecnica informatica mediante la quale, grazie a particolari script, \u00e8 possibile mostrare ai motori di ricerca un contenuto differente da quello che realmente il sito internet propone agli utenti, consentendo cos\u00ec al sito stesso di ottenere migliori posizionamenti all'interno delle SERP.\nContromisure.\nDal manutentore del motore di ricerca.\nLe pagine con spamdexing vengono talvolta eliminate dai risultati del motore di ricerca.\nDall'utente del motore di ricerca.\nGli utenti possono utilizzare operatori di ricerca per il filtraggio. Per Google una parola chiave preceduta da \"-\" (meno) ometter\u00e0 i siti che contengono la parola chiave nelle loro pagine o nell'URL delle pagine dai risultati di ricerca. Ad esempio, la ricerca \"&lt;-sito indesiderato&gt;\" eliminer\u00e0 i siti che contengono la parola \"&lt;sito indesiderato&gt;\" nelle loro pagine e le pagine il cui URL contiene \"&lt;sito indesiderato&gt;\".\nEstensione di Google Chrome.\nLa stessa Google ha lanciato l'estensione di Google Chrome \"Personal Blocklist (by Google)\" nel 2011 come parte delle contromisure contro l'agricoltura dei contenuti. A partire dal 2018, l'estensione funziona solo con la versione PC di Google Chrome."}
{"id": "673730", "revid": "287204", "url": "https://it.wikipedia.org/wiki?curid=673730", "title": "Tunnel di Laerdal", "text": ""}
{"id": "673731", "revid": "58420", "url": "https://it.wikipedia.org/wiki?curid=673731", "title": "L\u00e6rdalstunnelen", "text": ""}
{"id": "673734", "revid": "1632387", "url": "https://it.wikipedia.org/wiki?curid=673734", "title": "Bastards (Mot\u00f6rhead)", "text": "Bastards \u00e8 l'undicesimo album dei Mot\u00f6rhead, pubblicato nel 1993 pubblicato per la ZYX.\n\u00c8 stato il primo album in studio registrato dalla band con la formazione di breve durata composta da Kilmister, W\u00fcrzel, Campbell e Dee.\nIl disco.\nL'album \u00e8 stato l'unico autoprodotto dalla band (per la label indipendente ZYX), e infatti ha avuto scarse vendite dovute maggiormente alla scarsa pubblicit\u00e0. \u00c8 inoltre il primo di quattro album prodotti da Howard Benson.\nDopo i precedenti album \"1916\" e \"March \u00f6r Die\", la band torn\u00f2 con questo album al suo suono iniziale, suonando forte e veloce. Le tematiche vanno dalla critica sociale (\"On Your Feet or on Your Knees\") alla guerra (\"Death or Glory\"), all'abuso infantile (\"Don't Let Daddy Kiss Me\").\nI singoli estratti sono stati \"Don't Let Daddy Kiss Me\" e \"Born to Raise Hell\". Dalla canzone \"Burner\" \u00e8 stato inoltre tratto anche un video.\nLa canzone \"Born to Raise Hell\", \u00e8 stata in seguito registrata con la partecipazione di Ice T e Whitfield Crane. Questa versione, accompagnata anche con un video, \u00e8 comparsa nel film \"Airheads\" e si pu\u00f2 considerare una delle canzoni pi\u00f9 famose della band.\nIl disco \u00e8 stato ristampato nel 2004 in vinile Picture disc, ma senza la cover dei Rolling Stones che originariamente chiudeva l'album."}
{"id": "673745", "revid": "278830", "url": "https://it.wikipedia.org/wiki?curid=673745", "title": "Camera d'albergo (Hotel Room)", "text": "Camera d'albergo (Hotel Room) \u00e8 un film del 1993 diretto per la televisione da David Lynch e James Signorelli. \nSi tratta di un film composto da tre episodi, tutti ambientati nella camera 603 di un hotel ma in periodi di tempo diversi. \u00c8 stato scritto da due celebri scrittori: Barry Gifford (episodi 1 e 3) e Jay McInerney (episodio 2).\nTrama.\n\"Tricks\".\n\"Tricks\" (\"Clienti\") \u00e8 il primo episodio, con una durata di 27 minuti. Diretto da David Lynch, \u00e8 ambientato nel settembre del 1969.\nNella camera 603 giunge Moe, accompagnato da una prostituta di nome Darlene. Poco dopo arriva anche Lou, uno strano personaggio che a poco a poco sostituisce Moe, finendo anche a letto con Darlene. Dopo che Lou e Darlene hanno abbandonato la stanza, Moe viene svegliato dalla polizia, in cerca di Lou per l'omicidio di sua moglie. I documenti di Lou vengono trovati nella giacca di Moe, che viene arrestato.\n\"Getting Rid of Robert\".\n\"Getting Rid of Robert\" (\"Sbarazzandosi di Robert\") \u00e8 il secondo episodio, con una durata di 25 minuti. Diretto da James Signorelli, \u00e8 ambientato nel giugno del 1992.\nNella camera 603, Sasha attende l'arrivo dell'attore Robert, il suo amante. Prima di lui arrivano per\u00f2 due amiche di Sasha, Tina e Diane. Sasha chiede loro di attendere Robert insieme, perch\u00e9 ha intenzione di comunicargli la fine della loro relazione. Si scopre che anche Tina \u00e8 stata la donna di Robert. Quando l'uomo arriva, Tina e Diane lasciano la stanza. Robert comunica a Sasha che vuole troncare il rapporto, e la insulta. Furiosa, lei lo colpisce al capo con un attizzatoio donatole da Tina. Quando Robert si risveglia ferito, Sasha lo abbraccia.\n\"Blackout\".\n\"Blackout\" \u00e8 il terzo episodio, con una durata di 47 minuti. Diretto nuovamente da David Lynch, \u00e8 ambientato nell'aprile del 1936.\nDanny arriva nella camera 603, dove lo attende la sua giovane compagna Diane. Nella stanza manca la luce, a causa di un black out, quindi i due accendono delle candele. Diane inizia a raccontare storie surreali, mentre Danny ricorda il proprio passato. Nell'esatto momento in cui Danny bacia Diane, torna la luce nella stanza."}
{"id": "673746", "revid": "767487", "url": "https://it.wikipedia.org/wiki?curid=673746", "title": "Sodastream", "text": "I Sodastream sono un gruppo musicale australiano indie rock formatosi nel 1997 e composto da Karl Smith (voce, chitarra acustica, piano, armonica) e Pete Cohen (contrabbasso e cori)."}
{"id": "673747", "revid": "1087849", "url": "https://it.wikipedia.org/wiki?curid=673747", "title": "Val Bognanco", "text": "La Valle Bognanco si apre alle spalle di Domodossola, ramificandosi dalla pi\u00f9 ampia Val d'Ossola (VCO). \u00c8 attraversata dal fiume \"Bogna\", che ha determinato la classica forma a V, il quale successivamente sfocia nel fiume Toce.\nGeografia.\nIn alto la vallata si allarga in una vasta conca, dove si estende la frazione di \"San Lorenzo\". Pi\u00f9 dell'84% della valle si trova sopra i 1000\u00a0m, ove si possono osservare molti laghetti formatesi negli anfiteatri morenici, tra cui i laghi di Paione.\nMonti.\nLa valle si incunea nelle Alpi Pennine e, pi\u00f9 precisamente, nella Catena dell'Andolla.\nI monti principali che contornano la valle sono:\nComuni.\nL'unico comune della valle \u00e8 Bognanco, noto centro di villeggiatura, di cure termali e di produzione dell'acqua minerale. Proprio l'acqua di Bognanco fu la prima in Italia (dal 1928) ad essere imbottigliata con procedimento completamente automatizzato. Nella valle si trovano per\u00f2 alcune borgate che fanno parte del comune di Domodossola come Cisore e Monteossolano.\nEscursionismo.\nNella valle ci sono molti punti di appoggio per gli escursionisti che la frequentano. Tra questi: il Rifugio Alpe di Gattascosa, il Rifugio Alpe il Laghetto m. 2039, il Bivacco Emilio Marigonda 1.823m, il Rifugio San Bernardo e il Rifugio il Dosso."}
{"id": "673749", "revid": "1573940", "url": "https://it.wikipedia.org/wiki?curid=673749", "title": "Radar di Ouessant", "text": "La torre radar dell'isola di Ouessant in Bretagna (Francia), \u00e8 stata costruita nel 1982 a seguito dei naufragi della \"Olympic Bravery\" (1976) e della \"Amoco Cadiz\" (1978). Quest'ultima catastrofe \u00e8 senza dubbio la pi\u00f9 grande \"marea nera\" mai registrata al mondo che colp\u00ec, il 16 marzo 1978, il litorale bretone da Brest a Saint-Brieuc per una lunghezza di circa 320\u00a0km dovuto allo sversamento di circa 270.000t di greggio.\nL'area di copertura.\nPraticamente la zona viene sorvegliata da questa torre alta 72 metri (136 se la consideriamo sul livello del mare) che obbliga le navi e i cargo a seguire una specie di autostrada del mare a tre corsie: le prime due sono riservate rispettivamente alle navi che salgono verso la Manica e alle navi che scendono verso l'Atlantico. La terza corsia \u00e8 riservata solamente ai cargo che trasportano materiali pericolosi (per questo \u00e8 la corsia pi\u00f9 lontana e dista circa trenta miglia marine da Ouessant. Bisogna ricordare che questa rotta \u00e8 percorsa annualmente da circa 50.000 navi.\nIl gestore dell'impianto.\nInsieme al radar, \u00e8 stato istituito un \"Centre Op\u00e9rationelle de Surveillance et Sauvetage\" (CROSS), ovvero una Centrale Operativa di Sorveglianza e Salvataggio che tiene sotto controllo l'area 24 h su 24 e, nel caso di un'emergenza attiva tutte le misure necessarie avvisando la Guardia Costiera e la Gendarmeria Marittima."}
{"id": "673751", "revid": "47767", "url": "https://it.wikipedia.org/wiki?curid=673751", "title": "Festivit\u00e0", "text": ""}
{"id": "673756", "revid": "123846484", "url": "https://it.wikipedia.org/wiki?curid=673756", "title": "L'Egitto prima delle sabbie", "text": " \nL'Egitto prima delle sabbie \u00e8 l'ottavo album in studio del musicista italiano Franco Battiato, pubblicato nel settembre 1978 dalla Dischi Ricordi.\nDescrizione.\nEntrambi i pezzi contenuti nell'album sono strumentali e consistono il primo nella ripetizione di una scala di note, nella quale varia solo la distanza tra le esecuzioni, e il secondo in una coppia di accordi, alternati con la medesima differenza.\n\"L'Egitto prima delle sabbie\" vinse il premio Stockhausen, un festival internazionale per pianoforte. Il titolo \u00e8 ispirato a un racconto di Georges Ivanovi\u010d Gurdjieff, maestro spirituale armeno molto amato da Battiato. Il brano, registrato in origine dal pianista Antonio Ballista, venne successivamente interpretato da Michele Fedrigotti in una versione pi\u00f9 lunga presente nella raccolta \"Racconti d'Oriente\", uscita in allegato a \"Il manifesto\" nel 1997, e da Arturo Stalteri nel suo album tributo a Battiato \"In sete altere\" del 2014.\nL'album, uscito in origine su vinile, \u00e8 stato poi ristampato negli anni ottanta anche su audiocassetta, all'interno della collana Orizzonte, e nel 1993 su CD, dalla Artis Records.\nTracce.\nMusiche di Franco Battiato."}
{"id": "673758", "revid": "28941", "url": "https://it.wikipedia.org/wiki?curid=673758", "title": "Blocchetto di riscontro", "text": ""}
{"id": "673775", "revid": "729019", "url": "https://it.wikipedia.org/wiki?curid=673775", "title": "Mittene", "text": "Il mittene consiste in una protezione per le mani provvista di snodi, che consente il movimento completo o parziale delle dita. Fu l'evoluzione di una serie di soluzioni precedenti tra le quali in ordine di tempo troviamo, dei guanti completamente in cuoio piastrato con placche di cuoio bollito o placche di osso o legno, i guanti di cotta di maglia metallica.\nStoria.\nI mitteni venivano usati in epoca medievale con lo scopo di proteggere le mani dei combattenti ed erano una componente essenziale della corazza di un cavaliere. Fino al 1200, la protezione metallica snodata \"a guscio di tartaruga\" era composta da una parte conica che copriva una parte dell'avambraccio, un \"guscio\" che copriva il polso e la parte superiore della mano, ed una serie di lamelle pi\u00f9 piccole che andavano a coprire singolarmente le dita, consentendo una buona mobilit\u00e0 e lasciando il pollice libero.\nIn seguito, l'esperienza sui campi di battaglia dove si constatarono gli effetti dei violenti colpi che potevano subire le mani, port\u00f2 ad una evoluzione dei mitteni nel modello pi\u00f9 resistente detto \"manopola a mittene\" (o a muffola), che proteggeva la parte superiore delle quattro dita, non pi\u00f9 separatamente, ma riparandole sotto un pi\u00f9 robusto insieme di lamine metalliche modellate che non presentavano interruzioni nel senso della larghezza. La parte inferiore del mittene era provvisto, in prossimit\u00e0 delle dita, di lacci in cuoio che lo trattenevano saldamente in posizione.\nAttualmente esistono artigiani che ancora propongono questo oggetto, che viene utilizzato da gruppi di rievocazione storica, o appassionati di scherma tradizionale."}
{"id": "673777", "revid": "125685235", "url": "https://it.wikipedia.org/wiki?curid=673777", "title": "Spaccanapoli", "text": "Il decumano inferiore, che prende nell'area centrale i nomi ufficiali di via Benedetto Croce e via Forcella, ma \u00e8 comunemente chiamato Spaccanapoli, \u00e8 un'arteria viaria del centro antico di Napoli ed \u00e8 una delle vie pi\u00f9 importanti della citt\u00e0.\nEssa \u00e8 insieme con il decumano maggiore e il decumano superiore (decumani di Napoli), una delle tre strade principali dell'impianto urbanistico progettato in epoca greca e che attraversavano in tutta la loro lunghezza l'antica \"Neapolis\". Data l'origine, sarebbe dunque pi\u00f9 opportuno parlare di \"plateia\" e non di \"decumano\", denominazione di epoca romana che per convenzione ha sostituito l'originaria.\nIl decumano inferiore divenne tra il Medioevo e l'Ottocento importante sia per i conventi degli ordini religiosi sia per le abitazioni di uomini potenti che vi vissero.\nStoria.\nLa strada \u00e8 anche chiamata \"Spaccanapoli\" in quanto divide nettamente, con la sua perfetta linearit\u00e0, la citt\u00e0 antica tra il nord e il sud.\nIn origine il tracciato sorgeva dalla piazza San Domenico Maggiore e proseguiva fino a via Duomo. In epoca romana, la via si allung\u00f2 e inglob\u00f2 anche la zona dell'attuale piazza del Ges\u00f9 Nuovo come testimoniano i resti delle terme romane ritrovate sotto il chiostro della basilica di Santa Chiara.\nDurante il rinascimento la via sub\u00ec enormi cambiamenti, le strutture gotiche vennero rimaneggiate oppure si realizzarono edifici sui suoli di antichi palazzi demoliti. I principali architetti del rinascimento napoletano furono Giovanni Francesco Mormando e Giovanni Francesco di Palma che progettarono il Palazzo Marigliano e il Palazzo Pinelli.\nDurante il Cinquecento, il Vicer\u00e9 Don Pedro de Toledo avvi\u00f2 un processo di espansione territoriale verso la collina di San Martino e alline\u00f2 il decumano con un'arteria dei Quartieri Spagnoli, in modo da collegarli con il centro della citt\u00e0 per favorire gli spostamenti.\nTra il Seicento e il Settecento gli edifici privati e di culto subirono ulteriori rimaneggiamenti. Nell'Ottocento alcuni palazzi vennero di nuovo ripristinati nelle forme originali per la loro importanza mentre, solo nel secolo scorso, a causa della seconda guerra mondiale, la chiesa di Santa Chiara riprese la sua struttura gotica celata dagli stucchi settecenteschi.\nTracciato.\nIl decumano si suddivide in tre spezzoni:\nLa moderna concezione di \"Spaccanapoli\" invece include anche le espansioni che si sono avute nel corso del XVI secolo le quali hanno visto allungare il tratto iniziale fino ai Quartieri Spagnoli. Intendendo il toponimo Spaccanapoli, il decumano incomincia allora da via Pasquale Scura, sita sulla cima dei Quartieri Spagnoli. Subito dopo si arriva alla parte centrale, che incomincia con l'incrocio di via Toledo, ed \u00e8 formata dalle vie Maddaloni, Domenico Capitelli, Benedetto Croce e San Biagio dei Librai. Il lato su Forcella invece rappresenta il tratto finale, costituito da Via Giudecca Vecchia e via Tupputi. \nLungo via San Biagio dei Librai, uno dei cardini (o \"stenopos\") che sale verso nord, collegando il decumano inferiore a quello maggiore, \u00e8 via San Gregorio Armeno.\nEdifici.\nTra gli edifici principali che si trovano lungo Spaccanapoli, si possono citare (da ovest verso est):"}
{"id": "673780", "revid": "228587", "url": "https://it.wikipedia.org/wiki?curid=673780", "title": "Leninsk", "text": ""}
{"id": "673782", "revid": "1573940", "url": "https://it.wikipedia.org/wiki?curid=673782", "title": "Palazzo Catena", "text": "Il Palazzo Catena \u00e8 un palazzo medievale di Asti, sito in via XX Settembre nel Rione San Paolo.\nLa tradizione vuole che in questo palazzo, abitasse Iginia d'Asti, protagonista dell'omonima tragedia di Silvio Pellico.\nL'origine.\nIl palazzo Catena \u00e8 frutto dell'accorpamente di tre costruzioni ben distinte.\nUna torre \"gigante\" del secondo periodo, prospiciente la via XX Settembre, che ha generato due corpi di fabbrica, ed un \"palazzetto\" posteriore che delimita il cortile interno.\nNel 1815, il canonico Incisa affermava che il proprietario del palazzo era un certo signor Casalino, che alla sua morte lo lasci\u00f2 all\"'Ospedale dei Poveri\".Dopo qualche anno pass\u00f2 di propriet\u00e0 della famiglia Solaro, supponendo che la famiglia lo possedesse anche nel periodo medievale.\nNon \u00e8 dello stesso avviso il Gabiani ,che cent'anni dopo, nel suo libro \" \"Le torri le case-forti ed i palazzi nobili medievali in Asti\"\", asserisce che i proprietari sicuramente doveva appartenere alla famiglia Catena e da l\u00ec nasce la denominazione del palazzo.&lt;br&gt;\nIn verit\u00e0 non vi sono prove fondate delle precedenti affermazioni dei due storici astigiani.&lt;br&gt;\nDagli ultimi studi condotti e pubblicate dal Bera nel suo libro \"Asti, palazzi ed edifici nel Medioevo\" (Gribaudo Editore Se Di Co 2004), nel periodo medievale, probabilmente il palazzo appartiene dal XV secolo alla nobile famiglia dei Partita', e forse, in precedenza, all'antica prosapia di origine feudale dei Monte signori di Vigliano, che in quella zona detenevano le loro propriet\u00e0. A partire dal XVI secolo, molti proprietari si sono succeduti, tra i pi\u00f9 importanti, sicuramente il ramo \"Alfieri di Magliano\" ( detti anche \"Alfieri-Bianco\"), che ne risultano proprietari nel XVII secolo.\nLa struttura.\nL'edificio \u00e8 il tipico esempio di palazzo costruito con due bracci ortogonali, alla cui confluenza si trova una torre gigante angolare. La parte pi\u00f9 antica (XIII secolo) appartiene al braccio interno, perpendicolare a via XX Settembre, che presenta al piano terra un ampio loggiato ad archi a sesto acuto con cornici bicolore bianco-rosse.&lt;br&gt;\nVerso la fine del Duecento, si costruisce il braccio parallelo alla via (ricavandolo da alcuni edifici preesistenti), con la torre. La facciata presenta una tipica entrata \"ogivale\"con quattro cornici in \"cotto\" ed arenaria alternati.&lt;br&gt; A destra del portale \u00e8 ancora presente il bellissimo fondaco a doppia campata di volte a crociera con costoloni cilindrici; in origine il locale era seminterrato ed il pavimento collocato alcuni metri sotto il livello stradale, e solo in epoca moderna fu ricavato l'attuale piano di calpestio. \nIn un primo tempo la facciata presentava tre finestre per piano: a monofora nel primo, a bifora con lussuose modanature \"a ghiera concava bicolore\" nel secondo. Alla fine del Trecento il palazzo subisce una trasformazione, con la riqualificazione del primo piano a \"piano nobile\" e la sostituzione delle strette monofore di luce ridotta con grandi finestroni-veranda, centinati e con cornici in cotto stampato.&lt;br&gt;\nLa finestra centrale sar\u00e0 a sua volta modificata in un'epoca di poco avanzata, in una finestra quadrangolare, \"crociata\", di cui oggi rimangono solo alcune tracce.&lt;br&gt;\nLa semplice cornice di pietra grigia a sezione torica che in precedenza separava il primo piano dal secondo viene sostituita nella stessa epoca con un fastoso cornicione di formelle in cotto simulanti archetti trilobi, e recanti simboli zodiacali, astrologici e apotropaici. Questo tipo di decorazione rappresenta un \"unicum\" nella nostra Citt\u00e0: altre analoghe documentate e descritte ancora in epoca moderna andarono perdute nel corso delle indiscriminate demolizioni otto-novecentesche. Al piano terra, nel fondaco sono caratteristiche le chiavi di volta centrali raffiguranti lo stemma dei committenti dell'epoca: la presenza di uno stemma bandato con un leone nascente.\nLa torre.\nLa torre corrisponde a circa un terzo della facciata sul lato est, verso la Chiesa di San Paolo. Il lato esterno misura circa 7,50 metri, sul fronte carraio e circa 8 metri verso l'interno. In origine sicuramente presentava aperture a bifora, ma nel corso del XV secolo, la struttura venne \"abbassata\" ed \"uniformata\" al resto della facciata."}
{"id": "673783", "revid": "1543377", "url": "https://it.wikipedia.org/wiki?curid=673783", "title": "Incidente Vela", "text": "L'incidente Vela, noto anche come flash del sud Atlantico, si verific\u00f2 il 22 settembre 1979 quando un satellite statunitense di tipo Vela - progettato per la rilevazione di esplosioni nucleari - rilev\u00f2 un lampo di luce, di origine ignota, tra l'Atlantico meridionale e l'Oceano indiano a sud del Sudafrica, alle coordinate , poco pi\u00f9 a sud delle Isole del Principe Edoardo. All'epoca dei fatti si ritenne probabile che si trattasse di un'esplosione dovuta a un test nucleare, di cui fu indicato il Sudafrica come uno dei pi\u00f9 probabili responsabili. Tuttavia, le ricerche di elementi che potessero confermare tale ipotesi ebbero esiti negativi o incerti. La successiva analisi dei dati ad opera di una commissione d'inchiesta, nominata dall'amministrazione Carter, giunse alla conclusione che l'evento, pi\u00f9 che la superficie terrestre, avesse interessato il satellite, indicando nell'impatto di un micrometeorite con il satellite la pi\u00f9 probabile spiegazione.\nMolte delle informazioni relative a questo evento furono tuttavia secretate e non si \u00e8 arrivati a una spiegazione definitiva.\nRilevamento.\nIl 22 settembre 1979, alle 00:53 GMT, il satellite statunitense 6911 di tipo \"Vela Hotel\" rivel\u00f2 un \"doppio lampo\" alle coordinate . Il satellite era parte di una costellazione di altri dodici elementi specificamente progettati per la rilevazione di esplosioni nucleari. Oltre a trasportare strumenti in grado di rilevare raggi gamma, raggi X e neutroni, il satellite era equipaggiato con due sensori a stato solido di silicio, chiamati \"bhangmeter\", capaci di intercettare il tipico \"doppio lampo\" (il primo breve e molto intenso seguito da uno pi\u00f9 lungo e meno luminoso) di un'esplosione nucleare in atmosfera.\nEsistono dei dubbi circa l'attendibilit\u00e0 dell'osservazione. Il satellite in questione era stato lanciato il 23 maggio 1969, pi\u00f9 di 10 anni prima, e aveva passato gi\u00e0 da due anni il limite di vita operativa previsto. All'epoca del fatto era guasto uno dei sensori di impulsi elettromagnetici presenti a bordo e, nel luglio 1972, aveva avuto un'avaria ai sistemi di memorizzazione dei dati, poi risoltasi da sola nel marzo 1978.\nInoltre, fra le prime speculazioni era stata adombrata anche la possibilit\u00e0 che il satellite avesse registrato la manifestazione di fenomeni naturali, come la caduta di un asteroide o la scarica di un fulmine associata ad una meteora. Il rilevatore a bordo dei satelliti Vela aveva, infatti, gi\u00e0 dimostrato la propria sensibilit\u00e0 a fulmini ascendenti di elevata potenza, quando nel 1978 contribu\u00ec ad identificarne l'occorrenza sull'isola canadese di Bell.\nTuttavia, i primi rapporti del governo degli Stati Uniti nell'ottobre del 1979 e nel gennaio 1980 dichiaravano che il lampo era stato senza dubbio generato da una esplosione nucleare (in prossimit\u00e0 delle Isole del Principe Edoardo) la cui responsabilit\u00e0 era da ascriversi al Sudafrica. Ma le capacit\u00e0 di rilevazione statunitense nell'area erano ridotte e non furono rilevate onde sismiche o idro-acustiche che potessero confermare l'esplosione. Anche l'invio di una pattuglia di 25 velivoli dell'aviazione statunitense non forn\u00ec un riscontro positivo, dal momento che nessuno degli apparecchi rilev\u00f2 la presenza di radioattivit\u00e0 residua. L'unica parziale conferma fu la rilevazione di bassi livelli di iodio 131 (131I, un prodotto della fissione nucleare con breve tempo di dimezzamento) nelle ghiandole tiroidee di alcune pecore negli stati australiani di Tasmania e Victoria alcuni giorni dopo la presunta esplosione. Lo studio dei percorsi dei venti conferm\u00f2, successivamente, che il materiale in ricaduta da un'esplosione nell'Oceano Indiano meridionale avrebbe potuto essere trasportato fino all'Australia sudoccidentale.\nUn fenomeno da alcuni associato all'esplosione fu la rilevazione nella mattina del 22 settembre 1979 di un'onda ionosferica propagante da sud-est a nord-ovest da parte del radiotelescopio di Arecibo. Gli stessi ingegneri del Los Alamos National Laboratory che lavorarono al Programma Vela rimasero convinti della bont\u00e0 della rilevazione.\nAd ogni modo, l'amministrazione Carter nomin\u00f2 una commissione di esperti con lo scopo di valutare l'attendibilit\u00e0 dei dati forniti dal satellite. Nell'estate del 1980 la commissione rese pubbliche le proprie conclusioni e dichiar\u00f2 che con tutta probabilit\u00e0 non si era trattato di una esplosione atomica. Poich\u00e9 un solo satellite aveva riscontrato il fenomeno e le ricognizioni aeree effettuate nell'area della presunta esplosione non avevano individuato tracce di radioattivit\u00e0, la commissione ritenne plausibile che un qualche fenomeno fosse avvenuto in prossimit\u00e0 del satellite e non sulla superficie terrestre. In particolare, indic\u00f2 come possibile causa della rilevazione la collisione del satellite \"Vela\" con un micrometeorite. Il secondo lampo sarebbe stato generato dal materiale prodotto nella collisione che avrebbe riflesso della luce solare verso il sensore.\nTuttavia, il rapporto della commissione suscit\u00f2 il dubbio che le spiegazioni fornite avessero delle motivazioni politiche. L'ipotesi dell'esplosione atomica restava certamente valida, specie in considerazione del fatto che il satellite aveva gi\u00e0 segnalato correttamente ben 41 test nucleari in atmosfera, poi confermati anche da altre fonti.\nResponsabilit\u00e0.\nI paesi principali sospettati di aver causato una esplosione atomica non preannunciata furono il Sudafrica ed Israele, che avevano entrambi dei programmi segreti per lo sviluppo di armi nucleari. Un loro test sarebbe stato molto scomodo per l'amministrazione Carter: Israele era un paese strettamente alleato, mentre le relazioni con il Sudafrica erano strette, nonostante fosse malvisto a causa dell'apartheid. Carter aveva lavorato intensamente sulla strada della non proliferazione nucleare e se fosse stato accertato che un paese della sfera di influenza USA avesse effettuato un test a scopi militari, ci sarebbe stata una vigorosa protesta internazionale, causando seri problemi al negoziato che aveva portato nel 1978 alla firma degli accordi di Camp David.\nSe una esplosione ci fu, resta comunque difficile attribuirla a uno dei due paesi. Dai dati del satellite, pu\u00f2 essere desunto che, nel caso, essa avvenne in un'area circolare di di diametro, che copre parte dell'Oceano Indiano, l'Atlantico meridionale, la punta meridionale dell'Africa ed una piccola parte dell'Antartide.\nSudafrica.\nIl Sudafrica aveva un programma di sviluppo di armi atomiche e la posizione geografica del test sembra indicare il paese come il pi\u00f9 probabile. Per\u00f2, dopo che il governo, in seguito alla fine dell'apartheid, ha consentito l'accesso a molti documenti relativi al programma atomico del Paese, si \u00e8 scoperto che il Sudafrica non avrebbe avuto la capacit\u00e0 di costruire un'arma simile prima del novembre 1979, due mesi dopo l'incidente. Tali dati verrebbero confermati anche da un rapporto dell'Agenzia internazionale per l'energia atomica (AIEA), che avrebbe tenuto conto di tutte le bombe prodotte.\nUn rapporto della CIA del 21 gennaio 1980 elaborato per l\"'Arms Control and Disarmament Agency\" (ACDA) conclude:\nLa risoluzione del Consiglio di sicurezza delle Nazioni Unite numero 418 del 4 novembre 1977 introdusse un embargo sulle armi nei confronti del Sudafrica, che imponeva a tutti gli Stati di astenersi da \"ogni cooperazione con il Sudafrica nella produzione e sviluppo di armi nucleari.\"\nIsraele.\nAll'epoca del fatto Israele aveva molto probabilmente delle armi nucleari, come attestato da un rapporto della CIA del 1974. Vari esperti hanno espresso l'opinione che, se di test si \u00e8 trattato, Israele ne sia stato uno dei responsabili. Reed e Stillman, in particolare, suggeriscono che si sia trattato di un test congiunto israelo-sudafricano.\nIndia.\nL'India aveva condotto il primo test nucleare nel 1974. Fu considerata, quindi, anche la possibilit\u00e0 che si fosse trattato di un test indiano, che tuttavia, oltre ad introdurre inutili complicazioni, rimaneva non necessario, dal momento che il Paese aveva ratificato il Trattato sulla messa al bando parziale dei test nucleari nel 1963 e vi aveva ottemperato sin da allora.\nFrancia.\nPoich\u00e9, se accaduta, l'esplosione avrebbe potuto aver luogo nei pressi delle Isole Kerguelen, anche la Francia potrebbe essere stata responsabile dell'esplosione, magari durante il test di una bomba al neutrone o di altre armi nucleari tattiche. Nel 1999 David M. Bresnahan ha suggerito che l'esperimento potrebbe essere avvenuto in collaborazione con gli Stati Uniti.\nUnione Sovietica e Cina.\nGli analisti statunitensi ritennero che ci sarebbe stato uno scarso interesse per l'Unione Sovietica o la Cina nell'effettuare un simile test. A meno che, come per la Francia, non si possa essere trattato dello sviluppo di armi nucleari tattiche o del test di un dispositivo primario di un'arma termonucleare. Rimarrebbe, ad ogni modo, senza spiegazione la necessit\u00e0 di eseguire il test nell'Atlantico meridionale.\nSviluppi successivi.\nDal 1980 sono emersi nuovi elementi, ma non si \u00e8 ancora arrivati ad una risposta definitiva.\nIl 22 settembre 1979 l'atmosfera era interessata da un arco aurorale, del quale la strumentazione del satellite TIROS-N misur\u00f2 un incremento in luminosit\u00e0 2 minuti dopo la rilevazione del Vela. Alcuni argomentarono che il fenomeno fosse stato dovuto ad un'esplosione nucleare superficiale. Tuttavia, i ricercatori del \"Los Alamos National Laboratory\" che analizzarono i dati conclusero che una spiegazione naturale era pi\u00f9 corretta e che quindi la correlazione tra i due eventi non era evidente, n\u00e9 necessaria.\nNel febbraio 1994 Dieter Gerhardt, un ex alto ufficiale della marina sudafricana in carcere come spia sovietica, dichiar\u00f2 che il test era un'operazione congiunta israelo-sudafricana che non avrebbe dovuto essere scoperta. Gerhardt, tuttavia, ammise di non essere stato direttamente coinvolto nell'operazione e di averne saputo in modo non ufficiale.\nIl 20 aprile 1997 il quotidiano israeliano Ha'aretz cit\u00f2 il ministro degli esteri sudafricano, Aziz Pahad, che presumibilmente confermava il lampo luminoso del sud Atlantico come un test sudafricano. Il quotidiano cit\u00f2, inoltre, vecchi rapporti secondo i quali Israele avrebbe comprato 550 tonnellate di uranio dal Sudafrica per il reattore nucleare di Dimona in cambio di dettagli sulla progettazione delle armi nucleari e di materiale atomico adatto a incrementare la potenza di testate atomiche. Poco dopo lo stesso ministro sment\u00ec dicendo di essere stato frainteso mentre riportava solo alcune voci che circolavano da anni.\nNel 1999, il \"Republican Policy Committee\" del Senato degli Stati Uniti ha dichiarato:\nAlcune informazioni in possesso degli Stati Uniti sono state pi\u00f9 recentemente rese pubbliche, ma non c'\u00e8 ancora niente che possa dare una risposta conclusiva e definitiva a quanto si presuppone essere accaduto.\nNel 2006, Tyler Drumheller, agente della CIA in pensione che aveva prestato servizio in Sudafrica dal 1983 al 1988, afferm\u00f2 nel proprio libro \"On the Brink\" di avere prove incontrovertibili che il Paese avesse testato una bomba atomica nell'Atlantico meridionale nel 1979, assistito da Israele.\nIl 5 maggio 2006, il Governo degli Stati Uniti ha declassificato alcuni rapporti sull'evento, in ottemperanza al Freedom of Information Act.\nEchi letterari e televisivi.\nL'incidente Vela ha costituito la base per i romanzi \"The Last War\" del 1988, di Abe Ariel, e \"Moby and Ahab on a Plutonium Sea: The Novel Which Ended the Cold War\" del 2005, di Scott E. Douglas. Nel primo si narra di un test nucleare israeliano effettuato in un'isola non segnata sulle carte. L'episodio \u00e8 inoltre brevemente tratteggiato all'inizio del libro \"Firebreak\" di Richard Hermann.\nL'incidente \u00e8 stato probabilmente anche la fonte di ispirazione per un episodio della quinta stagione della serie TV \"West Wing - Tutti gli uomini del Presidente\" intitolato \"La guerra di Gengis Khan\"."}
{"id": "673786", "revid": "33689", "url": "https://it.wikipedia.org/wiki?curid=673786", "title": "Lo Zen e l'arte della manutenzione della motocicletta", "text": "Lo Zen e l'arte della manutenzione della motocicletta \u00e8 un libro di Robert M. Pirsig del 1974. Il romanzo \u00e8 una sorta di autobiografia di un viaggio (a met\u00e0 fra il reale e il metaforico) in cui l'autore e il figlio Chris attraversano in motocicletta gli Stati Uniti dal Minnesota alla California, assieme ad un\u2019altra coppia di amici.\nIn italiano il romanzo \u00e8 uscito presso Adelphi nel 1991 per la traduzione di Delfina Vezzoli.\nArgomento.\nIl racconto del viaggio in motocicletta, ricco di descrizioni particolareggiate, \u00e8 intercalato da digressioni di carattere filosofico. In questo modo si viene a delineare un'architettura complessa del romanzo, che si risolve in due piani di narrazione: l'uno descrittivo e l'altro di indagine filosofico-spirituale.\nNel libro vengono sviluppati i primi elementi di quella che in seguito Pirsig avrebbe battezzato \"metafisica della Qualit\u00e0\". Mentre il protagonista elabora questa teoria, \u00e8 impegnato anche nella assidua ricerca del proprio io primitivo, \"Fedro\", quella parte della sua personalit\u00e0 che lo aveva gi\u00e0 condotto in precedenza sull'orlo della follia e che era stata sepolta dalla terapia con elettroshock, ma che durante il viaggio preme prepotentemente per riemergere.\nLa storia della vita del protagonista, verosimilmente l'autore stesso, viene rivelata lentamente durante l'opera, ed \u00e8 proprio il senso della \"ricerca\" che domina lungo tutto il racconto. Ricerca della propria personalit\u00e0 perduta da un lato e dall'altro del principio ontologico alla base dell'essere che si risolve nel delinearsi della metafisica della Qualit\u00e0.\nIl protagonista in passato si era in effetti interessato di filosofia - bench\u00e9 insegnasse Retorica in un college degli Stati Uniti - e anzi dal romanzo si capisce che proprio questa ricerca metafisica lo abbia gettato nel vortice della follia: \u00e8 questo il motivo per cui si rivela cos\u00ec restio a riprendere le sue indagini filosofiche.\nQuesta volta il protagonista ha per\u00f2 a sua disposizione un'ancora, il figlio Chris, che gli dar\u00e0 coraggio e forza d'animo per affrontare i terribili quesiti alla base dell'essere e sopportare le incredibili visioni e paesaggi che si dipanano innanzi agli occhi di un iniziato alla metafisica della Qualit\u00e0.\nSeguito.\nQuasi vent'anni dopo Pirsig ha pubblicato il seguito di questo romanzo, in cui la metafisica della Qualit\u00e0 viene ulteriormente sviluppata: \"\"."}
{"id": "673787", "revid": "1543377", "url": "https://it.wikipedia.org/wiki?curid=673787", "title": "Pembroke (Regno Unito)", "text": "Pembroke (in gallese \"Penfro\") \u00e8 un tradizionale capoluogo di contea del Pembrokeshire, nel Galles occidentale. Di fatto, il centro amministrativo \u00e8 Haverfordwest. Nel suo castello nacque re Enrico VII d'Inghilterra, mentre la citt\u00e0 e i suoi dintorni sono strettamente legati ai primi tempi del Cristianesimo nella regione. Fu anche il centro dei Cavalieri di san Giovanni."}
{"id": "673791", "revid": "287204", "url": "https://it.wikipedia.org/wiki?curid=673791", "title": "Sergio Ferraris", "text": "Scrive sulla rivista \"La Nuova Ecologia\" ed \u00e8 direttore della rivista \"Quale Energia\", con le quali si occupa di tematiche ambientali ed energetiche.\nHa lavorato per Rai Educational come autore di documentari scientifico-ambientali ed ha realizzato l'unico documentario italiano sul Summit mondiale sullo sviluppo sostenibile di Johannesburg del 2002.\nDal 2012 \u00e8 responsabile per la rivista \"Tekneco\" della sezione \"bioedilizia\"\nSuoi servizi giornalistici e fotografici sono stati pubblicati su \"L'Espresso\", \"Panorama\", \"Epoca\", \"Famiglia Cristiana\", \"Gambero Rosso\", \"Stern\", \"El Pa\u00eds\", \"La Repubblica\", \"il manifesto\", \"Diario\", \"Fotografare\" e altri.\n\u00c8 esperto di fotografia digitale ed \u00e8 autore di alcuni libri sull'argomento."}
{"id": "673797", "revid": "339392", "url": "https://it.wikipedia.org/wiki?curid=673797", "title": "Cavalieri di san Giovanni", "text": ""}
{"id": "673802", "revid": "287204", "url": "https://it.wikipedia.org/wiki?curid=673802", "title": "Bartolomeo Vitturi", "text": "Sulla vita di Vitturi si conosce poco. Tra il 1731 e il 1753 egli scrisse per teatri veneziani 17 libretti, i quali furono musicati soprattutto da Tomaso Albinoni e da Baldassarre Galuppi.\nA parte due eccezioni i suoi libretti appartengono al genere dell'opera seria. Lavor\u00f2 maggiormente seguendo i principi della riforma arcadica e trattando tematiche antiche, spesso provenienti dalla Persia e dal Medio Oriente."}
{"id": "673804", "revid": "599013", "url": "https://it.wikipedia.org/wiki?curid=673804", "title": "Ildebrando Gamberini", "text": "Fu professionista dal 1907 al 1914. Partecip\u00f2 quattro volte al Giro d'Italia tra il 1909 ed il 1912, concludendo al nono posto nel 1910. Il suo miglior piazzamento fu un terzo posto nell'ottava tappa del 1911, dietro Bordin ed il francese Petit-Breton"}
{"id": "673805", "revid": "1543377", "url": "https://it.wikipedia.org/wiki?curid=673805", "title": "Regione di Mayo-Kebbi Ovest", "text": "La regione di Mayo-Kebbi Ovest \u00e8 una regione del Ciad. Il capoluogo \u00e8 Pala. \nSuddivisione amministrativa.\nLa regione \u00e8 divisa in 2 dipartimenti:\nPrincipali gruppi etnici.\nI principali gruppi etnici della regione di Mayo-Kebbi Ovest sono i Musey, Ngambay, Zim\u00e9, Mundang, Tupuri, Ker\u00e0.\nCondizioni ambientali.\nClima subtropicale con piogge da maggio a settembre, gli altri mesi stagione secca."}
{"id": "673826", "revid": "205250", "url": "https://it.wikipedia.org/wiki?curid=673826", "title": "Giuseppe Galbai", "text": "Corridore professionista dal 1909 al 1911, partecip\u00f2 alle prime tre edizioni del Giro d'Italia, classificandosi al decimo posto nel 1910. Partecip\u00f2 al Giro di Lombardia nel 1909, classificandosi 71\u00ba su 355 partenti.\nNel 1911 inizi\u00f2 a correre in moto, partecipando alla prima edizione del Campionato Motociclistico Italiano su strada che fu disputato nell'unica gara \"Milano-Aprica-Milano\", sul tracciato Sesto San Giovanni, Lecco, Colico, Sondrio, Passo dell'Aprica, Edolo, Lovere, Bergamo, Crescenzago, di oltre 300 km, nella quale si classific\u00f2 secondo in sella ad una NSU 500.\nAl termine di una breve carriera sportiva apr\u00ec a Tradate un'attivit\u00e0 di commercio e riparazione di biciclette. Nel primo dopoguerra la piccola azienda ebbe una forte espansione e venne fondata la Officine Meccaniche Galbai, che produsse biciclette e, dal 1920, anche motociclette con il marchio Galbaj, delle quali divenne pilota egli stesso. In questa veste partecip\u00f2 a numerose gare in circuiti del Nord-Italia.\nNel 1925 l'attivit\u00e0 produttiva cessa e Giuseppe Galbai continua a dedicarsi al commercio e alla riparazione di bici e moto. Nel secondo dopoguerra la famiglia e l'azienda si trasferirono a Milano, in Corso Garibaldi 95, per giungere alla definitiva chiusura verso la met\u00e0 degli anni sessanta, quando l'ormai ottuagenario Galbai, divenuto quasi cieco, fu costretto a cedere l'officina."}
{"id": "673828", "revid": "287204", "url": "https://it.wikipedia.org/wiki?curid=673828", "title": "Pacinotti", "text": ""}
{"id": "673838", "revid": "1748", "url": "https://it.wikipedia.org/wiki?curid=673838", "title": "Spazio lineare topologico", "text": ""}
{"id": "673843", "revid": "1305772", "url": "https://it.wikipedia.org/wiki?curid=673843", "title": "Ach", "text": ""}
{"id": "673847", "revid": "36426", "url": "https://it.wikipedia.org/wiki?curid=673847", "title": "Guglielmo dei Pazzi", "text": ""}
{"id": "673851", "revid": "1305772", "url": "https://it.wikipedia.org/wiki?curid=673851", "title": "Ada (disambigua)", "text": ""}
{"id": "673852", "revid": "767487", "url": "https://it.wikipedia.org/wiki?curid=673852", "title": "Jannick Top", "text": "Biografia.\nDopo aver conseguito una formazione classica che lo ha portato a dedicarsi al pianoforte, al violoncello e alla direzione d'orchestra, forma il suo primo gruppo, di cui \u00e8 contrabbassista con il batterista Vincent S\u00e9no.\nNel 1973 entra nei Magma di Christian Vander per registrare l'album \"Mekan\u00efk Destrukt\u00efw Kommand\u00f6h\", il primo capolavoro del gruppo. Bench\u00e9 la sua prestazione sia inficiata da una produzione che penalizza la sezione ritmica, si intuisce la differenza stilistica con il precedente bassista del combo, Francis Moze. L'anno seguente partecipa al primo disco solista di Vander, \"Wurdah \u00cftah\", colonna sonora del film \"Tristan et Iseult\" d'Yves Lagrange.\nCon il lavoro successivo dei Magma, \"K\u00f6hntarkh\u00f6sz\", Top inizia a farsi spazio anche come compositore, funzione da sempre esercitata in maniera quasi egemonica dal batterista Christian Vander.\nSuccessivamente si unisce ai Troc, fino a quando nel 1981 si ricongiunge ai vecchi compagni dei Magma, Christian Vander, Didier Lockwood e Beno\u00eet Widemann per registrare \"Fusion\", un disco di jazz-rock in cui l'esperienza \"magmatica\" dei musicisti \u00e8 per\u00f2 ben evidente.\nParallelamente alla sua carriera nel rock progressivo, Top lavora anche con artisti della musica popolare francese come Michel Berger, France Gall, Nicole Rieu, Johnny Hallyday, Bernard Lavilliers, ma anche con artisti internazionali come Ray Charles, Herbie Hancock, Eurythmics, Riccardo Cocciante, Bonnie Tyler, Lalo Schifrin, Don Cherry, Ute Lemper, Jacques Dutronc e Ennio Morricone.\nSi dedica anche alle colonne sonore per i film del regista Pierre Jolivet e per le trasmissioni del documentarista Nicolas Hulot."}
{"id": "673858", "revid": "2036605", "url": "https://it.wikipedia.org/wiki?curid=673858", "title": "Battaglia di Tindari", "text": "La battaglia di Tindari fu una battaglia navale minore della prima guerra punica che ebbe luogo al largo di \"Tyndaris\", in Sicilia nel 257 a.C.\nSituazione.\nLa colonia greca di \"Tyndaris\" era stata fondata nel 396 a.C. sulla costa tirrenica della Sicilia. Citt\u00e0 assoggettata a Siracusa, aveva dovuto accettare lo stanziamento di truppe cartaginesi nel quadro delle ostilit\u00e0 di Gerone II contro i Mamertini di Messina; la presenza cartaginese ne fece un obiettivo militare per la flotta di Roma.\nDopo la battaglia navale di Milazzo la flotta romana si batt\u00e9 con i cartaginesi a Sulci in Sardegna. Mentre Gaio Sulpicio Patercolo si muoveva in Sardegna, il collega Aulo Atilio Calatino insieme al collega Gaio Aquilio Floro che comanderanno delle legioni in Sicilia. Avendo i Cartaginesi rifiutato una battaglia a Palermo i Romani conquistarono Hippana, e dopo assedi, le citt\u00e0 di Mytistratum, di Camarina che si era ribellata, di Enna e altre piccole citt\u00e0 cartaginesi.\nLa battaglia.\nAnche sullo svolgimento di questa battaglia si hanno scarse notizie. Polibio lo storico greco che in massima parte ci fornisce i dati la descrive in poche righe.\nIl console Gaio Atilio Regolo era approdato a Tindari. Una descrizione cos\u00ec \"tranquilla\" fa pensare che la citt\u00e0 fosse passata in mani romane (o almeno siracusane) tanto da permettere l'uso delle strutture da parte della flotta romana. Gaio Atilio vide che la flotta cartaginese incrociava al largo di Tindari senza mantenere la formazione riuscendo quindi pi\u00f9 vulnerabile.\nImmediatamente part\u00ec l'ordine di attacco e, senza attendere il resto della flotta, Gaio Atilio, con dieci navi si lanci\u00f2 contro le navi dei nemici.\nI Cartaginesi non ci misero molto a notare che le rimanenti navi romane erano anch'esse disorganizzate; alcuni equipaggi si imbarcavano lentamente e solo qualche nave cominciava a salpare; Gaio Atilio era praticamente solo. Visto ci\u00f2 i comandanti cartaginesi accettarono lo scontro; virarono di bordo e si lanciarono contro le navi romane.\nLa flotta punica doveva essere abbastanza numerosa perch\u00e9 Polibio ci dice che i cartaginesi \"circondarono\" le navi romane e le distrussero. Mancarono per\u00f2 di catturare la nave del console e il suo equipaggio; la nave -dice Polibio- era \"veloce nella navigazione\" e \"con un ottimo equipaggio\".\nLo scontro prese un secondo aspetto quando il resto della flotta romana arriv\u00f2 sul teatro della battaglia. I Romani si radunarono disponendosi in linea, in formazione di battaglia. Il risultato fu la cattura di dieci navi cartaginesi complete di equipaggio e l'affondamento di altre otto. Il resto della flotta cartaginese, di cui sfortunatamente non conosciamo l'entit\u00e0, riusc\u00ec a fuggire e a riparare alle isole Lipari.\nDopo la battaglia.\nNel periodo successivo, mentre le truppe terrestri si affrontavano stancamente in Sicilia, entrambi i contendenti ritennero che la partita delle battaglie navali fosse conclusa con un risultato di sostanziale parit\u00e0. Entrambi i contendenti si dedicarono al rafforzamento della propria flotta.\nRoma, in particolare, allest\u00ec una flotta di trecentotrenta navi \"lunghe coperte\" (cio\u00e8 navi da guerra) e l'anno successivo si spinsero fino al Capo Ecnomo per prepararsi all'invasione dell'Africa. I cartaginesi, per contro, inviarono una flotta di trecentocinquanta navi a Eraclea Minoa che era ancora nelle loro mani; intendevano realizzare un'azione analoga contro i Romani, in Sicilia.\nSulle reali dimensioni delle flotte, come in genere tutte le cifre fornite dagli storici dell'epoca in relazione alle guerre e alle battaglie, le discussioni sono aperte. In genere si tende a ritenere le cifre molto o leggermente minori (a seconda delle dimensioni probabili). Per\u00f2 vi sono interpretazioni storiche che tendono a ritenere le cifre fornite da Polibio - data la sua competenza in materia militare- abbastanza precise e credibili."}
{"id": "673860", "revid": "110157", "url": "https://it.wikipedia.org/wiki?curid=673860", "title": "Engerdal", "text": "Engerdal \u00e8 un comune norvegese della contea di Innlandet, distretto di \u00d8sterdalen."}
{"id": "673862", "revid": "1354930", "url": "https://it.wikipedia.org/wiki?curid=673862", "title": "Valle Antrona", "text": "La Valle Antrona \u00e8 una delle sette valli che si diramano dalla Val d'Ossola (VCO), attraversata dal torrente Ovesca: conta complessivamente 1140 abitanti, distribuiti su una superficie di 141,43\u00a0km\u00b2.\nGeografia.\nIl territorio.\nIl territorio della Valle Antrona \u00e8 interamente montuoso. L'altitudine minima \u00e8 di 450 m s.l.m. e si raggiunge nel comune di Montescheno, lungo il torrente Ovesca; l'altitudine massima \u00e8 invece di 3.656\u00a0m s.l.m. e si raggiunge nel Pizzo d'Andolla, il monte pi\u00f9 alto della valle, che si trova al confine tra l'Italia e la Svizzera, interessando i comuni di Antrona Schieranco e di Saas-Almagell.\nMonti.\nLa valle si incunea nelle Alpi Pennine e, pi\u00f9 precisamente, nella Catena dell'Andolla.\nI monti principali che contornano la valle sono:\nIdrografia.\nL'acqua in Valle Antrona \u00e8 una risorsa di notevole rilievo; torrenti e laghetti non mancano alla vallata.\nIl torrente Ovesca \u00e8 il maggior corso d'acqua della valle e la percorre interamente. Il torrente \u00e8 l'emissario del Lago d'Antrona, specchio d'acqua che si form\u00f2 in maniera naturale in seguito ad una frana avvenuta nel 1642. Oggi il laghetto costituisce un bacino idroelettrico, frequentato da numerosi turisti durante i fine settimana estivi. Il Lago di Antrona \u00e8 ingrossato da molti immissari ricchi d'acqua, il principale dei quali \u00e8 il Troncone, che nasce ai piedi del Pizzo d'Antigine. Poco prima di confluire nel Lago di Antrona, le acque del Troncone vengono imbrigliate in una diga e danno origine al lago artificiale di Campliccioli. Altro bacino artificiale \u00e8 il Lago Cingino, situato a 2.262\u00a0m s.l.m., il cui emissario confluisce nel Troncone poco lontano dalla sorgente. Caratteristico e straordinario lo spettacolo offerto dagli stambecchi della zona che si arrampicano come dei veri acrobati sul muro pressoch\u00e9 verticale della diga per cibarsi del muschio e dell'erba che vi cresce e soprattutto per leccare i sali (salnitro) che vi si depositano.\nOltre che dal Troncone, il Lago di Campliccioli \u00e8 alimentato pure dall'emisario del Lago Camposecco, altro bacino artificiale sfruttato per la produzione di energia idroelettrica. Superata la diga di Campliccioli, il Troncone scende velocemente al Lago di Antrona, il cui emissario, come detto, \u00e8 l'Ovesca.\nIl torrente Ovesca raggiunge quindi Antronapiana, dove riceve da sinistra uno dei suoi maggiori tributari: il torrente Loranco, che nasce ai piedi del Pizzo d'Andolla e, in prossimit\u00e0 dell'Alpe Cheggio, viene imbrigliato da una diga a formare il Lago Alpe dei Cavalli (o Lago di Cheggio), che \u00e8 lo specchio d'acqua pi\u00f9 ampio della Valle Antrona, anch'esso sfruttato per produrre energia idroelettrica. Superata la diga, il Loranco attraversa i pascoli dell'Alpe Cheggio e dell'Alpe di Campo, raggiungendo infine Antronapiana. L'Ovesca, dopo aver ricevuto il Loranco prosegue percorrendo la vallata, ricevendo vari affluenti da entrambi i versanti. A valle di Montescheno riceve il suo maggior affluente: il torrente Brevettola, che nasce alle pendici del Pizzo San Martino per scendere poi a lambire le frazioni di Montescheno.\nL'Ovesca lascia quindi la Valle Antrona e scende in Val d'Ossola, dove confluisce nel Toce dopo aver attraversato Villadossola.\nClima.\nIl clima della Valle Antrona \u00e8 tipicamente alpino, con inverni lunghi, rigidi e nevosi, ed estati fresche e piovose. Le precipitazioni sono abbondanti e infatti la valle, come tutta l'Ossola, \u00e8 una delle aree pi\u00f9 piovose d'Italia; tuttavia le piogge presentano una maggior frequenza in autunno, specie in ottobre, causando spesso anche gravi problemi quali tracimazioni di torrenti e frane. La neve ricopre per un lungo periodo le principali vette della valle e nei mesi pi\u00f9 rigidi scende sovente anche nel fondovalle. Le vette pi\u00f9 alte presentano pure alcuni piccoli ghiacciai perenni. In inverno i bacini della valle sono spesso coperti da uno spesso strato di ghiaccio che si scioglie soltanto a primavera inoltrata.\nMonumenti e luoghi d'interesse.\nL'imbocco della Valle Antrona si trova a Villadossola, ma si pu\u00f2 dire che la vera e propria valle inizi nel territorio di Montescheno. Questo comune \u00e8 un agglomerato di frazioni, adagiato tra frutteti, pascoli e boschi di castagni. Il primo abitato che si incontra \u00e8 \"Cresti\", sede del comune, e che conserva pure la Parrocchiale dei Santi Giovanni Battista e Carlo, da cui ogni anno parte una delle processioni pi\u00f9 belle delle Alpi: l'Autani dei sette fratelli. Da Cresti una strada secondaria conduce a \"Sasso\", \"Barbuniga\", \"Vallemiola\", \"Valleggia\" e \"Zonca\". Vallemiola si trova ben esposta al sole, e conserva l'Oratorio della Madonna delle Grazie, e due antichi grandi torchi per la produzione del vino. Uno dei due torchi \u00e8 stato recentemente restaurato.\nA Valleggia, si trovano un antico torchio ed un tipico forno frazionale per la produzione del pane. Anche a Barbuniga, si trova un torchio, ancora in ottime condizioni, costruito nel 1745, e non pi\u00f9 in funzione dal 1980. A Barbuniga si trova anche un tipico forno per la produzione del pane, e prima della Seconda guerra mondiale, vi era anche un grande alambicco frazionale per la produzione di grappa, di cui oggi non resta pi\u00f9 traccia. La frazione di Zonca si raggiunge solamente a piedi, ed al suo interno conserva due torchi e due forni frazionali.\nOltrepassato Montescheno ci si addentra nell'ex-comune di Seppiana (ora confluito nel nuovo centro denominato Borgomezzavalle), che in un tempo passato era la sola sede parrocchiale di tutta la valle. Nel centro del paese si trova l'antica chiesa parrocchiale di Sant'Ambrogio, dell'XI secolo. Il centro di Seppiana ospita pure un paio di antichi edifici con affreschi, ed un interessante portale ad arco. In localit\u00e0 le Selve si trova poi un crocefisso del XII secolo, mentre in localit\u00e0 San Rocco si trova il seicentesco oratorio.\nL'abitato successivo a Seppiana \u00e8 Viganella (anch'esso confluito in Borgomezzavalle), sede della ex-Comunit\u00e0 Montana Valle Antrona. Data la scarsa insolazione di Viganella (nei mesi invernali) \u00e8 stato sviluppato un progetto molto interessante che ha permesso l'installazione sul monte antistante il paese (a circa 870\u00a0m di distanza e 480 di dislivello) di uno specchio di ben 40\u00a0m\u00b2 che riflette il sole nella piazza del paese dando luce per parecchie ore al giorno. Il centro di Viganella ospita la parrocchiale della Nativit\u00e0 di Maria Vergine, del XVI secolo, ed alcuni antichi edifici di interessante architettura. In tutto il territorio comunale si trovano poi numerose cappelle ed alcuni oratori, tra i quali spiccano i seicenteschi edifici di San Domenico e San Giulio.\nSuperata Viganella, ecco che ci si addentra ad Antrona Schieranco, altro comune formato da un agglomerato di frazioni e localit\u00e0, esse sono: \"San Pietro\", \"Prabernardo\" (Inferiore e Superiore), \"Schieranco\", \"Madonna\", \"Locasca\", \"Rovesca\", \"Antronapiana\", \"Antrona Lago\", \"Cheggio\", \"Ronco\", \"Arvina\", \"Cimallegra\".\nSuperato San Pietro, con l'omonima chiesa, si raggiunge Prabernardo, dove una deviazione conduce a Schieranco. Proseguendo sulla via principale si incontrano Madonna, con la sua cinquecentesca chiesa della Beata Vergine del Carmine; Locasca, con la chiesa di San Francesco e della Madonna della Neve (XVII secolo) e Rovesca, con il cinquecentesco oratorio di San Gottardo. Superate queste frazioni si raggiunge Antronapiana, sede del comune di Antrona Schieranco, e capoluogo della Valle Antrona. In questa frazione si trovano la duecentesca parrocchiale di San Lorenzo ed i seicenteschi oratori di Sant'Anna e della Beata Vergine della Neve. Da Antronapiana si pu\u00f2 salire a Cheggio, che ospita il secentesco Oratorio di San Bernardo. Inoltre, in inverno, in questa localit\u00e0 \u00e8 possibile sciare grazie alla presenza di una sciovia e di un tapis roulant. Cheggio \u00e8 considerato una delle pi\u00f9 belle localit\u00e0 della Valle Antrona, con una meravigliosa vista su vette di 3000 e 4000 m s.l.m.\nEconomia.\nIl turismo \u00e8 alla base dell'economia della vallata, ma le maggiori opportunit\u00e0 lavorative si trovano a fondovalle, nel comune di Villadossola. Nel passato l'attivit\u00e0 mineraria ha giocato un ruolo di primaria importanza: dal 1736 al 1936, nel comune di Antrona Schieranco sono state attive miniere d'oro e dal 1922 al 1960 miniere di mica. Rimangono inoltre testimonianze dell'intensa attivit\u00e0 di lavorazione del legno. Con gli inizi del Novecento \u00e8 iniziato lo sfruttamento dei bacini imbriferi e sono ancora attivi i serbatoi (artificiali e naturali) per lo sfruttamento dell'energia idroelettrica, tra cui il \"Lago di Antrona\", che diviene anche meta turistica nel periodo estivo. \nDemografia dei Comuni.\nNel dettaglio fanno parte della Valle Antrona i seguenti 3 comuni (\"Popolazione residente al 30 novembre 2021 - Dato Istat\"): "}
{"id": "673863", "revid": "767487", "url": "https://it.wikipedia.org/wiki?curid=673863", "title": "Regione di Moyen-Chari", "text": "La regione di Moyen-Chari \u00e8 una regione del Ciad. Il capoluogo \u00e8 Sarh.\nSuddivisione amministrativa.\nLa regione \u00e8 divisa in 3 dipartimenti:"}
{"id": "673865", "revid": "729019", "url": "https://it.wikipedia.org/wiki?curid=673865", "title": "Raffaele de' Pazzi", "text": "Biografia.\nFiglio di Giovanni de' Pazzi e di Beatrice Borromeo, aveva solo sette anni quando la congiura dei Pazzi segn\u00f2 il tracollo della sua famiglia. Suo padre, bench\u00e9 non implicato nella congiura, fu imprigionato a Volterra perch\u00e9 avversario politico e sua madre venne a sua volta imprigionata nel 1480 dopo aver tentato di far evadere il marito.\nSub\u00ec l'interdizione alle cariche politiche che grav\u00f2 sulla sua famiglia e dopo la caduta dei Medici (1494) divenne capitano di ventura.\nFu al servizio dei Borgia nel 1501 e in seguito entr\u00f2 a servizio della chiesa, diventando uno dei condottieri preferiti di Giulio II, che lo volle in servizio continuo nelle sue imprese militari. Partecip\u00f2 alla vittoriosa conquista di Bologna, ma mor\u00ec pochi mesi dopo durante l'assedio di Ravenna."}
{"id": "673868", "revid": "599013", "url": "https://it.wikipedia.org/wiki?curid=673868", "title": "Gordan Giri\u010dek", "text": "Carriera.\nIn passato, per quanto riguarda la NBA, ha giocato per i Memphis Grizzlies, gli Orlando Magic, gli Utah Jazz, i Philadelphia 76ers e i Phoenix Suns.\nInizi\u00f2 la carriera cestistica in patria, dapprima con un piccolo club locale, in seguito passa al Cibona Zagabria. Nella stagione 2001-02 gioca con il CSKA Mosca.\nCos\u00ec nel 2002, dopo essere stato scelto qualche anno prima al secondo turno nel draft NBA, approda negli USA.\nNel 2008 passa al Fenerbah\u00e7e."}
{"id": "673870", "revid": "1632387", "url": "https://it.wikipedia.org/wiki?curid=673870", "title": "We Are Mot\u00f6rhead", "text": "We Are Mot\u00f6rhead \u00e8 il quindicesimo album dei Mot\u00f6rhead, uscito nel 2000 per l'etichetta CMC.\nIl disco.\nTra le tracce \u00e8 presente la cover dei Sex Pistols dal titolo \"God Save the Queen\", estratta inoltre come unico singolo e accompagnata con un videoclip. Tra le altre canzoni dell'album invece, si impongono anche \"Slow Dance\", con i suoi \"singhiozzi\" \"hard rock\", \"Out of Lunch\", molto orecchiabile e la ballata \"One More Fucking Time\".\nL'omonima title-track \"We Are Mot\u00f6rhead\", in uno stile stile rock e auto-celebrativo e con un suono \"classico\" molto simile alle canzoni dell'album Iron Fist si riferisce, ovviamente, alla band, che in quel periodo celebrava il 25\u00ba anniversario dalla propria nascita."}
{"id": "673872", "revid": "4252", "url": "https://it.wikipedia.org/wiki?curid=673872", "title": "Lucio di Alessandria", "text": "Primo vescovado.\nDopo la morte del vescovo ariano Giorgio e il ritorno di Atanasio, i fedeli ariani furono scacciati dalle chiese, nuovamente addette al culto del credo niceno, e si ritrovarono a celebrare le proprie cerimonie in segreto. In tale frangente Lucio fu eletto come leader della fazione ariana di Alessandria.\nAlla morte dell'imperatore Giuliano, avvenuta nel 363, quest'ultimo chiese al suo successore, Gioviano l'allontanamento dal soglio patriarcale di Atanasio, non riuscendo tuttavia nel suo intento per l'ostilit\u00e0 manifestata dal nuovo imperatore verso il movimento ariano. Alla salita dell'ariano Valente al soglio imperiale d'oriente nel 364 le speranze di Lucio si ravvivarono tanto che, speranzoso, rivolse una nuova richiesta a Costantinopoli. Il nuovo imperatore non ritenne tuttavia opportuno sostituire Atanasio mentre questi era ancora in vita. Lucio fu comunque nominato vescovo di Samostata, ruolo che occup\u00f2 per nove anni, pur officiando la propria fede tra una popolazione, per larga misura, poco incline all'arianesimo.\nElezione a patriarca.\nNel 373 Atanasio mor\u00ec e la gerarchia ecclesiastica elesse Pietro II come nuovo patriarca della citt\u00e0. Valente invi\u00f2 allora Lucio, accompagnato da Euzoio, patriarca ariano di Antiochia, con il decreto che prevedeva la deposizione di Pietro (che fu imprigionato) l'elezione di Lucio come nuovo patriarca. Questi, come il suo predecessore Giorgio pose in essere una dura repressione dei cristiani di credo niceno, specialmente se religiosi, e cacci\u00f2 i fedeli non ariani dalle chiese. Pietro, riuscendo a fuggire, si era intanto rifugiato a Roma, dove ebbe l'appoggio di papa Damaso I. Quest'ultimo, raggiunto dalla notizia della morte di Valente, alla fine del 377 invi\u00f2 Pietro II ad Alessandria con un decreto che ne confermava l'elezione a patriarca. Lucio, privato degli appoggi politici e militari, dovette quindi abbandonare la cattedra vescovile e lasciare, dopo poco, Alessandria\nOpere.\nLe sue opere, fatta eccezione per qualche stralcio annotato a margine di altri manoscritti, non sono giunte fino a noi. Sofronio Eusebio Girolamo riferisce che Lucio fu autore di una serie di libelli a difesa del credo ariano e di \"Solemne de Paschate Epistolae\", opera citata negli atti del Concilio Lateranense del 649."}
{"id": "673877", "revid": "485987", "url": "https://it.wikipedia.org/wiki?curid=673877", "title": "Regione di Ouadda\u00ef", "text": "La regione di Ouadda\u00ef \u00e8 una regione del Ciad. Il capoluogo \u00e8 Ab\u00e9ch\u00e9. \nSi trova nella parte sudorientale del paese, al confine con il Sudan (in particolare, con il Darfur). Nel 2008 parte della regione \u00e8 stata staccata per la creazione della nuova regione del Sila.\nSuddivisione amministrativa.\nLa regione \u00e8 divisa in 3 dipartimenti: "}
{"id": "673878", "revid": "767487", "url": "https://it.wikipedia.org/wiki?curid=673878", "title": "Extrema (gruppo musicale)", "text": "Gli Extrema sono un gruppo musicale thrash metal italiano, formatosi a Trezzo sull'Adda nel 1985.\nBiografia.\nNati dall'iniziativa del chitarrista Tommy Massara esordirono con l'EP \"We Fuckin' Care\" nel 1987, dallo stile aggressivo e contenente solo quattro canzoni impregnato di influenze dai gruppi thrash pi\u00f9 classici. Una settimana prima dell'uscita suonarono come apertura all'unica data italiana degli Slayer del tour di Reign in Blood, \u00e8 il 7 maggio 1987.\nIl primo album, invece, usc\u00ec sei anni dopo: \"Tension at the Seams\" (Contempo Records). Considerato come uno degli album fondamentali del metal italiano, il disco viene apprezzato della stampa internazionale per la qualit\u00e0 della scrittura e della produzione con un cantato diverso da quello degli album successivi (GL preferisce usare in questo album una voce pulita e molto pi\u00f9 limpida) e una sezione ritmica che riprende anche dal funky. Tra i pezzi pi\u00f9 rappresentativi sono da citare \"Join Hands\", \"Child o' Boogaow\", \"Displaced\" e \"Modern Times\".\nGrazie a questo successo arrivarono ad aprire molti concerti per gruppi del calibro di Metallica e Vasco Rossi, arrivando nell'arco di una settimana a suonare davanti a pi\u00f9 di 130.000 persone, cosa che nessuna band metal italiana del tempo era riuscita a fare. Da questi eventi venne ricavato un EP Live intitolato \"Proud Powerful and Alive\" edito a settembre del 1994, contenente una cover di \"Too Drunk Too Fuck\" dei Dead Kennedys.\nIl secondo album, \"The Positive Pressure (of Injustice),\" vede la luce nel 1995; la band punta maggiormente a semplificare il sound dei primi lavori optando per un suono pi\u00f9 massiccio e compatto che pu\u00f2 ricordare a tratti quello dei Pantera, ottenendo un buon successo ma dividendo i pareri dei fan. Per la canzone \"Money Talks\" verr\u00e0 girato un video.\nGli anni successivi sono caratterizzati da alti e bassi.\nNel 1996 compongono con gli Articolo 31 nel singolo \"Mollami\", ed fu polemica soprattutto da parte dei \"metallari\" pi\u00f9 conservatori (\u00e8 il periodo del nu-metal). L'esperimento si ripet\u00e9 nel 1999 con \"Vai bello\" , brano che stavolta comprende la partecipazione dell'intera crew della Spaghetti Funk. L'Associazione Calcio Milan, in onore del suo centenario, chiese alla band di comporre un inno metal dedicato alla squadra il titolo della canzone: \"Dai tempi del Paron\".\nLe influenze rapcore si ripercuotono anche nel terzo album del gruppo milanese \"Better Mad Than Dead,\" che vede la luce soltanto nel 2001. Come immaginabile, in questo disco si accentua lo stile hardcore e crossover molto in voga nel periodo statunitense.\nSuccessivamente, nel 2003 la band far\u00e0 uscire una raccolta di Remix, B-side e i pezzi sopra citati con il titolo di \"And the Best Has Yet to Come\" uscito per About Rock Records/Sony Music.\nIl gruppo suona nei principali eventi metal nazionali (Heineken Music Festival, Flippaut, Gods of Metal).\nDopo l'ultima esperienza contrattuale con un major, la band decide di aprire la propria etichetta discografica e di prodursi tutti i dischi in prima persona sotto il nome di Extremateam; la prima release, \"Set the World on Fire\", in contemporanea all'ingresso del nuovo batterista Paolo Crimi, uscir\u00e0 nel 2005 con distribuzione V2/Universal. L'album, molto apprezzato dalla critica, riscopre il sound delle prime pubblicazioni.\nIl 4 febbraio 2006 il gruppo tiene un concerto al Rolling Stone di Milano, che viene pubblicato nel 2007 col nome di \"Raisin' Hell with Friends\", disponibile anche in DVD (a titolo \"Murder Tunes &amp; Broken Bones\"). La band nel frattempo ha firmato un contratto di licenza e distribuzione con la Scarlet Records.\nAll'inizio del 2007 la band e lo storico cantante Gianluca Perotti si sono allontanati per poi riavvicinarsi.\nIl 22 maggio 2009 \u00e8 uscito il quinto album intitolato \"Pound for Pound\", che ha visto anche la partecipazione di Page Hamilton degli Helmet ed \u00e8 anche l'ultimo album con Mattia Bigi al basso.\nIl 15-16-17 luglio 2009 sono stati \"band\" di supporto per i Mot\u00f6rhead di Lemmy Kilmister nel tour che ha toccato Roma, Firenze e Padova.\nNel 2013 \u00e8 uscito il sesto album intitolato \"The Seed of Foolishness\".\nNel 2016 pubblicano \"The Old School EP\", tramite la Punishment 18 Records.\nIl 6 Maggio 2017 il gruppo, dopo un periodo di riflessione e in base agli eventi sviluppatisi, ha deciso di esonerare in maniera definitiva Gianluca Perotti, con un comunicato ufficiale pubblicato su Facebook e sul sito. Per le date estive viene sostituito da Axel Capurro degli Anewrage.\nIl 6 luglio 2017 con un post sulla pagina Facebook ufficiale gli Extrema annunciano l'ingresso nella formazione del cantante Tiziano Spigno."}
{"id": "673879", "revid": "287204", "url": "https://it.wikipedia.org/wiki?curid=673879", "title": "We Are Motorhead", "text": ""}
{"id": "673892", "revid": "919135", "url": "https://it.wikipedia.org/wiki?curid=673892", "title": "Successione di funzioni", "text": "In matematica una successione di funzioni \u00e8 una successione i cui termini sono funzioni.\nLa definizione di un opportuno limite per una successione di funzioni \u00e8 un tema importante dell'analisi funzionale. In particolare, per le successioni di funzioni si introduce, accanto alla convergenza puntuale, l'importante concetto di convergenza uniforme. La convergenza uniforme a una funzione su un dato intervallo pu\u00f2 essere definita tramite la norma uniforme.\nDefinizione.\nDato un insieme formula_1 di funzioni tra due insiemi fissati formula_2 e formula_3, una successione di funzioni \u00e8 un'applicazione dall'insieme dei numeri naturali in formula_1, che associa ad ogni numero naturale formula_5 una funzione formula_6. La successione \u00e8 usualmente indicata con uno dei due simboli seguenti:\nIl secondo simbolismo \u00e8 pi\u00f9 corretto in quanto evidenzia il fatto che la nozione di successione generalizza quella di ennupla ordinata.\n\u00c8 importante osservare che nella definizione, cos\u00ec come nell'enunciazione di molti teoremi e propriet\u00e0, non \u00e8 necessario supporre che il dominio delle funzioni sia un insieme strutturato. Solo dove richiesto esso sar\u00e0 da intendersi, a seconda dei casi, uno spazio topologico, metrico, etc.\nValori in un punto fissato.\nFissato un elemento formula_8 nel dominio formula_9, la successione:\ndei valori assunti dalle funzioni in formula_8 \u00e8 una successione di elementi del codominio formula_3. Quando formula_3 \u00e8 un insieme numerico, come ad esempio l'insieme dei numeri reali, questa \u00e8 una successione numerica.\nLimite della successione.\nData una successione di funzioni, \u00e8 naturale definire una nozione di limite. Se formula_14 \u00e8 una successione di funzioni da formula_2 in formula_3, la successione numerica formula_17 dei valori assunti in un punto formula_8 pu\u00f2 avere o non avere un limite. Se esiste un limite formula_19 per ogni punto formula_8, \u00e8 possibile definire una \"funzione limite\" formula_21. Tale tipo di convergenza, ottenuta \"calcolando il limite punto per punto\", \u00e8 detto \"convergenza puntuale\". La convergenza puntuale \u00e8 scarsamente usata in molti contesti dell'analisi funzionale poich\u00e9 non soddisfa dei requisiti che sono normalmente ritenuti importanti. Tra questi c'\u00e8, ad esempio, la commutativit\u00e0 del limite con altre operazioni che si possano fare sulle funzioni. \nNel caso di funzioni da formula_22 in formula_22, la convergenza puntuale ha le seguenti propriet\u00e0:\nPer ottenere nozioni di convergenza che soddisfino le precedenti propriet\u00e0 si definisce un opportuno spazio formula_1 di funzioni da formula_2 in formula_3, ad esempio lo spazio delle funzioni continue, lo spazio delle funzioni misurabili o lo spazio formula_27 delle funzioni lisce. Fornendo formula_1 di una nozione di distanza, cos\u00ec che risulti essere uno spazio metrico, si pu\u00f2 introdurre una nozione di convergenza di una successione di elementi di formula_1 pi\u00f9 forte di quella puntuale, detta \"convergenza uniforme\".\nConvergenza puntuale.\nSia formula_14 una successione di funzioni da formula_2 in formula_3 e sia formula_21 un'altra funzione da formula_2 in formula_3. Lo spazio formula_3 pu\u00f2 essere ad esempio l'insieme dei numeri reali o complessi. La successione di funzioni formula_37 converge puntualmente a formula_21 se:\nper ogni formula_40 nel dominio formula_2. In simboli, si scrive:\nSe il codominio formula_3 \u00e8 l'insieme dei numeri reali, \u00e8 possibile anche usare una simbologia che indica una convergenza monotona. Se\nper ogni formula_40 e formula_5, allora vale anche:\nper ogni formula_40 e formula_5, e si scrive formula_50 oppure formula_51. Analogamente, se vale l'altro verso della disuguaglianza si scrive formula_52 oppure formula_53.\nConvergenza uniforme.\nSia formula_54 una successione di funzioni dall'insieme formula_2 in formula_22 e sia formula_57 una funzione. La successione formula_14 converge uniformemente alla funzione formula_21 se per ogni formula_60 esiste formula_61 tale che:\nper tutti gli formula_63\nDetto:\nla successione formula_14 converge uniformemente a formula_21 se e solo se:\nLa successione formula_54 converge \"localmente\" uniformemente a formula_21 se per ogni formula_40 in uno spazio metrico formula_71 esiste formula_72 tale che formula_6 converge uniformemente su formula_74.\nDa notare che se nella definizione di convergenza uniforme si scambiano \"esiste formula_75\" e \"per ogni formula_40\" si ottiene la definizione di convergenza puntuale: per ogni formula_77 e per ogni formula_60 esiste un formula_75 tale che formula_80 per tutti gli formula_81. Si vede che la convergenza uniforme implica quella puntuale.\nLa convergenza uniforme si differenzia da quella puntuale per il fatto che, fissato un valore formula_82 (volendo anche piccolo a piacere), si pu\u00f2 trovare in corrispondenza di esso un indice formula_83 che non dipende da formula_40, ovvero non dipende dal punto considerato. In modo informale si pu\u00f2 affermare che, una volta fissato formula_85, ogni funzione formula_6 con formula_87 approssima su tutto formula_2 la funzione formula_21 con un errore minore di formula_85.\nPropriet\u00e0.\nLa convergenza uniforme \u00e8 in molti contesti preferibile alla convergenza puntuale in quanto soddisfa un certo numero di propriet\u00e0. Sia formula_6 convergente uniformemente a formula_21:\nQuesta relazione consente il passaggio al limite sotto il segno di integrale. L'ipotesi di continuit\u00e0 pu\u00f2 essere inoltre sostituita con l'ipotesi che formula_6 sia integrabile secondo Lebesgue.\nMetrica uniforme.\nSe formula_2 \u00e8 compatto, lo spazio formula_122 delle funzioni continue su formula_2 pu\u00f2 essere dotato di una distanza:\nin modo da diventare uno spazio metrico. In esso \u00e8 definito un concetto di limite di una successione che coincide con quello di convergenza uniforme. Le ipotesi che formula_2 sia compatto e che le funzioni siano continue sono introdotte per ottenere effettivamente una distanza finita fra ogni coppia di funzioni, grazie al teorema di Weierstrass. Tale distanza \u00e8 a sua volta indotta dalla norma uniforme.\nCriterio di convergenza di Cauchy.\nSia formula_14 una successione di funzioni definita in formula_127. Essa \u00e8 convergente puntualmente e uniformemente se e solo se per ogni formula_82 esiste un indice formula_129 tale che, per ogni formula_40 in formula_127:\nNello spazio delle funzioni limitate in formula_127 vale infatti il criterio di convergenza di Cauchy, essendo esso uno spazio completo.\nEsempi.\nGli esempi seguenti sono successioni di funzioni da formula_22 in formula_22. \nIn alcuni casi una successione di funzioni pu\u00f2 essere interamente descritta da un'espressione del tipo:\ndove i primi termini sono:\nAnalogamente, un'espressione del tipo:\ndescrive la successione di funzioni:\ndove se formula_140 si ottiene una successione di numeri reali.\nAltri tipi di convergenza.\nNel seguito verr\u00e0 supposto che le funzioni che compongono la successione formula_141 appartengono a uno spazio normato formula_142 Le nozioni di convergenza che seguono sono molto usate in spazi di Banach come gli spazi formula_143(spazio Lp) e gli Spazi di Sobolev formula_144\nSi dice che formula_145 converge in norma alla funzione formula_146 se\nUn'importante caratterizzazione della convergenza in norma in spazi di misura \u00e8 data dal teorema di Vitali.\nSi dice che formula_145 converge debolmente a una funzione formula_149 se\ndove formula_151 indica lo spazio duale di formula_152 e formula_153 indica l'azione di formula_154 su formula_155\nRelazioni tra le diverse nozioni di convergenza.\nSi ha che la convergenza forte implica la convergenza debole. Infatti, per definizione di norma di un operatore lineare si ha che\nIl viceversa non \u00e8 vero in generale. Mostriamo un controesempio.Per il teorema di rappresentazione di Rietsz, ogni elemento formula_154 del duale di formula_158 \u00e8 rappresentato da un elemento formula_159 di formula_160, con formula_161 Inoltre, il modulo di ogni elemento di formula_160 deve essere definitivamente, quasi ovunque, minore di qualsiasi costante formula_163 fissata. Quindi, presa la successione di funzioni formula_164 per ogni formula_165 e formula_166 per ogni formula_167, si ha che formula_168 \u00e8 formula_158, per ogni formula_170 costantemente pari a 0. Infatti, fissato formula_171 si ha che \nper ogni formula_173 \nAllo stesso tempo, avendo che formula_174 per ogni formula_5, si ha che formula_168 non converge in norma. \nSe lo spazio normato formula_177 \u00e8 uno spazio di Hilbert formula_178, allora si ha che la convergenza debole pi\u00f9 la convergenza delle norme implica la convergenza forte. Infatti \nInoltre la convergenza forte, a meno di passare a sottosuccessioni, implica la convergenza quasi ovunque."}
{"id": "673894", "revid": "709565", "url": "https://it.wikipedia.org/wiki?curid=673894", "title": "Jerome Squalor", "text": ""}
{"id": "673907", "revid": "767487", "url": "https://it.wikipedia.org/wiki?curid=673907", "title": "Mintermine", "text": "Un mintermine \u00e8 una funzione booleana che assume il valore 1 (ossia \"vero\", \"asserito\") in corrispondenza di un'\"unica\" configurazione di variabili d'ingresso (booleane) indipendenti.\nSono esempi di mintermine:\nEsistono tanti termini minimi quante sono le possibili configurazioni delle variabili di ingresso: le configurazioni di formula_1 variabili di ingresso sono formula_2, cio\u00e8 il numero di mintermini corrisponde al numero di combinazioni delle formula_1 variabili d'ingresso, quindi \u00e8 pari a formula_4. I termini minimi vengono indicati con formula_5 dove l'indice formula_6 \u00e8 associato alla configurazione in corrispondenza della quale si ha il mintermine.\nIl mintermine pu\u00f2 essere definito come il prodotto logico delle formula_1 variabili booleane sia affermate che negate, la cui combinazione fornisce un livello logico alto (cio\u00e8 pari a 1).\nTramite i mintermini ogni funzione booleana di formula_1 variabili pu\u00f2 essere espressa tramite la somma di prodotti logici. Infatti se formula_9 sono i valori che la funzione deve assumere in corrispondenza della configurazione associata all'indice formula_6 allora:\nEsempio.\nAd esempio:\nUn mintermine pu\u00f2 essere scritto come formula_14 con formula_15.\nDa notare che un mintermine formula_16 pu\u00f2 essere diverso da uno stesso mintermine ma con numero di ingressi diverso formula_17. Ad esempio formula_18 pu\u00f2 essere diverso da formula_19."}
{"id": "673908", "revid": "287204", "url": "https://it.wikipedia.org/wiki?curid=673908", "title": "Patcheel", "text": ""}
{"id": "673909", "revid": "287204", "url": "https://it.wikipedia.org/wiki?curid=673909", "title": "Nuckrar", "text": ""}
{"id": "673910", "revid": "819238", "url": "https://it.wikipedia.org/wiki?curid=673910", "title": "Maxis", "text": "Maxis \u00e8 una societ\u00e0 dedita allo sviluppo di videogiochi, fondata da Will Wright e Jeff Braun nel 1987, nota soprattutto per aver prodotto videogiochi quali \"The Sims, SimCity e Spore.\"\nStoria.\nOrigini e primi successi.\nLa Maxis \u00e8 stata fondata nel 1987 da Will Wright e Jeff Braun ai fini di pubblicare \"SimCity\" per PC. \"SimCity\" infatti era stato sviluppato da Will Wright in versione limitata per Commodore 64 e pochi produttori mostravano interesse nel portarlo sugli schermi dei PC: non era infatti un gioco tradizionale, con condizioni di vincita e di perdita della partita, e rappresentava quindi un rischio per le case produttrici. Il titolo, pubblicato sui PC nel 1989 dalla neonata societ\u00e0, si rivel\u00f2 invece uno dei giochi di maggiore successo di tutti i tempi.\nDeclino.\nDopo il grande successo di \"SimCity\", la Maxis si avventur\u00f2 in nuovi settori. Tuttavia, i nuovi titoli furono dei semi-fallimenti e questo port\u00f2 la societ\u00e0 a cercare offerte di acquisizione.\nAcquisizione.\nLa Electronic Arts complet\u00f2 l'acquisizione della Maxis il 28 luglio 1997. In confronto ad altre acquisizioni da parte della EA, quella della Maxis procedette pi\u00f9 lentamente, e la societ\u00e0 mantenne una certa autonomia negli anni successivi, tanto da poter mantenere il proprio logo nei nuovi titoli. Dal 2004 tuttavia, con l'uscita di \"The Sims 2\", il logo Maxis sparisce dal davanti della custodia dei videogiochi (anche se rimane sul retro e nei filmati introduttivi del gioco) e arriva a sparire completamente il 18 ottobre 2006, con l'uscita dell'espansione per \"The Sims 2.\"\nLa rinascita.\nNel 2006 lo studio perde logo e nome della compagnia, in quanto pienamente assimilato nel gruppo EA. Con l'annuncio del nuovo \"SimCity\" alla 2012 Game Developers Conference per\u00f2 lo studio recupera il nome ed il logo. Il nuovo logo Maxis torna nella serie \"The Sims\" nell'espansione \"\".\nAlbum studio.\nPer diversi anni i laboratori Maxis sono stati locati a Walnut Creek, in California. Nel febbraio 2004 si sono trasferiti nei quartieri generali della EA in Redwood Shores. Lo studio di Will Wright invece, in cui \u00e8 stato sviluppato Spore, si trovava ad Emeryville, in California.\nChiusura dello studio di Emeryville.\nNel marzo 2015 la Electronic Arts annunci\u00f2 la chiusura definitiva della sede di Maxis locata ad Emeryville, storicamente impegnata nello sviluppo dei giochi della serie di SimCity. Ai dipendenti che vi lavoravano furono date \"opportunit\u00e0 di esplorare\" altre posizioni lavorative all'interno di Maxis e di altri studi appartenenti ad EA.\nA quest'episodio \u00e8 legato un caso di disinformazione secondo cui \u00e8 ritenuto che l'intera societ\u00e0 sia stata chiusa, convinzione errata in quanto rimangono tutt'oggi attivi studi di produzione come quello di Redwood Shores, in cui \u00e8 sviluppato \"The Sims\", e quello di recente fondazione, Maxis Texas.\nSerie principali.\nLa Maxis \u00e8 largamente considerata per i suoi innovativi giochi di simulazione, in cui non vi \u00e8 alcun obiettivo specifico per il giocatore, rendendo i suoi giochi quasi infiniti.\n\"SimCity\".\n\"SimCity\" \u00e8 stato il primo videogioco commercializzato dalla Maxis che ha innovato il concetto di gioco come non c'era obiettivo specifico da raggiungere. In questo franchise, il giocatore \u00e8 un sindaco e a suo piacimento, pu\u00f2 creare citt\u00e0 passando da un unico villaggio ad una metropoli di successo, pu\u00f2 stabilire le zone, prendersi cura dei servizi pubblici e stimolare l'economia della citt\u00e0. L'ultimo capitolo, \"SimCity\", \u00e8 uscito nel 2013.\n\"The Sims\".\n\"The Sims\" \u00e8 stato lanciato nel 2000 ed \u00e8 stata la serie che ha avuto pi\u00f9 successo e tra le pi\u00f9 vendute del mondo. In questo franchise, il giocatore pu\u00f2 creare delle famiglie, creando delle case e gestire i loro bisogni, desideri e vita lavorativa. \u00c8 stato seguito da sette espansioni. Nel 2004 \u00e8 stato pubblicato il seguito intitolato \"The Sims 2\", in 3D; anch'esso ha ottenuto un ottimo successo ed \u00e8 stato seguito da otto espansioni. Dopo l'enorme successo dei primi due capitoli, nel 2009 \u00e8 stato distribuito il terzo seguito intitolato \"The Sims 3\", seguito da undici espansioni. L'ultimo capitolo, \"The Sims 4\", \u00e8 stato pubblicato il 4 settembre 2014.\n\"Spore\".\n\"Spore\" \u00e8 stato commercializzato il 5 settembre 2008. I giocatori possono creare una nuova specie partendo da un livello di una singola cellula, e svilupparle nella vita senziente. L'obiettivo principale di queste cellule \u00e8 di ottenere finalmente l'intelligenza per poi creare navi spaziali. Lo \"Spore Creature Creator\" permette agli utenti di creare delle specie per un uso successivo nel gioco. Questo \u00e8 uno dei pochi giochi della Maxis ad essere caratterizzati da obiettivi da completare; il giocatore infatti deve completare cinque fasi diverse e raggiungere lo spazio per viaggiare nella Via Lattea. Nel giugno del 2009 \u00e8 stata pubblicata un'espansione, \"Spore Avventure Galattiche\". Nel 2011 \u00e8 uscito \"Darkspore\"."}
{"id": "673914", "revid": "287204", "url": "https://it.wikipedia.org/wiki?curid=673914", "title": "Frygon", "text": ""}
{"id": "673915", "revid": "287204", "url": "https://it.wikipedia.org/wiki?curid=673915", "title": "Sabonea", "text": ""}
{"id": "673916", "revid": "287204", "url": "https://it.wikipedia.org/wiki?curid=673916", "title": "Noctus", "text": ""}
{"id": "673917", "revid": "287204", "url": "https://it.wikipedia.org/wiki?curid=673917", "title": "Tyltto", "text": ""}
{"id": "673918", "revid": "287204", "url": "https://it.wikipedia.org/wiki?curid=673918", "title": "Tyltalis", "text": ""}
{"id": "673919", "revid": "287204", "url": "https://it.wikipedia.org/wiki?curid=673919", "title": "Habunake", "text": ""}
{"id": "673920", "revid": "287204", "url": "https://it.wikipedia.org/wiki?curid=673920", "title": "Dojoach", "text": ""}
{"id": "673921", "revid": "287204", "url": "https://it.wikipedia.org/wiki?curid=673921", "title": "Namazun", "text": ""}
{"id": "673922", "revid": "287204", "url": "https://it.wikipedia.org/wiki?curid=673922", "title": "Heigani", "text": ""}
{"id": "673923", "revid": "287204", "url": "https://it.wikipedia.org/wiki?curid=673923", "title": "Shizariger", "text": ""}
{"id": "673924", "revid": "287204", "url": "https://it.wikipedia.org/wiki?curid=673924", "title": "Yajilon", "text": ""}
{"id": "673925", "revid": "287204", "url": "https://it.wikipedia.org/wiki?curid=673925", "title": "Nendoll", "text": ""}
{"id": "673926", "revid": "287204", "url": "https://it.wikipedia.org/wiki?curid=673926", "title": "Lilyla", "text": ""}
{"id": "673927", "revid": "287204", "url": "https://it.wikipedia.org/wiki?curid=673927", "title": "Yuradle", "text": ""}
{"id": "673928", "revid": "287204", "url": "https://it.wikipedia.org/wiki?curid=673928", "title": "Anopth", "text": ""}
{"id": "673930", "revid": "287204", "url": "https://it.wikipedia.org/wiki?curid=673930", "title": "Hinbass", "text": ""}
{"id": "673931", "revid": "287204", "url": "https://it.wikipedia.org/wiki?curid=673931", "title": "Milokaross", "text": ""}
{"id": "673932", "revid": "287204", "url": "https://it.wikipedia.org/wiki?curid=673932", "title": "Powalen", "text": ""}
{"id": "673935", "revid": "709565", "url": "https://it.wikipedia.org/wiki?curid=673935", "title": "Beatrice Baudelaire", "text": ""}
{"id": "673936", "revid": "767487", "url": "https://it.wikipedia.org/wiki?curid=673936", "title": "Andrea Mei", "text": "\u00c8 autore di molti successi dei Nomadi fra cui \"Io voglio vivere\" e \"Sangue al cuore\" che port\u00f2 i Nomadi primi in classifica per la prima volta,\nBiografia.\nAndrea Mei inizia la sua carriera musicale come membro della band new wave marchigiana Gloria, con cui partecipa alla compilazione del 1988 \"Adrenalina\", prodotta da Radio 1 e Koala Recording.\nNel 1988 \u00e8 in tour coi i Gang.\nNel 1989 partecipa al terzo disco dei Gang \"Reds\" e per la prima volta incide con la fisarmonica.\nNel 1990 partecipa a \"Le radici e le ali\", disco della svolta, che segna il passaggio all'italiano.\nLe registrazioni di \"Storie d'Italia\" nel 1992-1993 si svolgono all'Esagono di Rubiera, Andrea Mei incontra tra gli altri Claudio Morselli, incontro importante per la successiva attivit\u00e0 di produttore artistico e tecnico del suono.\nIn questo periodo collabora anche con altri artisti fra cui Paolo Rossi, Phil Palmer chitarrista dei Dire Straits, Banda Bassotti, Circo Fantasma ed altri ancora.\nNel 1993 accompagna Paolo Rossi nei quattro spettacoli dai quali poi verr\u00e0 estratto il cd live \"Canzonacce\". Tra gli ospiti delle serate sono presenti Enzo Jannacci, Claudio Baglioni, i C'\u00e8 quel che c'\u00e8, e, ospite fisso, Vinicio Capossela. Nello stesso anno incide \"Una volta \u00e8 per sempre\" dei Gang sotto la produzione artistica degli stessi fratelli Severini.\nNel 1995 partecipa con i Gang al disco \"Tributo Ad Augusto\" con il brano \"Auschwitz\" di Francesco Guccini. Sul palco dei Nomadi per la consegna del premio incontra Lorella Cerquetti, che sfocer\u00e0 nella collaborazione come autori dei brani dei Nomadi e nel duo \"Lorelai &amp; Doct.Mei\".\nNel 1998 incide \"Fuori dal controllo\" con i Gang, mentre del 2000 \u00e8 \"Controverso\".\nDal 2000 al 2009 in cinque album scrive ben 22 brani per i Nomadi fra cui i singoli \"la vita che seduce, Sangue al cuore (primo in classifica), Io voglio vivere, Oriente, Occhi aperti\u201d e dell'ultimo disco \u201cLa dimensione\u201d ed altri ancora.\nNel 2004 insieme a Lorella Cerquetti, firma un contratto con l'etichetta Segnali Caotici di Beppe Carletti dei Nomadi per la realizzazione del loro primo disco \"Animali nudi\" a nome Lorelai &amp; doct. Mei dai loro rispettivi soprannomi dati a Lorella da Augusto Daolio e ad Andrea da Marino Severini.\nNel 2008 ha scritto le musiche dello spettacolo teatrale contro la violenza sulle donne \"Rosa Violata\" con l'attrice Rosetta Martellini e \"Capelli al vento\" sempre con Rosetta Martellini e la regia di Luigi Moretti sulla vita e le opere della poetessa Joyce Lussu.\nIn questi anni svolge anche l'attivit\u00e0 di produttore artistico per gruppi come i File, Firesons, Oscure, Swell99, Eyston Brein, Helena Verter, il cantante serbo Sasha Kal\u00e8, Linea Maginot, Contratto Sociale Gnu folk, ed altri ancora.\nDal 2012 affianca Danilo Sacco, ex voce dei Nomadi, nella sua carriera solista sia come pianista dal vivo che come autore in studio. Esce \"Un altro me\" album di esordio di Danilo Sacco in cui scrive diversi brani.\nNel 2014 esce \"Minoranza rumorosa\" sempre di Danilo Sacco in cui firma 10 brani insieme a Valerio Giambelli e lo stesso Danilo Sacco.\n2015 firma il singolo \"Forte e chiaro\" album \"Libero se canto\" del maestro Tenore Marco Berti (Sound music International)\n2017 firma il contratto Editoriale in esclusiva con Oyez Music Publisher &amp; Label come autore e produttore.\n2018 esce \"Gard\u00e8\" DME/ArtistiFirst nuovo album di Danilo Sacco in cui \u00e8 produttore artistico e coautore di 11 brani.\nDiscografia.\ncon i Gang\nCome autore.\nAlbum \"Gard\u00e8\" Danilo Sacco DME/artistiFirst"}
{"id": "673939", "revid": "1983214", "url": "https://it.wikipedia.org/wiki?curid=673939", "title": "Orfani", "text": ""}
{"id": "673940", "revid": "709565", "url": "https://it.wikipedia.org/wiki?curid=673940", "title": "Josephine Anwhistle", "text": ""}
{"id": "673945", "revid": "1543377", "url": "https://it.wikipedia.org/wiki?curid=673945", "title": "Regione del Salamat", "text": "La regione del Salamat \u00e8 una regione del Ciad. Il capoluogo \u00e8 Am Timan. Si trova nella parte sudorientale, e prende nome dal fiume Salamat.\nSuddivisione amministrativa.\nLa regione \u00e8 divisa in 3 dipartimenti:"}
{"id": "673946", "revid": "21583", "url": "https://it.wikipedia.org/wiki?curid=673946", "title": "Temperamento (psicologia)", "text": " \nIn psicologia e psichiatria il termine temperamento (etimologicamente derivante dal latino \"temper\u0101re\", cio\u00e8 \u00abmescolare adeguatamente\u00bb, \u00abmiscelare\u00bb o \u00abamalgamare\u00bb nella giusta misura) viene usato per indicare la mescolanza degli aspetti innati della personalit\u00e0. In accordo con Jaspers si ritiene che gli autori classici (Ippocrate, Galeno) considerassero i quattro temperamenti come l'espressione di variabilit\u00e0 soggettive in rapporto con gli umori (sangue, flegma, bile gialla, bile nera), i tratti personologici, l\"'habitus\" somatico ed anche le influenze astrologiche. \nNella psicopatologia moderna il termine \u00e8 stato ripreso nell'accezione di componente innata e quasi somatica della personalit\u00e0 da Kretschmer nel 1923. Questa formulazione ha fornito la base definitoria per i contemporanei teorici e clinici della personalit\u00e0, in particolare Kernberg e Cloninger.\nDescrizione.\nDefinizione secondo la psicoanalisi.\nNella teoria psicoanalitica, secondo l'ultima formulazione di Otto Kernberg (1994), la personalit\u00e0 normale si considera formata da due componenti fondamentali: il temperamento e il carattere. Per temperamento si intende l'insieme delle tendenze innate, cio\u00e8 determinate geneticamente, dell'individuo a reagire agli stimoli ambientali con determinate modalit\u00e0 anzich\u00e9 altre. Queste modalit\u00e0 secondo Kernberg sarebbero \"l'intensit\u00e0\", la \"frequenza\" e la \"soglia\" delle risposte affettive. Ci\u00f2 significherebbe che per ogni individuo vi sono delle soglie tipiche di attivazione delle emozioni positive e dei sentimenti di piacere, come pure di quelle dolorose e delle risposte aggressive conseguenti a queste. \u00c8 il funzionamento di questo meccanismo che a quanto pare sarebbe innato. Il bilanciamento dei fattori potrebbe essere proprio di ciascun individuo, dipenderebbe perci\u00f2 direttamente da meccanismi intrinsecamente biologici.\nPrincipali usi del termine.\nLe osservazioni di molti autori di diverse scuole di psichiatria e psicologia hanno usato il termine in funzione descrittiva secondo diverse categorie. \"Temperamento\" in genere viene utilizzato con riferimento ai tre ambiti di significato seguenti: \nTemperamento e disturbi mentali.\nLo studio del temperamento nell'ambito della psichiatria \u00e8 stato condotto nell'ambito di ricerche sulla eziologia dei disturbi di personalit\u00e0. In pratica, le ricerche erano per cercare di capire se ci sono fattori genetici ereditari all'origine dei disturbi. Queste ricerche, se non hanno dato risultati chiari in tal senso, hanno portato alla definizione di ulteriori aspetti della personalit\u00e0 che sono stati \"misurati\" e considerati parte del temperamento. Una ricerca di Cloninger (1993) indica gli aspetti: \"ricerca della novit\u00e0\", \"evitamento del danno\", \"dipendenza dalla ricompensa\", \"persistenza\". Gli autori hanno posto in collegamento aspetti del temperamento con la maggiore o minore predisposizione a di certi tipi di patologia. Nel modello di Cloninger le disposizioni temperamentali innate interagiscono con l'ambiente per determinare il carattere, secondo tre dimensioni, \"auto-direzionalit\u00e0\", \"cooperativit\u00e0\" e \"auto-trascendenza\". In particolar modo la prima di queste tre dimensioni sembra essere negativamente correlata con la presenza di disturbi di personalit\u00e0. \nStudi condotti su gemelli separati, per\u00f2, fanno pensare che non esiste una correlazione fra il temperamento e disturbi \"specifici\". Esiste una correlazione solo generica nell'occorrenza di disturbi tra consanguinei di persone affette da patologia mentale, ma non c'\u00e8 un collegamento con specifiche patologie. L'unico disturbo di Asse II con una qualche incidenza familiare sembra essere il disturbo schizotipico di personalit\u00e0 (Torgersen 1985, 1994). Kernberg (1996) conclude che \u00abi fattori temperamentali genetici determinano solo le caratteristiche di temperamento delle personalit\u00e0 normali\u00bb, secondo questa opinione autorevole perci\u00f2 i quadri sintomatici - cio\u00e8 i diversi tipi di disturbi mentali - in linea di massima non dipendono dal temperamento dell'individuo cio\u00e8 sarebbero in qualche modo acquisiti nelle esperienze di vita. "}
{"id": "673948", "revid": "287204", "url": "https://it.wikipedia.org/wiki?curid=673948", "title": "Citroen Traction Avant", "text": ""}
{"id": "673949", "revid": "1318658", "url": "https://it.wikipedia.org/wiki?curid=673949", "title": "Regione di Tandjil\u00e9", "text": "La regione di Tandjil\u00e9 \u00e8 una regione del Ciad. Il capoluogo \u00e8 La\u00ef. \nSuddivisione amministrativa.\nLa regione \u00e8 divisa in 2 dipartimenti:"}
{"id": "673955", "revid": "339392", "url": "https://it.wikipedia.org/wiki?curid=673955", "title": "Garthe Knight", "text": ""}
{"id": "673960", "revid": "114471416", "url": "https://it.wikipedia.org/wiki?curid=673960", "title": "Vincenzo Borgarello", "text": "Professionista dal 1910 al 1914, conta la vittoria di quattro tappe al Giro d'Italia e due al Tour de France 1912.\nCarriera.\nSi distinse come velocista, correndo per la Peugeot, la Legnano e l'Atala. Nel 1912 venne eletto dai tifosi \"il corridore pi\u00f9 famoso del momento\" in un referendum promosso da La Gazzetta dello Sport, in seguito alle vittorie di tappa al Giro d'Italia ed al Tour de France.\nFu il primo italiano ad \"indossare\" la maglia gialla al Tour de France, infatti durante l'edizione del 1912 conquist\u00f2 la vetta della classifica generale al termine della seconda frazione. In quella edizione, in cui la classifica era stilata a punti e non a tempi, tuttavia la maglia gialla non era stata ancora introdotta, dato che questo simbolo verr\u00e0 utilizzato a partire dall'edizione del 1919, quindi si pu\u00f2 parlare solo di una \"vestizione ideale\". Borgarello cedette il primato della classifica il giorno seguente al belga Odile Defraye, il quale porter\u00e0 vittoriosamete fino a Parigi il primato nella generale."}
{"id": "673966", "revid": "306856", "url": "https://it.wikipedia.org/wiki?curid=673966", "title": "Stube", "text": "La stube o st\u00fca, a seconda che si prediliga rispettivamente la dizione tedesca o ladina, \u00e8 il soggiorno tipico di talune zone alpine, quali in Italia l'Alto Adige, il Trentino, la Ladinia e la Valtellina, ma in particolar modo diffuso in Austria e in Germania. Infatti proprio le aree alpine di lingua tedesca sono il punto di origine della stube.\nDescrizione.\nUn tempo era l'unico ambiente riscaldato della casa perch\u00e9 vi si trovava la stufa, vocabolo che in italiano deriva proprio da \"Stube\". Generalmente la stanza era esposta a sud in modo tale da sfruttare al massimo il calore e la luce del sole durante i lunghi inverni. \nUno dei dettagli pi\u00f9 frequenti e caratteristici \u00e8 il rivestimento interno, il quale \u00e8 realizzato completamente in legno, preferibilmente di cirmolo, lavorato con profusione di dettagli e di ornamenti artistici. \nLa vita dell'intera famiglia, al di fuori del lavoro nei campi e nella stalla, si svolgeva principalmente qui. I pasti, la convivialit\u00e0 serale, le orazioni, le veglie sui defunti, i lavori tipicamente femminili quali il ricamo e la tessitura.\nElementi principali.\nIl \"Kachelofen\" e il \"Bauernofen\".\nIn questo ambiente ricopre fondamentale importanza la stufa. Ne esistono principalmente due tipi: il \"Kachelofen\" e il \"Bauernofen\" (lad. \"mug\u00f9n\" o \"forn\u00e9l\").\nIl primo predilige uno sviluppo verticale; pu\u00f2 infatti, se l'ambiente lo permette, superare i due metri di altezza; \u00e8 generalmente ricoperto di ceramica, spesso decorata. Questo modello era usato nelle \"stube\" dei pi\u00f9 abbienti e in quelle pi\u00f9 signorili. \nIl secondo, come indica il nome, \u00e8 pi\u00f9 semplice: predilige uno sviluppo in orizzontale ed \u00e8 composto da una struttura in muratura che occupa una parte notevole dell'ambiente. Si tratta di una semplice volta a botte, alta non pi\u00f9 di due metri, con l'apertura dall'altra parte della parete dalla quale si sviluppa; la stufa veniva pertanto alimentata dall'esterno, cos\u00ec da evitare dispersione di calore. Generalmente intorno e sopra ad essa si sviluppa una struttura in legno simile ad un banco chiamata \"Ofenbank\" (lad. \"banch da forn\u00e9l\"), che permette dunque di sdraiarsi attorno alla stufa o al di sopra della stessa.\nIl \"Herrgottswinkel\".\nUn altro elemento di fondamentale importanza era lo spazio riservato alle immagini sacre. Nelle \"stube\" contadine questo consiste generalmente in un piccolo altarino in un angolo, quello di fronte all'entrata, con una statua di legno (in tedesco \"Herrgottswinkel\"). Questi venivano spesso decorati a seconda del periodo liturgico, ad esempio frasche fresche e una statua di Ges\u00f9 Bambino per il periodo natalizio. Nelle famiglie pi\u00f9 abbienti invece si usava porre un grande crocifisso ligneo su di una parete, spesso accompagnato da altre immagini o statue. \nFrequente \u00e8 anche l'uso di appendere al centro del soffitto una Colomba dello Spirito Santo in legno. Oppure, nei cassettoni con la tecnica dell'intaglio, gli anagrammi \"IHS\" o \"AM\".\nL\"'Eckbank\".\nElemento quasi immancabile nelle \"stube\" \u00e8 l\"'Eckbank\". Si tratta di un banco di legno, spesso foderato e imbottito, che corre lungo due pareti della stua, formando cos\u00ec un angolo. Solitamente corre lungo le due pareti esterne in modo tale da poter fruire della luce naturale lungo tutto l'arco della giornata. Qui solitamente si colloca il tavolo principale attorno al quale si raccoglie la famiglia per i pasti.\nDiffusione.\nAncora oggi nell'area alpina centrale si usa costruire la \"stube\" interamente di legno e con la tradizionale stufa, il cui utilizzo sopravvive anche ai sistemi di riscaldamento moderni, risultando ancora oggi economica ed efficiente, oltre che visivamente gradevole.\nSi possono ammirare degli esempi di \"stube\" anche molto antiche presso innumerevoli musei, residenze e castelli dell'arco alpino centrale. Particolarmente ricca \u00e8 la collezione di \"stube,\" sia signorili che rustiche, presente nel Museo dell'arte popolare tirolese di Innsbruck in Austria; in Italia una collezione pregevole \u00e8 visitabile presso il Museo degli usi e costumi di Brunico. Alcune \"stube\" di tipo signorile, possono essere viste nei musei che hanno sede presso il Palazzo vescovile di Bressanone e il Palazzo Besta di Teglio."}
{"id": "673977", "revid": "298055", "url": "https://it.wikipedia.org/wiki?curid=673977", "title": "Fission Chips", "text": ""}
{"id": "673982", "revid": "1543377", "url": "https://it.wikipedia.org/wiki?curid=673982", "title": "Regione di Wadi Fira", "text": "La regione di Wadi Fira \u00e8 una regione del Ciad. Il capoluogo \u00e8 Biltine. Si trova nella parte orientale del paese, al confine con il Sudan e in particolare con il Darfur.\nSuddivisione amministrativa.\nLa regione \u00e8 divisa in 3 dipartimenti:"}
{"id": "673984", "revid": "125916806", "url": "https://it.wikipedia.org/wiki?curid=673984", "title": "Freedom House", "text": "Freedom House \u00e8 una organizzazione non governativa internazionale, con sede a Washington, D.C., che conduce attivit\u00e0 di ricerca e sensibilizzazione su democrazia, libert\u00e0 politiche e diritti umani. Freedom House pubblica un rapporto annuale dal titolo \"Freedom in the world\" (\"Libert\u00e0 nel mondo\") che misura il grado di libert\u00e0 civili e diritti politici garantiti in ciascun paese, un indicatore utilizzato da diverse ricerche di scienza politica. Altri rapporti annuali pubblicati da Freedom House sono \"Freedom of the Press\" e \"Freedom on the Net\", che misurano la libert\u00e0 di stampa e la libert\u00e0 di internet nel mondo.\nOrigine e finanziamenti.\nL'organizzazione venne fondata da Wendell Willkie, Eleanor Roosevelt, George Field, Dorothy Thompson, Herbert Bayard Swope, e altri nel 1941. Freedom House si descrive come \"una voce chiara per la democrazia e la libert\u00e0 in tutto il mondo\". Il gruppo afferma che \"la leadership americana negli affari internazionali \u00e8 essenziale per la causa dei diritti umani e della libert\u00e0\", e che questo pu\u00f2 essere conseguito innanzitutto attraverso le \"analisi, azioni di sensibilizzazione e azione\" condotte dal gruppo.\nFreedom House afferma che:\nRecentemente ha dato supporto ai cittadini coinvolti nelle rivoluzioni in Serbia, Ucraina, Georgia e Kirghizistan.\nFreedom House riceve circa il 90% dei suoi finanziamenti dal governo federale degli Stati Uniti d'America, assieme a donazioni da altre fonti, quali la Bradley Foundation, la Smith Richardson Foundation, il governo dei Paesi Bassi, la Nicholas B. Ottaway Foundation, la John D. and Catherine T. MacArthur Foundation, la John S. &amp; James L. Knight Foundation, la John Hurford Foundation, ed altri.\nMissione.\nCome affermato da Freedom House:\nLibert\u00e0 di stampa.\nFreedom House stila anche una classifica degli Stati del mondo in relazione alla libert\u00e0 di stampa. Fino al 2002, l'Italia era classificata come paese \"libero\". Il livello \u00e8 stato declassato a \"parzialmente libero\" tra il 2003 e il 2005, nel corso del mandato del governo Berlusconi II e III, a causa di \u00abvent'anni di amministrazione politica fallimentare\u00bb, la \"controversa Legge Gasparri del 2003\" e soprattutto la \"possibilit\u00e0 per il premier di influenzare la RAI, un conflitto d'interessi tra i pi\u00f9 sfacciati del mondo\".\nDopo essere stata riclassificata come paese \"libero\" per quanto riguarda la libert\u00e0 di stampa nel 2006 e 2007 durante il governo Prodi II, l'Italia \u00e8 stata di nuovo declassificata a \"parzialmente libero\" a partire dal 2008 con il governo Berlusconi IV e i successivi governi. L'Italia costituisce una \u00abanomalia nella regione\u00bb, secondo Freedom House, che riporta nello specifico i \"crescenti tentativi del governo di interferire con la politica editoriale dei mezzi di comunicazione pubblici, in particolare circa la copertura degli scandali del premier Silvio Berlusconi\".\nCritiche.\nAlcuni critici di Freedom House, tra cui Noam Chomsky, ne hanno contestato la parzialit\u00e0 geopolitica perch\u00e9 riceve fondi dal governo statunitense per perseguire alcuni scopi."}
{"id": "673985", "revid": "48706", "url": "https://it.wikipedia.org/wiki?curid=673985", "title": "Lemony Snicket - una serie di sfortunati eventi", "text": ""}
{"id": "673987", "revid": "709565", "url": "https://it.wikipedia.org/wiki?curid=673987", "title": "Zia Josephine", "text": ""}
{"id": "673988", "revid": "729019", "url": "https://it.wikipedia.org/wiki?curid=673988", "title": "Gustavo Alziary di Malaussena", "text": "Figlio del conte Clemente Rossi Tonduti di Peglione, entr\u00f2 giovanissimo nella Real Scuola di Marina in Genova e ne usc\u00ec guardiamarina nel 1850.\nTenente di vascello nel 1859, partecip\u00f2 alla campagna dei franco-sardi nell'Adriatico. Nel 1860 per il coraggio dimostrato al bombardamento della citt\u00e0 di Ancona, si guadagna la medaglia d'argento al Valor Militare.\nFu prescelto dal re Vittorio Emanuele II per la carica di Ufficiale di Ordinanza del giovane Oddone di Savoia.\nAllo scoppio della guerra del 1866, il Malaussena venne promosso capitano di fregata e nominato comandante in seconda della nave ammiraglia \"Re d'Italia\". Nella tragica giornata di Lissa successe al comando al Fa\u00e0 di Bruno qualche istante prima che la nave affondasse, restando immobile sul ponte, mor\u00ec vittima del dovere.\nA guerra finita gli fu concessa una seconda medaglia d'argento al valore ed in suo onore venne imposto il nome di \"Malaussena\" a una piccola nave della Regia Marina."}
{"id": "673990", "revid": "486946", "url": "https://it.wikipedia.org/wiki?curid=673990", "title": "Esm\u00e9 Squalor", "text": ""}
{"id": "673999", "revid": "1494380", "url": "https://it.wikipedia.org/wiki?curid=673999", "title": "Lista di encicliche", "text": "Il seguente elenco, ordinato cronologicamente per la data di stesura, riporta tutte le encicliche dei papi della Chiesa cattolica.\nIl numero a fianco del pontefice rappresenta il numero di papa della storia.\nDalla prima enciclica (1740) al Concilio Ecumenico Vaticano I.\nBenedetto XIV (1740\u20131758).\n247. Papa Benedetto XIV (1740-1758) - \nClemente XIII (1758\u20131769).\n248. Papa Clemente XIII (1758-1769) - \nClemente XIV (1769\u20131774).\n249. Papa Clemente XIV (1769-1774) - \nPio VI (1775\u20131799).\n250. Papa Pio VI (1775-1799) - \nPio VII (1800\u20131823).\n251. Papa Pio VII (1800-1823) - \nLeone XII (1823\u20131829).\n252. Papa Leone XII (1823-1829) - \nPio VIII (1829\u20131830).\n253. Papa Pio VIII (1829-1830) - \nGregorio XVI (1831\u20131846).\n254. Papa Gregorio XVI (1831-1846) - \nDal Concilio Ecumenico Vaticano I al Concilio Ecumenico Vaticano II.\nPio IX (1846\u20131878).\n255. Beato Pio IX (1846-1878) - \nLeone XIII (1878\u20131903).\n256. Papa Leone XIII - 1878-1903 - \nPio X (1903\u20131914).\n257. San Pio X (1903-1914) - \nBenedetto XV (1914\u20131922).\n258. Papa Benedetto XV (1914-1922) - \nPio XI (1922\u20131939).\n259. Papa Pio XI (1922-1939) - \nPio XII (1939\u20131958).\n260. Papa Pio XII venerabile (1939-1958) - \nDal Concilio Ecumenico Vaticano II ad oggi.\nGiovanni XXIII (1958\u20131963).\n261. San Giovanni XXIII (1958-1963) - \nPaolo VI (1963\u20131978).\n262. San Paolo VI (1963-1978) - \nGiovanni Paolo I (1978).\n263. Papa Giovanni Paolo I servo di Dio (26 agosto-28 settembre 1978) - \nGiovanni Paolo II (1978\u20132005).\n264. San Giovanni Paolo II (1978-2005) - \nBenedetto XVI (2005\u20132013).\n265. Papa Benedetto XVI (2005-2013) - \nFrancesco (2013-in carica).\n266. Papa Francesco (2013-in carica) - \nBibliografia.\nIl presente elenco delle encicliche dei Papi della Chiesa cattolica \u00e8 tratto dalle seguenti fonti:\nAltre fonti non consultate:"}
{"id": "674000", "revid": "30610", "url": "https://it.wikipedia.org/wiki?curid=674000", "title": "Alessandro Pellicori", "text": "Carriera.\nGiocatore.\nClub.\nPellicori disputa le giovanili con la compagine della sua citt\u00e0 natale, il , con cui esordisce in serie B nella stagione 1999-2000, collezionando una sola presenza in campionato.\nNel 2000 \u00e8 acquistato dal Lecce con cui esordisce in serie A il 14 gennaio 2001 in Lecce- 3-1. \u00c8 rimasto in Puglia fino al 2002 disputando in tutto 4 partite nella massima serie.\nNella stagione 2003-2003 passa in prestito all', in Serie C1. In Irpinia realizza 7 reti in 18 partite, tuttavia viene duramente contestato dai tifosi a causa di alcune prestazioni negative e nel gennaio 2003 viene aggredito insieme al compagno di squadra Serge Di\u00e9. Dopo questi fatti rientra al Lecce, che lo gira nuovamente in prestito, questa volta al (C1 girone A), dove va a segno una volta in 9 incontri.\nNel 2004 viene prestato al ancora in C1 per passare poi a gennaio al Benevento, disputando la finale dei playoff per la serie B contro il . Pellicori decide di rimanere in C1 trasferendosi a , con cui realizza 24 gol in 55 partite; al termine della prima stagione i maremmani ne acquisiscono l'intera propriet\u00e0 dal Lecce.\nNel gennaio 2006 firma un contratto preliminare con il , e per questo viene ceduto in prestito per sei mesi al in Serie B. I calabresi a fine stagione retrocedono in Serie C1, e passa quindi al tra i cadetti, salvo poi trasferirsi nuovamente a gennaio 2007 al sempre in B.\nNell'estate 2007 torna a vestire la maglia dell'Avellino dopo quattro stagioni. Realizza 18 gol in 40 partite, che tuttavia non evitano la retrocessione in Serie C1 della squadra campana. La stagione successiva, dopo il ripescaggio in cadetteria, la punta calabrese decide di rimanere in Irpinia. Realizza due reti fino a gennaio, quando ritorna a vestire la maglia del Grosseto tramite uno scambio di prestiti che porta Ferdinando Sforzini dalla Maremma alla Campania. Con i maremmani realizza 4 reti nella seconda parte di stagione; a fine campionato Pellicori rientra nell', ma il club irpino in gravi difficolt\u00e0 economiche non si iscrive a nessun campionato e l'attaccante quindi rimane svincolato. L'11 luglio 2009, si trasferisce in Inghilterra firmando un triennale con il Q.P.R. di Flavio Briatore, che lo strappa anche a diversi club italiani di serie B.\nIl 1\u00ba febbraio 2010 viene girato in prestito fino a giugno al , compagine di serie B che naviga nei bassifondi della classifica. A fine stagione sono 8 le reti realizzate in 17 presenze di campionato, ma non bastano a salvare i lombardi dalla retrocessione in Lega Pro.\nIl 27 agosto 2010 il QPR lo cede in prestito al Torino con diritto di riscatto a favore del club granata. Il 18 dicembre 2010 l'attaccante cosentino realizza il suo unico goal in maglia granata, nella partita vinta dal Toro per 2-1 contro l'Empoli. Dopo non esser stato riscattato, torna al Q.P.R. dai quali rescinde il 14 ottobre 2011.\nTerminata la squalifica, riprende a giocare nel Castrovillari, in Serie D. Nel dicembre 2016 scende in Eccellenza con l', con cui conclude la sua carriera agonistica.\nNazionale.\nHa fatto parte della Nazionale italiana Under-20 tra il 2001 e il 2002. Nel 2001 ha preso parte, con la squadra di giovani, ai Giochi del Mediterraneo in cui l'Italia si \u00e8 piazzata seconda.\nAllenatore.\nNel luglio 2017 diventa nuovo allenatore della , in Serie D. Con i neroverdi la sua prima esperienza da allenatore dura fino al 20 novembre quando la societ\u00e0 di Palmi decide di esonerarlo con la squadra al 15\u00ba posto in classifica e soli 12 punti in 13 giornate. Sorprendentemente alla ripresa degli allenamenti il Mister \u00e8 ancora in carica poich\u00e9 la Societ\u00e0, ritenendo che continuare la collaborazione sia la scelta migliore, ritorna sui propri passi e conferma la fiducia nel Mister.\nNella stagione 2018-19 assume la guida del .\nNell'estate 2021 viene ingaggiato dalla , squadra che disputer\u00e0 il torneo di Eccellenza, della Calabria. Viene esonerato il 16 novembre, dopo la sconfitta interna contro il Morrone e con la squadra al quinto posto in classifica.\nScandalo calcio-scommesse.\nAll'alba del 28 maggio 2012 viene arrestato nell'ambito dell'operazione condotta dalla procura di Cremona, denominata \"Last Bet\", relativa al calcio-scommesse. \nIl 26 luglio viene deferito dal procuratore federale Stefano Palazzi per illecito sportivo in merito a Siena-Torino del 2010-2011.\nIl 1\u00ba agosto Palazzi richiede per lui una squalifica pari a 3 anni e 6 mesi e il 10 agosto in primo grado la Commissione Disciplinare lo condanna a 3 anni di squalifica. Il 22 agosto in secondo grado gli viene confermata la squalifica.\nSecondo un'informativa del Servizio Centrale Operativo della polizia, tra Pellicori e il pentito Carlo Gervasoni ci furono 17 contatti.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nStatistiche.\nPresenze e reti nei club.\n\"Statistiche aggiornate al 30 aprile 2011.\"\nStatistiche da allenatore.\n\"Statistiche aggiornate al 14 febbraio 2018.\""}
{"id": "674002", "revid": "287204", "url": "https://it.wikipedia.org/wiki?curid=674002", "title": "Kakureon", "text": ""}
{"id": "674003", "revid": "287204", "url": "https://it.wikipedia.org/wiki?curid=674003", "title": "Kagebouzu", "text": ""}
{"id": "674004", "revid": "287204", "url": "https://it.wikipedia.org/wiki?curid=674004", "title": "Juppeta", "text": ""}
{"id": "674005", "revid": "287204", "url": "https://it.wikipedia.org/wiki?curid=674005", "title": "Yomawaru", "text": ""}
{"id": "674007", "revid": "287204", "url": "https://it.wikipedia.org/wiki?curid=674007", "title": "Samayouru", "text": ""}
{"id": "674009", "revid": "287204", "url": "https://it.wikipedia.org/wiki?curid=674009", "title": "Chirean", "text": ""}
{"id": "674010", "revid": "287204", "url": "https://it.wikipedia.org/wiki?curid=674010", "title": "Sohnano", "text": ""}
{"id": "674011", "revid": "287204", "url": "https://it.wikipedia.org/wiki?curid=674011", "title": "Yukiwarashi", "text": ""}
{"id": "674012", "revid": "287204", "url": "https://it.wikipedia.org/wiki?curid=674012", "title": "Onigohri", "text": ""}
{"id": "674013", "revid": "287204", "url": "https://it.wikipedia.org/wiki?curid=674013", "title": "Tamazarashi", "text": ""}
{"id": "674014", "revid": "287204", "url": "https://it.wikipedia.org/wiki?curid=674014", "title": "Todoggler", "text": ""}
{"id": "674015", "revid": "287204", "url": "https://it.wikipedia.org/wiki?curid=674015", "title": "Todoseruga", "text": ""}
{"id": "674016", "revid": "287204", "url": "https://it.wikipedia.org/wiki?curid=674016", "title": "Pearlulu", "text": ""}
{"id": "674017", "revid": "287204", "url": "https://it.wikipedia.org/wiki?curid=674017", "title": "Sakurabyss", "text": ""}
{"id": "674019", "revid": "287204", "url": "https://it.wikipedia.org/wiki?curid=674019", "title": "Glanth", "text": ""}
{"id": "674020", "revid": "287204", "url": "https://it.wikipedia.org/wiki?curid=674020", "title": "Lovecus", "text": ""}
{"id": "674021", "revid": "287204", "url": "https://it.wikipedia.org/wiki?curid=674021", "title": "Tatsubay", "text": ""}
{"id": "674022", "revid": "287204", "url": "https://it.wikipedia.org/wiki?curid=674022", "title": "Komoruu", "text": ""}
{"id": "674023", "revid": "287204", "url": "https://it.wikipedia.org/wiki?curid=674023", "title": "Bohmander", "text": ""}
{"id": "674024", "revid": "287204", "url": "https://it.wikipedia.org/wiki?curid=674024", "title": "Dumbber", "text": ""}
{"id": "674026", "revid": "119354803", "url": "https://it.wikipedia.org/wiki?curid=674026", "title": "Hugh Everett III", "text": "Attivo principalmente all'Universit\u00e0 di Princeton, \u00e8 divenuto celebre tra i fisici per aver formulato nel 1957 l\"'interpretazione a molti mondi della meccanica quantistica\". Il titolo originario della sua teoria era \"\"Relative State\" formulation of quantum mechanics\". Solo in seguito, nella rielaborazione effettuata da Bryce DeWitt, fu ribattezzata con la denominazione con cui si \u00e8 affermata.\nBiografia.\nPoco dopo aver completato la tesi di dottorato, nella quale elabor\u00f2 e present\u00f2 per la prima volta la sua interpretazione a realt\u00e0 parallele (o a \"molti mondi\"), scoraggiato dallo scarso interesse verso la sua teoria e dai dubbi manifestati dalla maggior parte dei fisici quantistici, tra i quali anche il famoso fisico John Wheeler, sotto la cui cattedra aveva redatto la tesi:, si allontan\u00f2 dagli studi di fisica teorica pur senza abbandonare, quando necessario, la difesa del suo nuovo modello quantistico, occupandosi di matematica e delle sue applicazioni in ambito ingegneristico e in quello militare teorico/strategico. Contribu\u00ec come matematico e logico alla teoria dei giochi, lavorando come analista della Difesa statunitense. Ha contribuito in modo notevole agli sviluppi nell'impiego dei moltiplicatori di Lagrange in ricerca operativa, tecniche da lui stesso applicate per conto dell'IDA (Institute for Defense Analyses).\nLa competenza espressa nell'attivit\u00e0 professionale gli frutt\u00f2 un patrimonio pluri-milionario. Spos\u00f2 Nancy Gore (poi divenuta Nancy Everett), con la quale ebbe due figli, Elizabeth Everett e Mark Oliver Everett (detto Mr. E), frontman della band statunitense \"Eels.\"\nEverett mor\u00ec nel sonno a casa propria per un improvviso attacco cardiaco, all'et\u00e0 di 51 anni.\nInterpretazione della meccanica quantistica.\nIn meccanica quantistica, quando si effettua una misura sulla funzione d'onda di un sistema, questa collassa in un autostato dell'operatore corrispondente a quella misura; se lo stato iniziale \u00e8 per\u00f2 una combinazione lineare di autostati, allora il sistema \"effettua una scelta\" su quale stato collassare, in base ai rispettivi pesi di probabilit\u00e0. Secondo l'interpretazione di Everett, a ogni possibile \"scelta\" corrisponde un diverso universo: si potrebbe dire che, in base a tale interpretazione, non si realizza una sola fra tante possibilit\u00e0, ma si realizzano sempre tutte. La sua formulazione denota uno stato dell'universo come un \"sistema complessivo isolato\" composto da un \"sottosistema\" osservabile e dal \"sistema restante\" che l'osserva: i due sottosistemi evolvono insieme, scindendo l'iniziale universo nelle realt\u00e0 che conseguono. \nAl momento, tuttavia, questa interessante ipotesi non \u00e8 ancora in grado di fare predizioni, se non quelle gi\u00e0 incluse nella meccanica quantistica \"ordinaria\". La mancanza di predizioni rende la teoria non falsificabile n\u00e9 verificabile, facendola rientrare pi\u00f9 nell'ambito della speculazione metafisica ed epistemologica che della fisica."}
{"id": "674032", "revid": "1591878", "url": "https://it.wikipedia.org/wiki?curid=674032", "title": "Romano Bilenchi", "text": "Biografia.\nRomano Bilenchi nasce a Colle Val d'Elsa da una famiglia di piccoli industriali, con suo padre convinto socialista. Dopo aver iniziato gli studi a Siena, ragazzo culturalmente preparato e dal carattere non facile, si forma una coscienza di classe frequentando la classe operaia della sua cittadina, nei fermenti culturali e sociali del primo dopoguerra. Giovanissimo s'iscrive a quel movimento di sinistra che fu all'inizio il fascismo di protesta e trasferitosi a Firenze inizia a collaborare a vari periodici politici e letterari, pubblica le sue prose su \"L'Universale\" diretta dal poeta Berto Ricci e su riviste strapaesane come \"Il Selvaggio\", sul quale esordisce nel 1930 come collaboratore di Mino Maccari suo amico e corregionale, oltre che sul \"Primato\" diretta da Giuseppe Bottai e sul \"Bargello\", organo ufficiale del Partito fascista fiorentino.\nTrasferitosi momentaneamente a Torino nel 1931 \u00e8 caporedattore a \"La Stampa\" sotto la direzione di Curzio Malaparte. Nel 1934, con la raccomandazione di Galeazzo Ciano, incomincia a collaborare a \"La Nazione\" di Firenze, ma proprio in quel periodo il giovane matura una posizione sempre pi\u00f9 critica nei confronti del fascismo, posizione che lo porta in seguito ad un'uscita semiufficiale dal partito all'epoca della guerra di Spagna e poi definitivamente nel 1940. Il suo primo romanzo, \"Vita di Pisto\", che narra del nonno, vecchio garibaldino, venne pubblicato nel 1931 per le edizioni della rivista \"Il Selvaggio\". La prima vera opera narrativa, per molti rimasto il suo capolavoro, fu per\u00f2 il romanzo \"Conservatorio di Santa Teresa\", pubblicato nel 1940 ma scritto fra il 1936 e il 1938, al quale fece seguito \"Anna e Bruno\" e altri racconti (1938), il \"Mio cugino Andrea\" (1943) e la trilogia di racconti lunghi \"La siccit\u00e0\" (1941), \"La miseria\" (1941) e per ultimo \"Il Gelo\" nel (1983).\nNel 1943, durante l'occupazione tedesca, lo troviamo molto attivo nella lotta clandestina e nei primi anni del dopoguerra diventa redattore capo della \"Nazione del Popolo\", organo del Comitato di Liberazione Nazionale toscano, e s'iscrive al Partito comunista ma fin dall'inizio fu molto critico nei confronti dello stalinismo di cui non condivideva i metodi autoritari. La carriera giornalistica di Bilenchi \u00e8 legata alla straordinaria avventura del \"Nuovo Corriere\" di Firenze: prima come caporedattore poi, dall'11 settembre 1948, come direttore, fa del quotidiano fiancheggiatore del PCI, una voce intelligente e mai banalmente allineata alle direttive del partito. Prova ne \u00e8 l'editoriale del primo luglio nel quale Bilenchi condannava la dura repressione delle proteste degli operai polacchi avvenuta a Pozna\u0144 il 28 giugno 1956. Nel 1949 entra nella redazione Wanda Lattes.\nUna totale libert\u00e0 di giudizio che porter\u00e0 alla chiusura del giornale il 7 agosto di quello stesso anno e al suo abbandono da parte del PCI. Nei primi anni cinquanta, anni controversi di contrapposizione con la nascita della cosiddetta \"guerra fredda\", tra il blocco sovietico e statunitense, \u00e8 tra le personalit\u00e0 fiorentine di sinistra a tentare di dialogare con il mondo cattolico fiorentino e dopo alcuni anni di colloqui, nel 1955, riesce a convincere il sindaco, Giorgio La Pira, ad organizzare a Firenze un confronto tra i sindaci delle citt\u00e0 del Patto di Varsavia e quelle della Nato che alla fine dei colloqui firmeranno in Palazzo Vecchio un patto d'amicizia. Dal 1954, con Carlo Salinari e Antonello Trombadori, Bilenchi \u00e8 direttore de \"Il Contemporaneo\".\nPer lunghi anni non pubblica quasi nulla, infine, preceduto dal volume di ricordi \"Amici\" (1976), dove \u00e8 ben rappresentata l'amicizia un po' controversa e carica di tensione con Elio Vittorini e ben delineati i ritratti degli amici di sempre (in particolare quelli di Ottone Rosai, Mino Maccari, Leone Traverso, Ezra Pound, Eugenio Montale e altri meno noti ma pur sempre amici veri), uscir\u00e0 nel 1972 il suo ultimo romanzo \"Il bottone di Stalingrado\" con il quale vince nello stesso anno il Premio Viareggio. Morir\u00e0 a Firenze nel 1989. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nNarrativa.\nLa narrativa di Romano Bilenchi affronta con un rigoroso filtro personale ardui problemi stilistici. Scrittore asciutto, privo di compiacenze avanguardistiche, Bilenchi sembra prediligere le semplici storie di paese e di periferia; ma sia che rifletta l'ambiente della provincia toscana, della campagna o della citt\u00e0, la sua prosa non ha nulla di quella colorita e sanguigna dei naturalisti e altrettanto poco somiglia a quella anemica e compiaciuta dei crepuscolari ma nutre una passione istintiva ridotta all'essenziale e al surreale.\nComincia con un volume di racconti, \"Anna e Bruno\" (1938), dopo aver raccolto in alcuni libri d'assaggio, tipicamente giovanili, il frutto delle sue polemiche impetuose, travasate in parte nella rivista di Mino Maccari, \"Il Selvaggio\". Ma gi\u00e0 in un racconto di anni precedenti, \"Maria\", rivalutato pi\u00f9 tardi, egli aveva posto le premesse per una narrativa introspettiva, costituita su vari piani d'indagine, in questo caso inerenti alla condizione di una povera ragazza dal corpo sgraziato che soffre un vuoto di affetti che mai sar\u00e0 colmato.\nCon le sue cronache politiche e strapaesane, Bilenchi brucer\u00e0 molto presto il suo interesse verso una narrativa d'azione a sfondo sociale, giungendo perci\u00f2 in breve tempo a liberarsi del bozzettismo toscano legato a questa prima maniera. La sua visione del mondo materialmente si restringe, se si considera l'eccezionale impegno della sua emotiva partecipazione politica, ma si allarga a dismisura per ci\u00f2 che sar\u00e0 il motivo costante della sua narrativa, l'equilibrio sempre incerto fra le varie et\u00e0 della vita dove lo scrittore punta soprattutto sulla coscienza di s\u00e9 nello sviluppo dell'et\u00e0 evolutiva.\nIl vero salto di qualit\u00e0 in Bilenchi, rivelandosi scrittore di squisite emozioni interiori, si realizza per\u00f2 nel romanzo \"Conservatorio di Santa Teresa\" ed \u00e8 singolare come nello stesso momento, forse negli stessi mesi, due scrittori tra loro diversi, Dino Buzzati e Romano Bilenchi, davanti al crollo di un mondo che stava delineandosi con l'imminente tragedia della guerra pensassero uno alla Fortezza Bastiani scrivendo \"Il deserto dei Tartari\" l'altro a Marta e Vera e al piccolo Sergio due entit\u00e0 fisiche dapprima misteriose, dove la fantasia dei rispettivi protagonisti alla fine rimane delusa e disincantata. Entrambe queste situazioni esistenziali ci descrivono la nostra letteratura di quegli anni meglio di qualunque opera in apparenza pi\u00f9 approfondita e completa.\nOpere.\nSaggistica.\nEPISTOLARIO\n\"Il gusto della fuciliera: Romano Bilenchi-Mino Maccari lettere 1927-1982.\" A cura di Maria Antonietta Grignani con un'appendice di testi di Romano Bilenchi e Mino Maccari.- Fiesole, Cadmo, 2010\nRiconoscimenti.\nNel 1982, l'Accademia Nazionale dei Lincei gli ha conferito il Premio Feltrinelli per la Narrativa, ex aequo con Anna Banti."}
{"id": "674038", "revid": "327794", "url": "https://it.wikipedia.org/wiki?curid=674038", "title": "Bacu Abis", "text": "Bacu Abis \u00e8 una frazione di 1673 abitanti del comune di Carbonia, nella provincia del Sud Sardegna. L'abitato dista circa 13\u00a0km dal centro carboniense, del cui territorio comunale costituisce l'estremit\u00e0 nord-occidentale.\nOrigini del nome.\nUna delle teorie relative all'origine del toponimo Bacu Abis ricondurrebbe al sardo \"b\u00e1ccu de \u00e1bis\", cio\u00e8 \"gola delle api\". Tale teoria fu sposata anche da Primo Levi, nel racconto \"Piombo\" del suo libro \"Il sistema periodico\":\nDa rilevare come la zona nel Settecento fosse nota col nome \"S'Ortu de Is Abis\", che in sardo pu\u00f2 voler dire sia \"l'orto delle api\" che \"l'orto degli Abis\".\nStoria.\nFondazione del centro.\nLa storia di questo abitato inizia alla met\u00e0 dell'Ottocento con la scoperta di alcuni giacimenti di lignite, utili per il fabbisogno nazionale come fonte energetica. Infatti, l'insediamento ottocentesco del centro carbonifero di Bacu Abis era inizialmente costituito da un nucleo abitativo di due lunghi edifici fronteggianti fra loro, denominato \"Case Congia\" (edificato nel 1914).\nAll'epoca Bacu Abis era frazione del comune di Gonnesa, e lo fu fino al 5 novembre 1937, quando venne poi inglobato nel nuovo Comune di Carbonia, nel quale fu quasi subito anche sede di delegazione municipale con servizi comunali decentrati e in seguito con poteri autonomi per\u00f2 limitati.\nNegli anni 1936-1938 (su progetto di Gustavo Pulitzer-Finali e dei suoi collaboratori) si decise di costruire un \"razionale villaggio operaio\", comprendente 20 isolati, con alloggi per 80 famiglie di minatori, e 3 isolati per 7 famiglie di impiegati. A questo primo nucleo edilizio, costruito nell'asse viario di viale della Libert\u00e0, si aggiunge l'ex casa del Fascio con piccola torre, il dopolavoro con cine-teatro, lo spaccio aziendale e l'ambulatorio.\nIn seguito Bacu Abis divenne sede di circoscrizione municipale extraurbana (con Presidente e Consiglio Circoscrizionale), organo di rappresentanza amministrativa locale che cess\u00f2 l'attivit\u00e0 con le elezioni comunali del 2011, con cui entr\u00f2 in vigore la normativa che toglieva ai comuni sotto i 100.000 abitanti (come Carbonia) la possibilit\u00e0 di avvalersi di queste forme di decentramento.\nMonumenti e luoghi d'interesse.\nRitrovamenti archeologici.\nDalla relazione, inviata alla Regia Accademia dei Lincei, del professor Filippo Vivanet (architetto, archeologo e scrittore), che invi\u00f2 in loco l'archeologo cagliaritano Filippo Nissardi, si apprende degli scavi archeologici effettuati nel territorio di Bacu Abis, poco prima del 1878, dall'ingegner Bianchi, direttore della Miniera carbonifera omonima, dove si ebbero i seguenti risultati:\nLa miniera di Bacu Abis.\nBacu Abis sorge sul pi\u00f9 vecchio giacimento minerario del bacino carbonifero del Sulcis: per questo il territorio della frazione e delle vicinanze fu oggetto di permessi di ricerca e di attivit\u00e0 estrattive con modeste produzioni di carbone. La prima segnalazione ufficiale del carbone nel Sulcis fu quella del generale Alberto La Marmora che, fra il 1834 ed il 1846, rinvenne la presenza di frammenti di carbone fossile in localit\u00e0 Canna'e menda (Gonnesa), ma senza riuscire a localizzare gli affioramenti. Il giacimento carbonifero di Bacu Abis fu scoperto nel 1851 da Ubaldo Millo, il quale ottenne il 29 maggio 1853 tre concessioni carbonifere, quelle di Bacu Abis, di Terra'e Colu e di Funtana de mari, intitolate alla Societ\u00e0 \u201cTirsi-Po\u201d di Millo e Montani.\nNel 1854 furono estratte 150 tonnellate di carbone; la miniera ebbe una produzione discontinua fino al 1871, anno in cui la concessione fu affidata all'ingegner Anselmo Roux che nel 1873 a Torino, costitu\u00ec la Societ\u00e0 anonima miniere di Bacu Abis che divenne proprietaria della miniera. Tuttavia, dopo alcuni anni di splendore (in cui lavoravano nella miniera sino a 700 operai circa), arriv\u00f2 la crisi, i soci di Roux si ritirarono e l'ingegnere rilev\u00f2 la miniera da solo; dopo la sua scomparsa la miniera fu rilevata dalla \"Societ\u00e0 Monteponi\".\nNel 1915 il deputato Angelo Roth promosse dei provvedimenti governativi a favore della \"Societ\u00e0 Anonima di Bacu Abis\", che gestiva le miniere carbonifere nel Sulcis e nella grande guerra il carbone estratto serv\u00ec come combustibile per le navi.\nDurante il fascismo, per la politica dell'autarchia, nel territorio furono aperte altre miniere e, quella di Bacu Abis conobbe una rinascita, furono ampliati i pozzi esistenti e potenziato il sistema di trasporto dei minerali su ferrovia. Il paese si trasform\u00f2, furono costruite case per i minatori e nel giro di pochi anni divenne un vero e proprio centro abitato.\nL'attivit\u00e0 estrattiva si protrasse fino ai primi anni sessanta, quando la miniera cess\u00f2 la sua attivit\u00e0.\nNel periodo di massima attivit\u00e0 la miniera era costituita dagli impianti estrattivi di pozzo Roth, pozzo Cortoghiana Vecchia, pozzo Est, pozzo Emilio, pozzo Nuovo e pozzo Castoldi.\nSociet\u00e0.\nEvoluzione demografica.\nSecondo il censimento generale della popolazione e delle abitazioni 2011 nella frazione di Bacu Abis risiedevano 1673 abitanti, dei quali 791 maschi e 882 femmine.\nQuesta \u00e8 l'evoluzione demografica dell'abitato di Bacu Abis e della sua frazione, riportata con dati aggregati secondo i vari censimenti generali della popolazione residente dall'Unit\u00e0 d'Italia in poi. I dati sino al 1936 (compreso) si riferiscono al periodo in cui Bacu Abis e le localit\u00e0 circostanti erano nel territorio comunale di Gonnesa.\nEtnie e minoranze straniere.\nCon riferimento al censimento generale della popolazione e delle abitazioni 2011, risiedevano nella frazione sette cittadini stranieri, di cui sei provenienti dall'Europa e uno dall'America.\nSport.\nNonostante il basso numero di abitanti, Bacu Abis vanta tre societ\u00e0 calcistiche. La prima, l\"Atletico Bacu Abis,\" milita nella stagione 2014-2015 in Seconda Categoria, mentre il \"Santa Barbara Bacu Abis\" nella stessa stagione partecipa al campionato di Terza Categoria. Entrambe le societ\u00e0 sono state fondate nel 2013. La terza societ\u00e0, l\"U.S.D. Bacu Abis\", \u00e8 invece attiva esclusivamente nel settore giovanile."}
{"id": "674042", "revid": "1226", "url": "https://it.wikipedia.org/wiki?curid=674042", "title": "Ska-punk", "text": ""}
{"id": "674046", "revid": "1851848", "url": "https://it.wikipedia.org/wiki?curid=674046", "title": "Francesco Zerbini", "text": "Caratteristiche tecniche.\nCentravanti fisicamente possente, gioca prevalentemente come prima punta.\nCarriera.\nGiocatore.\nInizia l'attivit\u00e0 nelle giovanili dell', fino al fallimento del 1993, per poi trasferirsi al e quindi al , con cui fa il suo esordio in serie A a 17 anni, nella vittoria interna per 1-0 sul del 16 febbraio 1997. Nell'estate 1998 viene ceduto in prestito al , dove resta vittima di un arresto cardiaco, dopo un trauma cranico, durante la partita di Coppa Italia contro la Pro Sesto, . Ripresa l'attivit\u00e0, nel 1999 passa in prestito alla Lodigiani, realizzando 8 reti nel campionato di Serie C1. Rientrato a , disputa 5 partite nel campionato di Serie B 2000-2001, chiuso dai compagni di reparto Caccia, Rastelli e Artico, e a lungo bloccato da un infortunio. Realizza il suo primo ed unico gol nel nella partita di Coppa Italia contro l', il 24 settembre 2000\nNel 2001 viene nuovamente prestato nelle serie inferiori, questa volta al , dove non ritrova continuit\u00e0 di impiego. Nella stagione successiva torna a giocare nella massima serie con il , disputando 13 partite nell'ultima annata della formazione emiliana in Serie A. Dopo la retrocessione passa alla , ancora in prestito. Nelle Marche disputa la sua miglior stagione: nel girone di andata realizza 10 reti, in coppia con Gabriele Scandurra, e diventa l'idolo dei tifosi, che gli assegnano il soprannome di \"Barone Rosso\" per il colore dei suoi capelli. Nel gennaio 2004 Luciano Gaucci trasferisce sia Zerbini che Scandurra al , con la cui maglia scende in campo anche in Coppa Italia contro la , mentre in campionato viene scarsamente utilizzato dal tecnico Serse Cosmi.\nLa stagione successiva torna al in Serie B. Poco impiegato da Giuseppe Iachini, nel gennaio 2005 si trasferisce al , in Serie C1, dove continua a non trovare spazio. Nel gennaio 2006 passa in prestito al Lanciano, sempre in C1, realizzando 8 reti in met\u00e0 stagione e contribuendo alla salvezza della squadra. Rientrato al Padova, viene ceduto definitivamente al : rimane in neroverde per tre stagioni, intervallate da prestiti al Pizzighettone e alla Massese, nelle quali gioca con continuit\u00e0 realizzando in tutto 7 reti.\nSvincolatosi dal Venezia in seguito al fallimento, nel 2009 scende in Serie D firmando per l'Oltrep\u00f2, con cui mette a segno 5 reti in 10 partite prima di subire un grave infortunio (frattura alla tibia) che lo tiene lontano dai campi per tutta la stagione. Nella stagione successiva passa alla Nuova Verolese, compagine bresciana sempre di Serie D con cui disputa la sua ultima stagione da calciatore prima di concludere la carriera a causa di numerosi problemi fisici.\nAllenatore.\nNella stagione 2016-2017 \u00e8 alla guida della formazione Juniores della Pontolliese Gazzola, in provincia di Piacenza. L'anno successivo passa sulla panchina della Spes Borgotrebbia, altra societ\u00e0 dilettantistica della citt\u00e0 emiliana. Nella stagione 2018-2019 passa alla guida della juniores della Castellana Fontana."}
{"id": "674055", "revid": "339392", "url": "https://it.wikipedia.org/wiki?curid=674055", "title": "Cisco Roma", "text": ""}
{"id": "674057", "revid": "117640562", "url": "https://it.wikipedia.org/wiki?curid=674057", "title": "L\u00f3rien", "text": "L\u00f3rien o Lothl\u00f3rien \u00e8 un regno di Arda, l'universo immaginario fantasy creato dallo scrittore inglese J. R. R. Tolkien. \u00c8 una foresta della Terra di Mezzo, posta alla coincidenza tra i due fiumi Celebrant (o Argentoroggia) e Anduin. Il nome L\u00f3rien (nome del giardino del Vala Irmo, ma che in Sindarin pu\u00f2 essere interpretato come \"terra dell'oro\", in riferimento alle foglie dei \"mallorn\", deriva da Lothl\u00f3rien (\"fiore di sogno\"), che \u00e8 a sua volta derivato da \"Laurelind\u00f3rinan\" (\"terra della valle d'oro cantante\"). Gli abitanti di L\u00f3rien sono chiamati \"Galadhrim\" (\"gente degli alberi\"). Altri nomi sono \"L\u00f3rinand\" (\"valle dorata\", derivato dal Nandorin) e \"Lindorinand\" (\"valle dei cantori\", forse in Telerin).\nLa storia.\nLe origini.\nCome quelli del Bosco Atro pi\u00f9 a nord, gli abitanti di Lothl\u00f3rien erano prevalentemente Elfi Silvani della stirpe dei Nandor, che erano originariamente, di tutti gli Eldar, i pi\u00f9 somiglianti agli Avari dell'est. I loro primi accampamenti erano sparsi in tutte le ampie foreste su entrambe le rive del corso superiore dell'Anduin, avendo dimorato l\u00ec in origine dopo essersi rifiutati di attraversare l'Hithaeglir in tempi molto antichi.\nLa prima traversata dell'Anduin.\nPrima della fine della Prima Era, gli Elfi Silvani si erano trasferiti ad est dell'Anduin per sfuggire al potere e all'influenza dei Nani di Khazad-d\u00fbm, in crescita durante quel periodo, ma la loro cultura e conoscenza fu notevolmente arricchita e ampliata con l'arrivo degli Elfi Sindar da ovest delle montagne agli inizi della Seconda Era: persino il linguaggio Silvano fu gradualmente sostituito dal Sindarin (pur con contaminazioni e accento Nandor, il quale trasse in inganno Frodo Baggins, che capiva il Sindarin \"classico\"). Tra questi arrivi ci fu anche quelli di Amd\u00edr, che divenne il loro primo signore ancor prima di Galadriel e Celeborn, il quale pass\u00f2 le montagne e l'Anduin per unirsi a questi Nandor del sud dopo la distruzione dell'Eregion durante la guerra tra gli Elfi e Sauron.\nIn definitiva, Amd\u00edr si mise a capo dell'armata che prese parte all'Ultima Alleanza tra gli Elfi e gli Uomini assieme ad Oropher, un altro signore Sindarin che guid\u00f2 gli Elfi Silvani del nord nella stessa vittoria contro Sauron, perci\u00f2 si pu\u00f2 supporre che entrambi i reami boscosi, del nord e del sud, siano stati fondati allora.\nLa seconda traversata.\nCon il graduale ritorno della maligna influenza di Sauron dalla foresta a est dell'Anduin, gli Elfi Silvani del nord, guidati da Thranduil figlio di Oropher, si spostarono ancor pi\u00f9 a nord, e quelli del sud tornarono a ovest oltre il Grande Fiume, sebbene senza il loro ultimo signore Sindarin Amroth figlio di Amd\u00edr, che part\u00ec dall'Edhellond dopo che la sua amata Nimrodel ne era fuggita.\nGli Elfi Silvani del sud proclamarono Galadriel (che gi\u00e0 in passato era stata l\u00ec ospitata) e Celeborn come loro nuovi signori, e andarono ad abitare la foresta a ovest del fiume \u2014 che era nota col nome di Laurelind\u00f3rinan (\"Terra della Valle dell'Oro Cantante\", secondo la traduzione di Barbalbero) o L\u00f3rinand (\"Valle dorata\") \u2014 e le diedero un nuovo nome, \"Lothl\u00f3rien\" (Sindarin \"Fiore di sogno\"), in onore di quella regione che Galadriel dovette abbandonare esiliandosi dalla terra di Aman (abbandonarono cos\u00ec la zona dove poi sarebbe sorta Dol Guldur). La Dama custod\u00ec il paese di L\u00f3rien grazie al potere del suo anello elfico, Nenya, nonch\u00e9 quello della gemma Elessar.\nIl nome \u00e8 spesso accorciato in L\u00f3rien (che pu\u00f2 essere tradotto come \"terra dell'oro\"\u00b8 sebbene abbia anche il significato di \"sogno\"). Altri nomi che pi\u00f9 tardi vennero accordati alla foresta includono il molto tardo Rohirric Dwimordene (da \"dwimor\" \"fantasma\", alludendo alle percezioni magiche degli Elfi), e il termine Ovestron la Foresta d'Oro, la Terra Nascosta o il Bosco d'Oro.\nLothl\u00f3rien era famoso per avere gli alberi pi\u00f9 grandi della Terra di Mezzo, e dopo la caduta di N\u00famenor divenne il solo posto dove cresceva ancora il mallorn, l'albero d'oro, donato agli Elfi da Tar-Aldarion durante la Seconda Era, a sua volta donato ai numenoreani dagli Eldar di Tol Eress\u00eba, vicino a Valinor; si dice che i primi mallorn furono piantati nel bosco proprio da Galadriel. Dopo la Guerra dell'Anello, inoltre, un seme di mallorn fu piantato da Samvise Gamgee nella Contea. Il seme gli era stato donato da Dama Galadriel lungo il suo viaggio e l'albero che crebbe al suo posto divent\u00f2 il nuovo Albero della Festa davanti a Casa Baggins, dato che quello vecchio era stato abbattuto dai servi di Saruman.\nLa terza traversata.\nDopo la partenza di Galadriel per Valinor nell'ultimo giorno della Terza Era, gli Elfi di L\u00f3rien furono comandati da Celeborn solo, che li guid\u00f2 oltre l'Anduin per estendere il territorio ad un nuovo, pi\u00f9 vasto reame, il L\u00f3rien Orientale, sviluppato attorno ad Amon Lanc: al tempo della morte della Regina Arwen, nipote di Celeborn e Galadriel, Lothl\u00f3rien era per\u00f2 completamente disabitato. Celeborn era infatti stanco della Terra di Mezzo e del suo regno, ed era andato prima a vivere a Gran Burrone, con i suoi parenti Elladan e Elrohir, figli di Elrond, e poi raggiunse Galadriel ad Aman, veleggiando in un anno impreciso della Quarta Era. L\u00f3rien divenne cos\u00ec parte dei Regni Riuniti di Re Eldarion di Gondor, figlio di Aragorn e pronipote degli antichi regnanti.\nCaras Galadhon.\nCaras Galadhon (\"citt\u00e0 degli alberi\" in Sindarin, derivato dal Nandorin) era l'unica citt\u00e0 del regno di L\u00f3rien. Era naturalmente priva di edifici, gli elfi essendo alloggiati prevalentemente in abitazioni ricavate nei mallorn (in origine piattaforme chiamate \"flet\" o \"talan\"), che Tolkien definisce come pi\u00f9 imponenti delle pi\u00f9 grandi sequoie. Tutti i sentieri che si delineavano sulla collina su cui sorgeva Caras Galadhon portavano in vetta dove sorgeva il mallorn pi\u00f9 imponente, sede del palazzo di Celeborn e Galadriel. Il famoso giardino di Galadriel si trovava addossato ai confini meridionali della citt\u00e0, a ridosso della cerchia di mura. Queste fortificazioni non erano in muratura, ma erano presumibilmente costituite con terra, ed era presente anche, a presidio del centro cittadino, un piccolo fossato."}
{"id": "674058", "revid": "5245", "url": "https://it.wikipedia.org/wiki?curid=674058", "title": "Lothl\u00f3rien", "text": ""}
{"id": "674061", "revid": "125298293", "url": "https://it.wikipedia.org/wiki?curid=674061", "title": "Mandy Patinkin", "text": "Apprezzato, oltre che per le doti recitative, anche per le sue qualit\u00e0 di cantante di musical (nel registro tenorile), \u00e8 stato premiato con il Tony Award (per la sua performance in \"Evita\") e l'Emmy Award, relativamente alla partecipazione al serial della CBS Television \"Chicago Hope\".\nHa inoltre interpretato Quasimodo nel film \"The Hunchback\".\nBiografia.\nPatinkin fin da piccolo vanta doti vocali non comuni, cantando nelle sinagoghe della sua citt\u00e0 e in feste familiari. In seguito frequenta la Kenwood High School, l'Universit\u00e0 del Kansas e la Juilliard School of Drama. Il suo debutto nel mondo dello spettacolo avviene a cavallo fra il 1978 e il 1979 con l'interpretazione sui palcoscenici di Broadway del ruolo del \"Che\" nel musical \"Evita\" (interpretazione che gli vale il Tony Award). Nei decenni successivi interpreta alcuni importanti musical, tra cui le produzioni originali di \"Sunday in the Park with George\" di Stephen Sondheim e \"The Secret Garden\".\n\u00c8 conosciuto al grande pubblico, oltre che per il ruolo di \"Avigdor\" nel film \"Yentl\" (1983) diretto da Barbra Streisand, anche per quello di \"Inigo Montoya\" in \"La storia fantastica\" (1987), per il ruolo del Dr. Jeffrey Geiger nella serie tv \"Chicago Hope\", e per la sua interpretazione dell'agente speciale \"Jason Gideon\", capo dell'Unit\u00e0 di Analisi Comportamentale nel serial televisivo \"Criminal Minds\", telefilm da lui abbandonato all'inizio della terza stagione.\nNel 1982 Patinkin viene preso in considerazione da Giuliano Montaldo per il ruolo principale nel \"Marco Polo\" televisivo e, in un'intervista al regista sul set, quest'ultimo lo presenta come tale alla stampa. Partecipa al primo ciak, ma rinuncia al ruolo poich\u00e9 le riprese prevedono un soggiorno di parecchi mesi in Mongolia, per cui viene sostituito da Ken Marshall.\nNel 1990 partecipa al film \"Dick Tracy\", di Warren Beatty, e incide la canzone \"What Can You Lose\", in duetto con la popstar Madonna, presente nell'album \"I'm Breathless\". Dal 2011 al 2020 \u00e8 nel cast della serie televisiva \"Homeland - Caccia alla spia\", in cui interpreta il ruolo di Saul Berenson, al fianco di Claire Danes e Damian Lewis.\nVita privata.\n\u00c8 sposato con l'attrice Kathryn Grody da cui ha avuto due figli, di nome Isaac e Gideon. Nonostante i suoi critici lo considerino un carattere rude, Patinkin \u00e8 particolarmente amato dai colleghi con i quali ha lavorato e dal mondo dello \"show business\" per il suo attivismo e le sue partecipazioni ad attivit\u00e0 benefiche, come la \"New York bike ride\", corsa ciclistica benefica che si tiene a New York.\nDoppiatori italiani.\nDa doppiatore \u00e8 sostituito da:"}
{"id": "674063", "revid": "767487", "url": "https://it.wikipedia.org/wiki?curid=674063", "title": "Dude Ranch", "text": "Dude Ranch \u00e8 il secondo album in studio del gruppo musicale pop punk statunitense Blink-182, pubblicato il 17 giugno 1997 dalla Cargo Music/MCA Records.\nDescrizione.\nSi tratta dell'ultimo album registrato con il batterista Scott Raynor. I singoli estratti, \"Dammit\" e \"Josie\", hanno aiutato il gruppo a guadagnare popolarit\u00e0; l'album ha venduto oltre un milione di copie ed \u00e8 stato disco di platino in Australia e disco d'oro negli Stati Uniti e in Canada.\nIl sito AbsolutePunk.net ha inserito Dude Ranch tra i migliori 15 album punk della storia."}
{"id": "674064", "revid": "125765674", "url": "https://it.wikipedia.org/wiki?curid=674064", "title": "Double Platinum", "text": "Double Platinum \u00e8 una raccolta dei maggiori successi del gruppo hard rock statunitense dei Kiss pubblicata il 2 aprile del 1978.\nAlcune tracce presenti nella raccolta mostrano tuttavia delle modifiche rispetto alla versione originale. \"Strutter\", ad esempio, \u00e8 stata registrata nuovamente con il titolo \"Strutter '78\" dandole un'impostazione musicale molto simile alla disco music, mentre \"Hard Luck Woman\" e \"Detroit Rock City\" sono state tagliate in alcuni punti."}
{"id": "674067", "revid": "1543377", "url": "https://it.wikipedia.org/wiki?curid=674067", "title": "Partito Liberale Democratico (Bosnia ed Erzegovina)", "text": "Il Partito Liberale Democratico (\"Liberalno Demokratska Stranka, LDS - \u041b\u0438\u0431\u0435\u0440\u0430\u043b\u043d\u043e \u0414\u0435\u043c\u043e\u043a\u0440\u0430\u0442\u0441\u043a\u0430 \u0421\u0442\u0440\u0430\u043d\u043a\u0430\") \u00e8 un partito liberale in Bosnia ed Erzegovina.\nDal dicembre 2017 \u00e8 membro associato dell'ALDE.\nAlle elezioni parlamentari del 2002 il partito non conseguito alcun seggio alla Camera dei rappresentanti, ma solo un rappresentante su 140 alla Camera dei rappresentanti della Federazione di Bosnia ed Erzegovina.\nIl leader del partito \u00e8 Bojan Zec Filipovi\u0107."}
{"id": "674068", "revid": "1926649", "url": "https://it.wikipedia.org/wiki?curid=674068", "title": "Mirco Gasparetto", "text": "Biografia.\n\u00c8 il fratello del giocatore Daniele Gasparetto.\nCarriera.\nGiocatore.\nClub.\nCresciuto nelle giovanili prima del Montebelluna e poi del Milan, viene mandato a fare le prime esperienze professionistiche in alcune squadre di serie C1: gioca per due stagioni a Padova e una a Prato, dove segna ben 20 reti in 30 partite. Debutta in serie A il 14 settembre 2003 con la maglia dell' e segna il suo primo ed unico gol in massima serie il 18 aprile 2004 contro il Brescia.\nNegli anni 2007 e 2008 conquista due promozioni consecutive dalla serie B alla serie A: la prima volta giungendo terzo con il e la seconda vincendo il campionato cadetto con il Chievo Verona; ciononostante Gasparetto dovette affrontare ancora un anno in cadetteria, visto che venne ceduto dal Chievo al con la formula del prestito oneroso e rester\u00e0 quindi all'ombra della Torre pendente fino al giugno 2009; la stagione termina con la retrocessione in serie C.\nNell'estate del 2009 torna al Chievo dove non viene impiegato andando sempre in tribuna. Il 12 gennaio 2010 passa in prestito al . Per lui \u00e8 un ritorno nella squadra patavina in quanto vi ha gi\u00e0 giocato tra il 1999 e il 2001. Inoltre trova per la prima volta come suo compagno di squadra il fratello Daniele. I due giocano assieme per la prima volta nella partita -Padova 0-0 del 16 gennaio 2010 giocando entrambi da titolari. Per tutti e due si tratta del debutto nella stagione 2009-2010 visto che Daniele \u00e8 stato fermo per diverso tempo a causa di un infortunio.\nTornato al Chievo nell'estate, esordisce in Coppa Italia contro il Novara ma non viene mai impiegato in gare di campionato. Nella sessione invernale di calciomercato passa in prestito alla (Lega Pro Prima Divisione).\nIl 17 luglio 2011 passa a titolo definitivo al .\nScaduto il contratto annuale con la societ\u00e0 bresciana, alla fine di settembre 2012 trova un accordo con il Real Vicenza, formazione neopromossa in Serie D.\nIl 18 giugno 2013 firma per il Villafranca Veronese, formazione che milita nel Campionato di Eccellenza.\nNazionale.\nHa vestito la maglia della Nazionale Under-17 per tre volte su quattro convocazioni.\nAllenatore.\nTerminata la carriera da giocatore nell'estate 2014 diventa il vice allenatore del in Lega Pro. Il 30 ottobre il tecnico Paolo Nicolato, Gasparetto e il preparatore atletico Massimo Bucci, vengono sollevati dall'incarico.\nIl 9 dicembre 2015 ritorna sulla panchina del Lumezzane, sempre come vice di Nicolato e anche in questo caso insieme a Bucci.\nDal 2017 segue Nicolato dapprima all\u2019Under-19, poi all\u2019Under-20 e, dal 2019, all\u2019Under-21.\nStatistiche.\nPresenze e reti nei club.\n\"Statistiche aggiornate al 30 giugno 2013.\""}
{"id": "674069", "revid": "79227", "url": "https://it.wikipedia.org/wiki?curid=674069", "title": "Struttura della tragedia greca", "text": "La tragedia greca \u00e8 strutturata secondo uno schema rigido, di cui si possono definire le forme con precisione. La tragedia inizia generalmente con un prologo (da \"pr\u00f2\" e \"logos\", discorso preliminare), che ha la funzione di introdurre il dramma; segue la parodo, che consiste nell'entrata in scena del coro attraverso dei corridoi laterali, le \"parodoi\"; l'azione scenica vera e propria si dispiega quindi attraverso tre o pi\u00f9 episodi (\"epeis\u00f2dia\"), intervallati dagli stasimi, alcuni intermezzi in cui il coro commenta, illustra o analizza la situazione che si sta sviluppando sulla scena; la tragedia si conclude con l'esodo (\"\u00e8xodos\").\nPrologo.\nIl prologo (\u03c0\u03c1\u03cc\u03bb\u03bf\u03b3\u03bf\u03c2), secondo la definizione data da Aristotele nella \"Poetica\" \u00e8 \"tutta la parte di tragedia che precede la parodo del coro\", cio\u00e8 la parte recitata compresa tra l'inizio del dramma e l'entrata del coro.\nQuesta parte pu\u00f2 essere costituita da un monologo o da un dialogo, ed ha la funzione di introdurre il dramma; in alcuni casi il personaggio o i personaggi che recitano il prologo non avranno pi\u00f9 alcuna parte nella tragedia. \nDi solito nel teatro di Euripide il prologo \u00e8 nella prima parte di tipo monologico, e ha la funzione di fissare le coordinate temporali e spaziali nelle quali si svilupper\u00e0 la tragedia esponendone l'antefatto; in Eschilo e Sofocle invece il prologo ci introduce \"in medias res\", in quanto coincide di solito con l'inizio dell'azione drammatica. Spesso Sofocle usava il prologo con valenza \"etopoietica\", cio\u00e8 per delineare le caratteristiche del protagonista.\nParodo.\nLa parodo (\u03c0\u03ac\u03c1\u03bf\u03b4\u03bf\u03c2) \u00e8 il primo canto che il coro esegue nel corso della tragedia, quando entra in scena attraverso dei corridoi laterali, chiamati \u03c0\u03ac\u03c1\u03bf\u03b4\u03bf\u03b9 (\"parodoi\").\nIn tutte le tragedie di Eschilo e in buona parte di quelle di Sofocle \u00e8 un canto che ha forma compiuta, e il rapporto dialogico tra corifeo e attori ha inizio nel primo episodio, dopo, cio\u00e8, la conclusione del canto; nelle ultime opere di Sofocle e in quelle di Euripide la parodo assume una nuova forma, in quanto il coro instaura un dialogo con un personaggio sin dal primo intervento: l'estremizzazione di questo tipo di parodo si ha nella variante detta commatica, nella quale il coro dialoga con l'attore che risponde in versi lirici, instaurando un vero e proprio dialogo lirico (\u03ba\u03bf\u03bc\u03bc\u03cc\u03c2, \"komm\u00f2s\").\nEpisodi.\nLa trama dell'opera si sviluppa attraverso tre o pi\u00f9 episodi (\u1f10\u03c0\u03b5\u03b9\u03c3\u03cc\u03b4\u03b9\u03bf\u03b9), che contengono le parti dialogate tra gli attori; secondo la tradizione pi\u00f9 antica l'attore era originariamente uno solo e dialogava con il coro; poi con Eschilo sarebbe stato introdotto un secondo attore e con Sofocle un terzo: al numero massimo di tre attori potevano esserne aggiunti degli altri (\u03ba\u03c9\u03c6\u03ac \u03c0\u03c1\u03cc\u03c3\u03c9\u03c0\u03b1, \"koph\u00e0 pr\u00f2sopa\", letteralmente \"personaggi sordi\"), ma muti e in veste di comparse. Nel dialogo interviene anche il coro, di solito con brevi battute di commento affidate al corifeo, ossia il capocoro.\nLa recitazione vera e propria era in trimetri giambici, ma esisteva anche una forma di recitazione accompagnata dal suono del flauto che si definisce \u03c0\u03b1\u03c1\u03b1\u03ba\u03b1\u03c4\u03b1\u03bb\u03bf\u03b3\u03ae (\"parakatalogh\u00e8\").\nIl dialogo tragico si sviluppa attraverso alcune forme tipiche: la \"rh\u00e8sis\", la sticomitia (\"stichomyth\u00eca\") e la \"monod\u00eca\".\nStasimi.\nGli stasimi (\u03c3\u03c4\u03ac\u03c3\u03b9\u03bc\u03bf\u03b9) sono degli intermezzi destinati a separare tra loro gli episodi, destinati ai canti del coro, dove questo commenta, illustra e analizza la situazione che si sta sviluppando sulla scena. \nCome nella parodo il canto corale \u00e8 eseguito da tutti gli elementi del coro ed \u00e8 composto da una serie di coppie strofiche (dette \u03c3\u03c5\u03b6\u03cd\u03b3\u03b9\u03b1\u03b9, \"sizigie\") composte ciascuna di una strofe e un'antistrofe, tra le quali esiste una corrispondenza perfetta per quanto riguarda la struttura metrica e il numero di versi.\nComunque nel corso del tempo la funzione del coro divenne sempre meno importante, tanto che in alcuni stasimi di Euripide si ha la sensazione che siano dei virtuosismi poetici senza reali collegamenti con la trama.\nEsodo.\nL'esodo (\u1f14\u03be\u03bf\u03b4\u03bf\u03c2) \u00e8 la parte conclusiva della tragedia, che finisce con l'uscita di scena del coro. Spesso, soprattutto in Euripide, nell'esodo si fa uso del \"deus ex machina\", ovvero un personaggio divino che viene calato sulla scena mediante una macchina teatrale per risolvere la situazione quando l'azione \u00e8 tale che i personaggi non hanno pi\u00f9 vie d'uscita."}
{"id": "674070", "revid": "30274", "url": "https://it.wikipedia.org/wiki?curid=674070", "title": "Paris-Tours di ciclismo", "text": ""}
{"id": "674073", "revid": "767487", "url": "https://it.wikipedia.org/wiki?curid=674073", "title": "Associazione delle famiglie dei prigionieri e desaparecidos saharawi", "text": "L'Associazione delle famiglie dei prigionieri e desaparecidos saharawi prende il nome dall'acronimo spagnolo dell'associazione stessa: \"Asociaci\u00f3n de Familiares de Presos y Desaparecidos Saharauis\" (AFAPREDESA).\nCosa port\u00f2 alla sua nascita.\nNasce come risposta civile e non violenta alla situazione critica del rispetto dei diritti umani nata con l'invasione marocchina del Sahara Occidentale. Si mosse sulla particolarit\u00e0 locale, ovvero la presenza degli spariti, numerosi nella prima parte dell'occupazione e con pochi riemersi da questa condizione, come Aminatou Haidar riapparsa dopo oltre quattro anni di totale assenza di sue notizie. La presenza di una forte presenza della tortura dal 1975 ai giorni nostri e, particolare di questa associazione, l'angoscia dei parenti delle vittime.\nLa pratica della sparizione, non colpisce solo le vittime dirette, ma anche i familiari che subiscono una tortura psicologica nel non sapere se i loro cari sono ancora vivi (la speranza) o morti (la disperazione), a questo si aggiunge l'incertezza delle possibili condizioni di incarceramento. \u00c8 casuale che la comune lingua spagnola dei Saharawi bilingue abbia coniato il termine \"desaparecidos\" negli stessi anni in America Latina. Paesi come quelli del cono sud: Argentina, Cile, ed Uruguay hanno iniziato assieme ai Saharawi a subire questa tortura psicologica subita dai parenti. L'AFAPREDESA anticip\u00f2 di trenta anni il giudizio espresso dal giudice spagnolo Bartle, che, nella richiesta di estradizione per Augusto Pinochet, definisce come \"tortura psicologica\" la situazione subita dai familiari, lo stesso \u00e8 confermato dagli psicologi clinici che assicurano che questo dolore \u00e8 uno dei pi\u00f9 insopportabili: \"Peor que la muerte, es la falta de certeza acerca de la misma\" (Peggiore della morte, \u00e8 la mancanza di certezza della stessa).\nLa fondazione.\nL'AFAPREDESA si costitu\u00ec il 20 agosto 1989 nei campi dei rifugiati di Tindouf. \u00c8 l'unica Organizzazione non governativa Saharawi per la difesa dei diritti umani riconosciuta dalla Repubblica Democratica Araba dei Sahraui (RASD). L'AFAPREDESA ha due sedi, una a Bilbao in Spagna e l'altra a Tindouf in Algeria nei campi dei rifugiati.\nI contatti internazionali.\nL'AFAPREDESA \u00e8 membro della Federazione delle associazioni dei familiari dei desaparecidos (FEDEFAM), membro osservatore della Commissione africana dei diritti umani, partecipa alle commissioni e subcommissioni dei diritti umani dell'ONU a Ginevra e lo stesso per l'Organizzazione dell'unit\u00e0 africana in cui la RASD \u00e8 membro fondatore e collabora con il Parlamento europeo.\nNonostante che in Marocco sia dichiarata fuorilegge opera sia nei territori occupati sia in Marocco.\nStrette sono le collaborazioni con le associazioni che si occupano di diritti umani, sia specializzate sul Sahara Occidentale, come il BIRDHSO (\"Bureau International pour le Respect des Droits de l'Homme au Sahara Occidental\") sia con scenari mondiali come Amnesty International.\nL'attuale stile di comunicazione.\nL'AFAPREDESA usa un sito internet in quattro lingue (spagnolo, inglese, arabo e francese) in cui ha nelle pagine dinamiche un notiziario continuo sui temi per cui opera e una organizzazione delle azioni pubbliche in cui a volte coinvolge i lettori del sito. Nella parte pi\u00f9 statica mette ed organizza tutte le notizie riguardanti la sua storia, i propri scopi le liste dei torturati e spariti e, mutuandola da altre organizzazioni, l'adozione simbolica da parte di gruppi di sostegno dei \"desaparecidos\" Saharawi\n\u00c8 recente l'utilizzo delle comunit\u00e0 che condividono filmati ed immagini come ad esempio il sito di Dailymotion che permette di condividere filmati\nSul sito \u00e8 aperto anche un blog nelle quattro lingue con l'obiettivo di comunicare notizie ed avere denunce di fatti non conosciuti. Il blog pi\u00f9 frequentato \u00e8 quello in lingua araba ed offrono della possibilit\u00e0 di fruirli in RSS."}
{"id": "674074", "revid": "298229", "url": "https://it.wikipedia.org/wiki?curid=674074", "title": "KZ1 (imbarcazione)", "text": "KZ1 \u00e8 stato lo yacht sfidante della America's Cup del 1988 proveniente dalla Nuova Zelanda. Sebbene la sfida fu vista come una provocazione, la barca riport\u00f2 la Coppa America ai fasti dei grandi yacht di inizio secolo.\nLo skipper di KZ1 era David Barnes e l'equipaggio di 40 persone regatava per il Mercury Bay Boating Club di Whitianga. A KZ1 fu dato il soprannome di \"Big Boat\" (grande barca) o \"Big Beauty\" (grande bellezza) dal banchiere Michael Fay. Altri, date le dimensioni la rinominarono \"la portaerei\".\nIn risposta a KZ1 lo skipper americano Dennis Conner fece costruire l'ancor pi\u00f9 controverso catamarano Stars and Stripes. Conner vinse la regata sia in acqua che nelle corti giudiziarie.\nKZ1 \u00e8 ora esposta nel museo navale di Auckland."}
{"id": "674076", "revid": "712828", "url": "https://it.wikipedia.org/wiki?curid=674076", "title": "Shuhei Hisagi", "text": ""}
{"id": "674081", "revid": "92723", "url": "https://it.wikipedia.org/wiki?curid=674081", "title": "Messa pontificale", "text": "La messa pontificale \u00e8 una messa officiata da un vescovo o da un sacerdote privilegiato secondo l\"usus antiquior\" del rito romano che la distinguevano per imponenza e magnificenza dalle altre forme della messa tridentina, non solo dalla bassa, ma anche dalla solenne.\nSi distingue dalle altre forme pure in quanto la parte chiamata \"messa dei catecumeni\" \u00e8 celebrata o al trono episcopale o al faldistorio.\nPartecipanti.\nCelebrante.\nIl celebrante della messa pontificale \u00e8 un vescovo o un presbitero a cui \u00e8 concesso l'uso di almeno alcune insegne pontificali, chiamate anche \"pontificalia\". Tali insegne pontificali possono essere fino a otto: [[sandali episcopali|calze e sandali episcopali]], [[chiroteche]] e [[Anello (gioiello)|anello]], [[tunicella]] e [[dalmatica]], [[croce pettorale]] e [[Mitra (copricapo)|mitra]]. Il [[pastorale (liturgia)|pastorale]] non \u00e8 elencato con queste, essendo legato alla missione del Vescovo nei confronti dei suoi fedeli, e non all'episcopato generico, e essendo simbolo anche della cura delle anime esercitata dall'[[abate]] di un [[monastero]] [[ordine benedettino|benedettino]]. Il privilegio delle insegne pontificali \u00e8 stato concesso per indulto papale a alcuni abati, [[Protonotario apostolico|protonotari]] e [[canonico|canonici]], a volte a un intero [[capitolo (cristianesimo)#Capitolo dei canonici|capitolo]].\nLe concessioni non riguardavano necessariamente tutte le insegne pontificali e generalmente non potevano essere usate fuori della celebrazione della messa; potevano anche essere limitate in diverse maniere, per esempio escludendo la partecipazione di un presbitero assistente.\nCon il motu proprio \"Pontificalia insignia\" del 21 giugno 1968 il [[papa Paolo VI]] decret\u00f2 che a partire da tale data potranno usare le insegne pontificali, oltre ai vescovi, solo i rappresentanti pontifici, i [[prelatura territoriale|prelati territoriali]] e gli [[abbazia territoriale|abati territoriali]], gli [[amministratore apostolico|amministratori apostolici permanenti]] e gli abati \"regulares de regimine\" dopo ricevuta la benedizione; e inoltre, ma senza cattedra e pastorale, gli amministratori apostolici non permanenti e i [[vicario apostolico|vicari]] e i [[prefetto apostolico|prefetti apostolici]]. Fuori di questi, chi per concessione individuale o collegiale godeva di un simile privilegio prima di tale data poteva o conservarlo o rinunciarvi.\nMinistri.\nGli assistenti sono dodici:\nSi poteva ottenere la dispensa dalla partecipazione inoltre di due diaconi assistenti. La partecipazione di questi non \u00e8 perci\u00f2 sempre richiesta.\nSvolgimento.\nNella messa pontificale il vescovo indossa la [[pianeta (liturgia)|pianeta]], la [[tunicella]], la [[dalmatica]], [[calzari (liturgia)|calzari]] e [[chiroteche]] ed \u00e8 accompagnato da un prete assistente con il [[piviale]], eventualmente da due diaconi assistenti con [[dalmatica]] sul [[rocchetto (cattolicesimo)|rocchetto]], [[suddiacono]] e [[diacono]] della messa con tunicella e dalmatica sul [[Camice (paramento liturgico)|camice]]. I compiti dei diaconi e del suddiacono possono essere svolti da presbiteri rivestiti con i paramenti da diacono o suddiacono.\nGeneralmente la messa pontificale \u00e8 preceduta e seguita da una processione durante la quale il vescovo, che nella messa porta la pianeta, indossa il piviale o la [[cappa magna]] di colore paonazzo (per i vescovi), il cui strascico \u00e8 sostenuto da un [[caudatario]]. \nLa messa pontificale \u00e8 una celebrazione molto lunga ed elaborata, nella quale trovano ampio spazio riti accessori e accompagnamenti musicali sia corali sia organistici, che danno oltre alla solennit\u00e0 anche bellezza artistica alla liturgia.\nDopo la riforma liturgica successiva al Concilio Vaticano II.\nAnche dopo la [[riforma liturgica del rito romano]] successiva al Concilio Vaticano II si continua a celebrare a volte la messa pontificale. La celebrarono per esempio il cardinale [[Benedetto XVI|Joseph Ratzinger]] a [[Weimar]] il 17 aprile 1999, il cardinale [[Dar\u00edo Castrill\u00f3n Hoyos]] a [[Westminster]] il 14 giugno 2008, l'arcivescovo [[Alexander King Sample]] a [[Washington]] il 28 aprile 2018, il cardinale [[Raymond Leo Burke]] a [[Glasgow]] il 10 ottobre 2019, monsignor [[David Michael O'Connell]] a [[Trenton (New Jersey)|Trenton]] il 14 febbraio 2014, monsignor [[Bernard Tissier de Mallerais]] a [[Colmar]] il 16 novembre 2003.\nDal [[2007]] al [[2021]], in quelle parrocchie in cui esisteva stabilmente un gruppo di fedeli aderenti alla precedente tradizione liturgica, il parroco non solo poteva ma doveva (\"accolga volentieri le loro richieste\") permettere celebrazioni della messa tridentina, limitatamente nelle domeniche e nelle festivit\u00e0 ad una celebrazione al giorno. Il parroco doveva pure concedere il permesso in circostanze particolari, come matrimoni, esequie o celebrazioni occasionali, ad esempio pellegrinaggi. Nelle chiese non parrocchiali e non conventuali, spettava al rettore concedere la stessa licenza. \nSecondo l'istruzione \"Universae Ecclesiae\" emanata dalla [[Pontificia commissione \"Ecclesia Dei\"]] nel [[2011]] i responsabili dei santuari e luoghi di pellegrinaggio (parroci o altri) dovevano offrire ai gruppi di pellegrini che lo richiedano la possibilit\u00e0 di celebrare la messa secondo l\"usus antiquior\", se era presente un sacerdote idoneo.\nLa stessa istruzione stabiliva che era permesso l'uso del \"Pontificale Romanum\" e del \"Caeremoniale Episcoporum\" in vigore nel 1962.\nIl 17 gennaio [[2019]], [[papa Francesco]] ha soppresso la Pontificia commissione \"Ecclesia Dei\". Dal 16 luglio 2021, i compiti riguardanti la liturgia sono stati trasferiti alla [[Congregazione per il culto divino e la disciplina dei sacramenti]] e gli altri compiti alla [[Congregazione per gli istituti di vita consacrata e le societ\u00e0 di vita apostolica]].\nSecondo i \"responsa ad dubia\" pubblicati nel [[2021]] dalla Congregazione per il culto divino e la disciplina dei sacramenti, i sacramenti non possono pi\u00f9 essere amministrati secondo il \"Pontificale Romanum\" precedente alla riforma liturgica del Concilio Vaticano II, nemmeno nelle parrocchie canonicamente erette.\nA partire dal 16 luglio 2021, spetta al [[vescovo diocesano]] autorizzare la celebrazione nella sua diocesi di qualsiasi forma della [[messa tridentina]]. In conformit\u00e0 con questa direttiva, [[Jean-Marc Aveline]], [[Arcidiocesi di Marsiglia|arcivescovo di Marsiglia]], ha celebrato la messa pontificale nella [[parrocchia#parrocchia personale|parrocchia personale]] di San Carlo a Marsiglia il 9 gennaio 2022 e l'arcivescovo [[Fernando Jos\u00e9 Monteiro Guimar\u00e3es]], [[Congregazione del Santissimo Redentore|C.SS.R.]], [[Ordinariato militare in Brasile|ordinario militare per il Brasile]], nella sua cattedrale il 2 febbraio 2022. Monsignor [[Robert William Finn]], vescovo emerito di [[Diocesi di Kansas City-Saint Joseph|Kansas City-Saint Joseph]], ha conferito il [[suddiaconato]] il 12 febbraio 2022 agli alunni [[tonsura]]ti del seminario di Nostra Signora di Guadalupe della [[Fraternit\u00e0 Sacerdotale San Pietro]], secondo il \"Pontificale Romanum\".\nLa Santa Sede permette ad alcuni istituti di adoperare all'interno delle proprie chiese e dei propri oratori il Messale, il Rituale, il Pontificale e il Breviario vigenti nel 1962, facolt\u00e0 che possono usare in altre chiese solo con il consenso dell'Ordinario locale, eccetto nella celebrazione privata della messa.\nMessa stazionale.\nDa quando \u00e8 stato rivisto nel 1984, il \"[[Caeremoniale Episcoporum]]\" non usa mai l'espressione \"messa pontificale\". In esso la pi\u00f9 importante forma della messa episcopale \u00e8 la [[messa stazionale]], definita come l'eucaristia celebrata dal vescovo, come grande sacerdote del suo gregge, nella chiesa cattedrale, circondato dal suo presbiterio e dai ministri, con la partecipazione piena e attiva di tutto il popolo santo di Dio. In questo, essa ricorda l'antica messa stazionale romana, la grande assemblea liturgica alla quale si convocava tutto il clero e tutti i fedeli, addirittura presumendone la presenza, e in comparazione con la quale, veramente pubblica perch\u00e9 ad essa partecipava la Chiesa romana nella sua interezza, le altre messe erano private.\nLa messa stazionale \u00e8 menzionata pure nell'attuale \"[[Messale Romano]]\": \u00abSi raccomanda vivamente che, soprattutto nel Tempo di Quaresima, si conservi e si incrementi, almeno nelle citt\u00e0 principali, nel modo pi\u00f9 adatto per i singoli luoghi e secondo la tradizione, l'uso di riunire la Chiesa locale nella forma delle \u00abstazioni\u00bb romane\u00bb. E il Messale Romano dice pure, nell'Ordinamento generale: \u00abParticolare importanza si deve dare a quella concelebrazione in cui i presbiteri di una diocesi concelebrano con il proprio vescovo nella Messa stazionale soppratutto nei giorni pi\u00f9 solenni dell'Anno liturgico [...]\u00bb.\nLa messa pontificale si distingue da questa tra l'altro per il \"presbitero assistente\", per la partecipazione di un diacono e di un suddiacono (o di due presbiteri che indossano i paramenti di questi, per la celebrazione della liturgia della Parola al trono o al [[faldistorio]], per l'uso del \"Canon Missae Pontificalis\" e l'assenza delle [[cartagloria|cartaglorie]], per l'uso delle insegne pontificali (concesse anche a prelati non vescovi). Diversi autori notano anche altre differenze tra la messa stazionale e la pontificale,\nLa messa stazionale dall'ordinaria celebrazione eucaristica si distingue non per l'apparato cerimoniale, ma per la partecipazione di tutti i membri del popolo di Dio, che manifesta sia l'unit\u00e0 della Chiesa locale raccolta intorno al suo pastore sia la diversit\u00e0 dei suoi ministri (presbiteri, diaconi, accoliti e lettori istituiti). Non prevede un numero fisso e limitato di ministri, tra i quali un solo presbitero assistente con piviale, ma invita tutti i sacerdoti a concelebrare con il loro vescovo e diversi diaconi a esercitare il proprio ministero. Se nella diocesi mancano diaconi che partecipino, i loro compiti sono svolti da presbiteri parati come membri del proprio ordine e che, come gli altri presbiteri partecipanti, concelebrano la messa stazionale. La [[cattedra]] del vescovo non \u00e8 pi\u00f9 chiamata \"trono\" n\u00e9 ha l'aspetto di un trono, come quando era prescritto che fosse elevato sopra tre gradini, coperto da tappeti e sormontato da un baldacchino.\nLa messa stazionale \u00e8 da celebrare soprattutto nelle grandi solennit\u00e0 dell'anno liturgico, come la [[messa del crisma]], la [[Messa nella Cena del Signore]] nel [[Gioved\u00ec Santo]], le feste del santo fondatore e del patrono della diocesi, l'anniversario dell'ordinazione del vescovo, le grandi assemblee e le [[visita pastorale|visite pastorali]].\nDeve essere celebrata con canto e, se possibile, con la partecipazione di almeno tre diaconi, dividendo tra loro i diversi ministeri: uno che proclama il Vangelo e serve all'altare e due che assistono il vescovo. In mancanza di diaconi, alcune delle loro funzioni saranno svolte da presbiteri rivestiti dei paramenti sacerdotali, che [[concelebrazione eucaristica|concelebrano]] la messa. Se la celebrazione si svolge in cattedrale, \u00e8 opportuno che il capitolo dei canonici, se esiste, concelebri con il vescovo, senza per\u00f2 escludere la partecipazione di altri sacerdoti.\nPure nelle messe celebrate dal vescovo con solennit\u00e0 minore della stazionale, come quando visita alcune parrocchie e comunit\u00e0 della sua diocesi, tutto deve essere disposto in modo che egli appaia il sommo sacerdote del suo gregge. Conviene che con lui concelebrino i presbiteri della parrocchia o della comunit\u00e0. Dovrebbe partecipare un diacono nei paramenti del suo ordine (uno solo, non come nella messa stazionale) o, se non c'\u00e8 diacono, dovrebbe leggere il Vangelo e servire all'altare un presbitero che, se non concelebra, indossa camice e stola. \nAnche nelle forme pi\u00f9 solenni della messa, il vescovo non usa pi\u00f9, come \u00e8 obbligatorio nella messa pontificale, [[chiroteche]], [[tunicella]], [[sandali episcopali|calze e sandali episcopali]]. Invece delle [[Mitra (copricapo)|mitre]] di tre tipi (la preziosa, l'aurifregiata e la semplice), che il vescovo alternava nel corso della celebrazione, il \"Cerimoniale\" rivisto ne conserva solo due, l'ornata e la semplice, e ordina che nelle singole azioni liturgiche se ne impieghi solo una. Oltre ai paramenti liturgici indossati anche dai presbiteri, il vescovo usa anche (sotto la [[Pianeta (paramento liturgico)|pianeta]], sopra il [[Camice (paramento liturgico)|camice]]) la [[dalmatica]], che pu\u00f2 essere sempre bianca ed \u00e8 da usare soprattutto nelle [[Ordine sacro|ordinazioni]], nella benedizione di un [[abate]] o di una [[badessa]], e nella dedicazione di una chiesa o di un altare. Le insegne episcopali conservate sono l'anello, il [[Pastorale (liturgia)|pastorale]], la mitra, la croce pettorale e, per chi ne ha diritto, il [[Pallio (paramento liturgico)|pallio]].\nIl [[faldistorio]], che secondo il \"Pontificale Romanum\" per i vescovi che non erano il diocesano sostituisce obbligatoriamente il \"trono\", non viene pi\u00f9 utilizzato: nella messa, un vescovo che non sia l'Ordinario del luogo pu\u00f2 utilizzare la cattedra e il pastorale episcopale, con il consenso del vescovo diocesano.\nNelle messe celebrate dal vescovo, anche quella stazionale, si deve osservare tutto ci\u00f2 che l'Ordinamento Generale del Messale Romano prescrive per la Messa con il popolo, e inoltre:\nMessa pontificale in rito ambrosiano attuale.\nSecondo un'antica tradizione, la [[Duomo di Milano|chiesa cattedrale metropolitana]] di Milano ha conservato alcuni riti particolari, quando la messa \u00e8 celebrata solennemente dall'[[arcidiocesi di Milano|arcivescovo]]. Questi riti possono essere usati anche quando l'arcivescovo celebra in particolari occasioni fuori dalla chiesa cattedrale. Essi competono anche a qualsiasi ordinario di luogo che celebri solennemente in [[rito ambrosiano]] entro la propria diocesi o territorio ove legittimamente sia in vigore il rito ambrosiano stesso.\nL'arcivescovo durante la messa pontificale o \"[[Messa stazionale|stazionale]]\" \u00e8 assistito da sei diaconi, due alla [[cattedra]] e quattro per il servizio dell'[[altare]] e del [[vangelo]], e da un prete assistente, se non c'\u00e8 concelebrazione.\nI riti introduttori prevedono il seguente svolgimento:\nNormalmente, la prima lettura compete a un lettore istituito rivestito di [[piviale]], la seconda lettura ad uno dei diaconi, il vangelo al primo dei diaconi. La processione per la proclamazione del Vangelo prevede quattro diaconi, dei quali uno reca, ostendendolo, l'[[evangeliario]], due reggono i cantari accesi ed il quarto tiene il [[turibolo]] fumigante. Il rito, cui prestano il proprio ministero esclusivamente i diaconi, vuole mettere in evidenza il momento solenne della proclamazione evangelica. Prima dell'omelia l'arcivescovo riceve l'incensazione seduto in cattedra con mitra e pastorale, analogamente all'atto con cui viene incensato l'evangeliario prima della proclamazione del Vangelo, come a voler sottolineare che la parola del vescovo nell'omelia non solo commenta, ma in un certo modo continua e attualizza la parola di Dio ascoltata nelle letture sacre.\nAlla presentazione del pane e del calice, dopo la consacrazione, due dei diaconi ministranti incensano l'eucaristia.\nNella celebrazione vespertina del venerd\u00ec santo \u00e8 lo stesso arcivescovo che dalla cattedra, assistito da sei diaconi, rivestito dei paramenti della messa e con la mitra in capo, proclama la lettura della Passione, compiendo in tal modo la solenne commemorazione della morte del Signore, cos\u00ec come sar\u00e0 l'arcivescovo a proclamare nella veglia pasquale l'annuncio della Risurrezione.\nNella veglia pasquale, il canto del [[Exsultet|preconio]] conserva l'antica caratteristica di grande [[rito lucernale]], durante il quale, gradatamente e in diversi momenti, legati al testo del preconio stesso, si compie l'illuminazione del tempio, quasi a rendere visibile l'immagine della luce pasquale che, dal cero, pervade progressivamente la chiesa in attesa del Signore risorto.\nCollegamenti esterni.\n[[Categoria:Messa]]"}
{"id": "674084", "revid": "23885", "url": "https://it.wikipedia.org/wiki?curid=674084", "title": "Det Radikale Venstre", "text": ""}
{"id": "674085", "revid": "287204", "url": "https://it.wikipedia.org/wiki?curid=674085", "title": "Vesuvio (disambigua)", "text": ""}
{"id": "674087", "revid": "56620", "url": "https://it.wikipedia.org/wiki?curid=674087", "title": "Carlino de' Pazzi", "text": "Biografia.\nFu un Cavaliere Aureo della fazione dei guelfi bianchi. Dopo la cacciata del suo partito (1302) tenne il castello di Piantravigne, vicino a Pian di Sc\u00f2, per i fuorusciti fiorentini, ma lo vendette ai guelfi neri che lo assediavano, tradendo i suoi compatrioti, e ottenendo il permesso di rientrare in citt\u00e0, come raccontano Giovanni Villani e Dino Compagni.\nPer questa sua azione Dante Alighieri lo destina all'Inferno nella Divina Commedia, al nono cerchio, quello pi\u00f9 profondo, destinato ai traditori. E sebbene all'epoca del \"viaggio ultraterreno\" del poeta fiorentino Carlino fosse ancora vivo (mor\u00ec solo nel 1348), \u00e8 attraverso le parole di un suo lontano congiunto, Camicione de' Pazzi, dei Pazzi di Valdarno, che veniamo a sapere del suo peccato. Secondo Camicione infatti il tradimento di Carlino \u00e8 ben peggiore del suo (secondo Dante infatti il tradire la patria era pi\u00f9 grave del tradimento di un congiunto, qual era il peccato di Camicione), e quando anche Carlino arriver\u00e0 nell'Antenora il peccato di Camicione sembrer\u00e0 meno grave."}
{"id": "674089", "revid": "22475", "url": "https://it.wikipedia.org/wiki?curid=674089", "title": "Asy\u016b\u1e6d", "text": "Asy\u016b\u1e6d () \u00e8 una citt\u00e0 dell'Egitto, capoluogo del governatorato omonimo. Si trova situata alla latitudine 27\u00b010'14\" N, sulla riva sinistra del Nilo. Il moderno nome arabo deriva dal nome copto. In epoca greco-romana la citt\u00e0 fu detta Licopoli (\"citt\u00e0 dei lupi\"; in greco: \u039b\u03c5\u03ba\u03cc\u03c0\u03bf\u03bb\u03b9\u03c2, o anche letteralmente ).\nLa citt\u00e0 \u00e8 un importante centro agricolo del Medio Egitto (prevalgono le coltivazioni di grano e cotone) e ospita la terza pi\u00f9 importante universit\u00e0 dell'Egitto. Dalla fine degli anni '70, la citt\u00e0 \u00e8 diventata il pi\u00f9 importante centro del paese (dopo Il Cairo) per la riflessione teorica e la pratica politica del cosiddetto fondamentalismo islamico; vi si pratica l'islamismo sunnita d'indirizzo giuridico-teologico hanbalita-wahhabita.\nLa popolazione, secondo il censimento del 2006 era di abitanti, e comprende anche una consistente minoranza di religione cristiana copta.\nL'antica Asy\u016b\u1e6d.\nIn epoca egizia il nome della localit\u00e0 fu Asyiut, che attraverso il copto Syowt, si \u00e8 trasformato nel nome attuale.\nLa citt\u00e0 fu capoluogo del 13\u00b0 nomos dell'Alto Egitto, Atef-Khent (Alto Sicomoro). Divinit\u00e0 principali di Siut erano Upuaut e Anubi, divinit\u00e0 egizie legate al culto dei morti e spesso rappresentate come lupo (Upuaut) e sciacallo (Anubi).\nDal punto di vista archeologico la localit\u00e0 \u00e8 importante per la presenza di una necropoli rupestre che ospita sepolture che vanno dalla IX alla XII dinastia, appartenute ai governanti del distretto.\nUna tradizione, tramandata dallo storico Diodoro Siculo (ii. 88; comp. Aelian. \"Hist. An.\" x. 28), racconta che un esercito etiope, che aveva invaso l'Egitto, fu ricacciato oltre le mura della citt\u00e0 di Elefantina da orde di lupi.\nChampollion, decifratore dei geroglifici egizi, nella sua opera \"Description de l'\u00c9gypte\", riporta il mito secondo cui Osiride, tornato dalle ombre sotto forma di lupo a Lycopolis, aiut\u00f2 Iside e Horo nel combattimento contro Tifone.\nNei secoli passati ad Asyut aveva termine la carovaniera che collegava, con un viaggio di 40 giorni, l'Egitto con il Sudan. Intorno al 1850 la citt\u00e0 era sede del pi\u00f9 importante mercato di schiavi della regione.\nNell'antica Licopoli dell'Alto Egitto (e non l'omonimo centro minore sul Delta del Nilo) ebbe con ogni probabilit\u00e0 i natali il filosofo greco Plotino."}
{"id": "674090", "revid": "838137", "url": "https://it.wikipedia.org/wiki?curid=674090", "title": "Nuova Unione (socioliberali)", "text": "Nuova Unione (socioliberali) (in lituano: \"Naujoji S\u0105junga (socialliberalai)\" - NS) \u00e8 stato un partito politico lituano di orientamento socioliberale fondato nel 1998.\nNel 2011 \u00e8 confluito nel Partito del Lavoro.\nStoria.\nSi presenta per la prima volta alle elezioni parlamentari del 2000, quando risulta il secondo partito con il 19,6% dei voti e 28 seggi. NS d\u00e0 quindi vita ad una coalizione di governo prima con l'Unione dei Liberali e di Centro e poi, nel 2001, con il Partito Socialdemocratico di Lituania (LDSP).\nAlle elezioni presidenziali del 2004 il candidato dei socioliberali, Vilija Blinkeviciute, ottiene il 16,6% dei voti, senza riuscire ad accedere al ballottaggio. Alle successive elezioni parlamentari del 2004, il partito si presenta con LSDP nella coalizione \"Lavorando per la Lituania\" (UdL): la coalizione consegue il 20,7% dei voti, dimezzando la somma dei consensi raccolti complessivamente da NS e LSDP alle precedenti consultazioni. I seggi totali conseguiti dall'UdL sono 31, di cui 11 dalla Nuova Unione. NS e LSDP entrano nel nuovo governo guidato dai centristi del Partito del Lavoro (DP), risultato il primo partito. Nel 2006, dopo una crisi politica, NS e DP escono dal governo, che sar\u00e0 costituito da LSDP, Unione dei Liberali e di Centro e Unione Popolare dei Contadini di Lituania.\nIn occasione delle elezioni parlamentari del 2008, la Nuova Unione ottiene solo il 3,6% dei voti e hanno eletto un solo deputato, Valerijus Simulik, che successivamente approder\u00e0 ai socialdemocratici. Nel luglio 2011 il partito \u00e8 confluito nel Partito del Lavoro, mentre una sua componente ha aderito all'Unione dei Liberali e di Centro."}
{"id": "674091", "revid": "52076", "url": "https://it.wikipedia.org/wiki?curid=674091", "title": "Lycopolis", "text": ""}
{"id": "674092", "revid": "52076", "url": "https://it.wikipedia.org/wiki?curid=674092", "title": "Assiut", "text": ""}
{"id": "674093", "revid": "220350", "url": "https://it.wikipedia.org/wiki?curid=674093", "title": "Lettere dal carcere", "text": "Lettere dal carcere \u00e8 il titolo con cui sono state pubblicate (in varie edizioni postume) le lettere inviate da Antonio Gramsci durante la sua lunga detenzione voluta dalla dittatura fascista per reprimere la sua attivit\u00e0 di oppositore del regime.\nLa prima edizione fu pubblicata dall'editore Giulio Einaudi nel 1947 per decisione di Palmiro Togliatti, che scelse di presentare una raccolta incompleta, di 218 testi, come primo volume delle \"Opere di Gramsci\". Il libro vinse il Premio Viareggio nello stesso anno.\nUlteriori edizioni, comprendenti via via sempre pi\u00f9 testi, si sono succedute nel dopoguerra. L'opera \u00e8 considerata un classico del '900, per il suo valore intellettuale, letterario e di testimonianza.\nContenuto.\nL'arresto, il confino a Ustica, la carcerazione preventiva.\nL'8 novembre 1926 il deputato Antonio Gramsci fu arrestato, in violazione dell'immunit\u00e0 parlamentare; lo stesso giorno Mussolini aveva infatti disposto l'arresto dei deputati comunisti, in modo da impedire loro di partecipare alla seduta di Montecitorio del giorno seguente. Venne rinchiuso in isolamento a Regina Coeli, da cui usc\u00ec in manette il 25 dello stesso mese, diretto al confino di polizia di Ustica, che raggiunse il 7 dicembre dopo aver transitato per le carceri di Napoli e di Palermo. Le sue prime tre lettere da Regina Coeli, datate 20 novembre, sono indirizzate rispettivamente alla moglie Giulia Schucht (spesso nelle lettere chiamata col suo diminutivo russo Julca o Iulca), alla madre (in Sardegna) e alla sua padrona di casa di Roma, quest'ultima lettera per domandare \u00abscusa per i disturbi e i fastidi\u00bb arrecati e per chiedere l'invio di alcuni libri. La permanenza nel carcere di Roma e il successivo viaggio in cattivit\u00e0 fino a Ustica sono narrati nella lettera del 19 dicembre indirizzata alla cognata Tatiana Schucht (qui, come spesso, chiamata col suo diminutivo Tania). Le lettere da Ustica testimoniano, fra l'altro, dei cordiali rapporti fra Gramsci e il suo compagno di confino Amadeo Bordiga, nonostante i contrasti politici che avevano diviso i due dirigenti comunisti negli anni precedenti. Il 20 gennaio 1927 Gramsci venne nuovamente arrestato per essere tradotto al carcere di San Vittore a Milano, dove giunse il 7 febbraio dopo un lunghissimo viaggio con parecchie soste in carceri e caserme lungo l'itinerario; a San Vittore rimase in isolamento fino a novembre.\nLa lettera da San Vittore del 12 febbraio 1927 (indirizzata alla cognata Tatiana e, per suo tramite, alla moglie) descrive il viaggio in manette dalla Sicilia:\nQuesta lettera, tuttavia, non giunse a destinazione, perch\u00e9 sequestrata a fini istruttori e allegata al fascicolo processuale di Gramsci. Pi\u00f9 tardi, nell'ottobre 1931, Gramsci avrebbe alluso all'episodio definendo ironicamente \u00ab\"troppo sincera\"\u00bb la lettera sequestrata, e giustificando in tal modo il tono di dissimulazione che era spesso costretto ad assumere nella sua comunicazione epistolare.\nA partire dal 1927 Tatiana Schucht era diventata \u00abl'unico tramite di Gramsci con l'esterno\u00bb e in particolare col Partito comunista, che le aveva affidato espressamente l'incarico di assistere moralmente e materialmente il detenuto; compito che Tatiana assolse per il resto della vita del dirigente comunista. In questo compito Tatiana fu presto affiancata da Piero Sraffa, economista vicino al PCI, amico personale di Gramsci e di Palmiro Togliatti. Zio di Piero Sraffa era Mariano d'Amelio, senatore nonch\u00e9 presidente della Corte di Cassazione, \u00abpersonalit\u00e0 molto influente che attiv\u00f2 le sue relazioni con l'alta burocrazia del regime a favore di Gramsci in pi\u00f9 di una occasione\u00bb. Tatiana copiava le lettere inviatele da Gramsci e le inoltrava a Sraffa, che a sua volta le inoltrava a Togliatti.\nIl 19 marzo 1927 Gramsci annuncia a Tatiana un programma di lavoro che intende svolgere durante la detenzione:\nSi tratta del \u00abprimissimo progetto di quelli che solo due anni pi\u00f9 tardi saranno i \"Quaderni\"\u00bb, che Gramsci inizier\u00e0 a scrivere solo nel febbraio 1929.\nIl 19 marzo 1928 gli venne notificato il rinvio a giudizio davanti al Tribunale speciale per la difesa dello Stato.\nLa \"strana lettera\" di Grieco.\nA fine marzo 1928 Gramsci ricevette a San Vittore una lettera inviatagli dall'estero dal dirigente comunista Ruggero Grieco, in cui quest'ultimo lo salutava a nome degli altri comunisti in esilio, gli comunicava una serie d'informazioni sulla situazione del movimento comunista internazionale e gli parlava di un progetto di pubblicazione di una scelta di articoli gramsciani degli anni precedenti, di cui avrebbe dovuto occuparsi Palmiro Togliatti:\nLa lettera venne intercettata dal giudice istruttore Enrico Macis (che aveva il compito di istruire il \"processone\" contro il gruppo dirigente comunista), il quale la mostr\u00f2 a Gramsci definendola molto compromettente e insinuando che fosse stata inviata con l'intento di far condannare l'imputato. La lettera fece nascere un rovello tormentoso in Gramsci, che avrebbe finito per persuadersi che essa fosse stata causa della sua condanna. Egli vi avrebbe fatto riferimento una prima volta in una lettera alla moglie del 30 aprile, scrivendo di avere ricevuto \u00abrecentemente, una strana lettera firmata Ruggero\u00bb che lo aveva fatto \u00abinalberare\u00bb, e poi pi\u00f9 estesamente in una lettera a Tatiana del 5 dicembre 1932:\nPubblicata per la prima volta nel 1968, la \"strana\" lettera di Grieco suscit\u00f2 da allora una ininterrotta disputa interpretativa. Secondo alcuni storici (in particolare Paolo Spriano e Giuseppe Fiori), il motivo principale dell'irritazione di Gramsci sarebbe consistito nel fatto che Grieco gli si rivolgeva come a un capo del PCI, aggravando cos\u00ec la sua posizione processuale; questi studiosi ritengono che il turbamento di Gramsci sia stato, pertanto, ingiustificato, dal momento che gli inquirenti sapevano benissimo del suo ruolo dirigente e non avevano bisogno dell'ulteriore prova costituita dalla lettera. Nel 2012, sulla base di una documentazione resasi disponibile nel frattempo, Giuseppe Vacca avanz\u00f2 una diversa ipotesi interpretativa: secondo Vacca, \u00able responsabilit\u00e0 attribuite da Gramsci e dallo stesso Macis alla \"strana lettera\" non riguardavano la situazione processuale del detenuto, bens\u00ec le possibilit\u00e0 della sua liberazione\u00bb. La lettera di Grieco a Gramsci (cos\u00ec come un'altra lettera, contemporanea, dello stesso mittente a Umberto Terracini) conterrebbe \u00abtrasparenti allusioni a una trattativa in corso fra il governo sovietico e quello italiano\u00bb avente ad oggetto la liberazione di Gramsci. Grieco avrebbe, cio\u00e8, alluso a una prossima scarcerazione di Gramsci, di cui \u00abrivendicava incautamente il merito all'impegno del partito: un impegno ininterrotto, dal quale Grieco mostrava di attendersi buoni risultati a breve\u00bb. Tuttavia, continua Vacca, \u00abse erano trasparenti per Gramsci, quelle allusioni lo erano anche per le autorit\u00e0 inquirenti, e consegnare nelle mani di Mussolini una prova che, se Gramsci fosse stato liberato, il partito avrebbe potuto rivendicarne il merito, era un gesto cos\u00ec sconsiderato da prestarsi al sospetto d'una macchinazione\u00bb.\nCondanna e reclusione.\nIn una lettera datata 10 maggio 1928 Gramsci annunci\u00f2 alla madre il proprio imminente trasferimento a Roma per essere processato:\nL'11 maggio part\u00ec in cattivit\u00e0 per Roma, dove venne nuovamente rinchiuso a Regina Coeli. Il 4 giugno, dopo un processo farsa che coinvolgeva ventidue imputati comunisti e il cui dibattimento dur\u00f2 solo sette giorni, il Tribunale speciale lo condann\u00f2 a vent'anni, quattro mesi e cinque giorni di reclusione. Per le sue precarie condizioni di salute venne assegnato alla Casa penale speciale di Turi (destinata ai detenuti malati), dove giunse il 19 luglio. Qui gli venne inizialmente concesso di scrivere una lettera ai familiari ogni quindici giorni. Nel gennaio 1929 ottenne il permesso di scrivere in cella e a febbraio inizi\u00f2 a redigere i \"Quaderni del carcere\". A partire dal 13 luglio 1931 pot\u00e9 scrivere lettere ai familiari tutte le settimane. A Turi, Gramsci riceveva, a giorno e ora fissa, un foglio bianco di quattro facciate, che doveva riempire e consegnare alla guardia carceraria; talvolta, in una lettera a Tania, egli riservava una met\u00e0 del foglio a un altro destinatario, al quale la cognata avrebbe poi provveduto ad inoltrare quel mezzo foglio.\nSu sollecitazione di Sraffa (il quale, tramite Tatiana, lo incoraggiava a proseguire le sue ricerche e a comunicarne gli esiti per via epistolare), Gramsci scrisse il 7 settembre 1931 una notevole lettera sulla storia degli intellettuali italiani, che comprende una delle formulazioni della sua teoria dell'egemonia culturale:\nIl 21 settembre 1931 indirizz\u00f2 a Tatiana, perch\u00e9 la facesse pervenire a Umberto Cosmo (che era stato professore d'universit\u00e0 di Gramsci), una sua interpretazione del canto X dell'Inferno di Dante. Nell'autunno del 1931 ebbe luogo fra i due cognati uno scambio di lettere, che traeva spunto dalla visione da parte di Tatiana del film \"Due mondi\"; le risposte di Gramsci riassumono il suo punto di vista sulla questione ebraica, improntato all'assimilazionismo e al rifiuto tanto dell'antisemitismo, e del razzismo in generale, quanto del sionismo. \nNella primavera del 1932 scrisse a Tatiana cinque importanti lettere sulla filosofia di Benedetto Croce. La lettera del 2 maggio torna sul concetto di egemonia, che Gramsci considera come \u00abil tratto essenziale\u00bb del marxismo pi\u00f9 moderno:\nNel giugno 1932 fu costretto ad abbandonare il sistema, avviato nella corrispondenza con la cognata, di inserire nelle sue lettere recensioni su argomenti culturali o letterari, perch\u00e9 la direzione del carcere aveva cominciato a insospettirsi. Il 29 luglio il Ministero di Grazia e Giustizia invit\u00f2 il direttore a sorvegliare con cura particolare la corrispondenza di Gramsci e a bloccare le lettere con contenuto politico. Gramsci svilupp\u00f2 comunque e approfond\u00ec nei \"Quaderni\" le tematiche politiche e culturali accennate nelle lettere.\nIntanto le condizioni di salute del prigioniero continuavano a peggiorare. A causa dei rumori notturni (la sua cella si trovava accanto al posto di guardia dei secondini) egli soffriva d'insonnia cronica. Il 3 agosto 1931 ebbe uno sbocco di sangue, e il 7 marzo 1933 una seconda grave crisi a seguito della quale il professor Uberto Arcangeli (primario degli Ospedali Riuniti di Roma, che, su iniziativa di Tania e di Sraffa, lo visit\u00f2 in prigione) dichiar\u00f2 che Gramsci non avrebbe potuto sopravvivere a lungo in carcere e ne consigli\u00f2 il ricovero in ospedale o in clinica; sugger\u00ec inoltre a Gramsci di presentare una domanda di grazia, suggerimento che il detenuto respinse seccamente. Il 17 maggio 1933 un'ulteriore crisi lo costrinse a letto per vari giorni; il 7 dicembre dello stesso anno, anche in esito a una campagna di stampa condotta all'estero dalla stampa antifascista, Gramsci venne ricoverato, in stato di detenzione, nella clinica Cusumano di Formia. Il 26 ottobre 1934 venne posto in libert\u00e0 condizionale, ma continu\u00f2 a essere ricoverato nella stessa clinica; dopo varie istanze venne trasferito nella clinica Quisisana di Roma il 24 agosto 1935. Il 21 aprile 1937 riacquist\u00f2 la piena libert\u00e0 (la sua pena si era automaticamente ridotta a seguito di vari provvedimenti generali di amnistia e di indulto), ma era ormai in fin di vita: mor\u00ec in clinica per un'emorragia cerebrale il 27 aprile 1937.\nLe trattative per la liberazione e il contrasto col Partito comunista.\nLe lettere di Gramsci della cattivit\u00e0 vertono spesso sulla lotta che il prigioniero condusse per la propria liberazione. Molti riferimenti, che risultano oscuri nel testo gramsciano per la necessit\u00e0 di eludere la censura carceraria, sono stati chiariti dagli storici ricorrendo alla contemporanea corrispondenza fra altri attori della vicenda (fra cui i membri della famiglia Schucht, Piero Sraffa, i dirigenti del PCI all'estero).\nIndisponibilit\u00e0 a chiedere grazia.\nGramsci rifiut\u00f2 sempre qualsiasi ipotesi di chiedere (o che altri chiedesse per lui) gesti di clemenza da parte del regime fascista. Sospettando che i familiari potessero richiedere a sua insaputa una domanda di grazia a Mussolini, e sapendo che essa avrebbe avuto l'oggettivo significato di un suo cedimento politico, egli scrisse gi\u00e0 nel dicembre 1928 al fratello Carlo:\nGramsci non rinunci\u00f2 tuttavia mai \u00aballa rivendicazione di un diritto formalizzato in leggi o in regolamenti (come avere calamaio, penna e carta, leggere libri, andare in un penitenziario per malati, vivere da solo in cella anzich\u00e9 in camerone con altri, inoltrare istanze per la revisione del processo, chiedere la libert\u00e0 condizionale)\u00bb. Egli inoltre cont\u00f2 sempre sulla possibilit\u00e0 di una sua liberazione per via diplomatica, tramite trattative che il governo dell'U.R.S.S. avrebbe dovuto condurre col governo italiano. Un approccio in questo senso, che avrebbe previsto la mediazione del Vaticano e sarebbe consistito in uno scambio di prigionieri (alcuni sacerdoti detenuti in Russia da scarcerare in cambio della liberazione di Terracini e Gramsci), fall\u00ec nei primi mesi del 1928 per la temporanea indisponibilit\u00e0 di Mussolini (che, per motivi propagandistici, intendeva attendere la sentenza di condanna prima di compiere eventualmente un atto di clemenza) e per la scarsa determinazione con cui il governo sovietico condusse la trattativa. In una lettera del 25 luglio 1928 Tania accenn\u00f2 a un'ulteriore iniziativa di Togliatti, il quale aveva suggerito a Bucharin (allora presidente del Comintern) di approfittare del salvataggio di alcuni superstiti del dirigibile Italia da parte del rompighiaccio sovietico Krassin per rivolgere un appello al governo italiano per la liberazione di Gramsci; nemmeno questa iniziativa and\u00f2 a buon fine, forse a causa della contemporanea rimozione di Bucharin dal vertice dell'Internazionale.\nIl \"tentativo grande\".\nCinque anni pi\u00f9 tardi, il miglioramento delle relazioni diplomatiche fra Italia e U.R.S.S. (che sarebbe sfociato nel patto italo-sovietico del 5 settembre 1933) e l'aspettativa di un decreto di amnistia, che avrebbe ridotto la pena di Gramsci e facilitato la sua liberazione condizionale, indussero quest'ultimo a intraprendere un ulteriore tentativo, di cui conosciamo i contorni, pi\u00f9 che dalle lettere del prigioniero (che vi allude solamente), da due lettere di Tatiana, rispettivamente a Giulia e a Sraffa, del febbraio 1933. Nella lettera a Giulia datata 9 febbraio Tania illustra due tentativi da portare avanti contemporaneamente, ossia la trattativa che avrebbe potuto portare all'espatrio di Gramsci in Unione Sovietica e un'istanza (pi\u00f9 limitata) volta a ottenere la libert\u00e0 condizionale:\nNella lettera a Sraffa dell'11 febbraio Tania scrive che, secondo Gramsci, il \u00abtentativo grande\u00bb per la sua liberazione potr\u00e0 avere successo alla condizione che \u00abgli amici italiani non debbono assolutamente essere messi al corrente di ci\u00f2 che si vorr\u00e0 fare\u00bb. \nLa scarsa fiducia manifestata da Gramsci nei confronti dei \u00abcompagni italiani\u00bb dipendeva non solo dal precedente episodio della \"strana lettera\", ma anche dal difficile rapporto che in quegli anni il rivoluzionario sardo sperimentava col partito comunista italiano. Gi\u00e0 prima dell'arresto, nell'ottobre 1926, egli era entrato in polemica con Togliatti a causa del rifiuto di quest'ultimo a inoltrare una lettera che lo stesso Gramsci aveva indirizzato al Partito comunista dell'U.R.S.S., contenente critiche relative alle lotte interne al partito sovietico. Nel 1930, in una serie di conversazioni con altri detenuti comunisti nel carcere di Turi, Gramsci aveva manifestato apertamente la propria netta contrariet\u00e0 alla \"svolta\", ossia alla linea che il partito italiano stava seguendo in applicazione della teoria del \"terzo periodo\".\nCon l'esposizione delle sue idee Gramsci suscit\u00f2 l'accesa ostilit\u00e0 degli altri detenuti comunisti di Turi, che giunsero fino a escluderlo dal collettivo e a redigere una lettera di denuncia contro di lui diretta al centro estero del partito. La sua acuta percezione di isolamento, aggravata probabilmente dal fatto che su un giornale comunista era apparso nel dicembre 1932 un giudizio di condanna di iniziative politico-diplomatiche volte alla liberazione dei prigionieri, lo rafforz\u00f2 nella convinzione che il partito non si interessasse fattivamente della sua liberazione e anzi volesse la sua liquidazione politica.\nNel febbraio del 1933 la segreteria del partito a Parigi affront\u00f2 la questione della libert\u00e0 condizionale di Gramsci, e deliber\u00f2 di autorizzarlo a chiederla \u00abin termini strettamente giuridici\u00bb, aggiungendo: \u00abLa famiglia appoggi la domanda riferendosi alle condizioni di salute. Se gli si presenta dichiarazione da firmare deve firmare che non dar\u00e0 attivit\u00e0 per il PC\u00bb. La rinuncia a svolgere \u00abattivit\u00e0 per il PC\u00bb non rientrava, in realt\u00e0, fra i requisiti richiesti dalla legge per chiedere la libert\u00e0 condizionata. Secondo Giuseppe Vacca, il fatto che il partito avesse autorizzato Gramsci \u00aba sottoscrivere una dichiarazione di rinuncia all'attivit\u00e0 politica introduceva [...] una clausola ultronea rispetto alla lettera della legge, che poteva essere interpretata come volont\u00e0 di facilitare la concessione del provvedimento, ma anche come auspicio che Gramsci rinunciasse al suo ruolo politico. Alla luce dei contrasti verificatisi col partito fin dall'ottobre 1926, egli evidentemente propendeva per la seconda interpretazione perch\u00e9 comunque la sottoscrizione di una tale dichiarazione avrebbe potuto essere adoperata dopo la sua liberazione per contestarne la leadership\u00bb.\nIn una lettera a Tania, del 27 febbraio 1933, Gramsci condens\u00f2 le sue accuse al partito italiano, all'Internazionale comunista e alle autorit\u00e0 sovietiche, coinvolgendo anche la moglie Giulia nel rimprovero di averlo \u00abcondannato\u00bb alla detenzione:\nIn una lettera del 6 marzo Gramsci (utilizzando sempre un linguaggio cifrato) avvertiva che se, anche questo tentativo di liberazione fosse fallito per colpa del Partito comunista, l'intera sua personalit\u00e0 avrebbe potuto essere \u00abinghiottita da un nuovo \"individuo\" con impulsi, iniziative, modi di pensare diversi da quelli precedenti\u00bb: secondo Giuseppe Vacca, Gramsci formulava cos\u00ec la velata minaccia di abbandonare il partito. Informato della posizione di Gramsci, Togliatti rispose lanciando, il 27 marzo, una campagna d'opinione internazionale per l'anticipazione della libert\u00e0 condizionata del detenuto. Sempre secondo Vacca, l'iniziativa era impostata in modo tale da far capire a Gramsci che il partito e l'Internazionale erano realmente impegnati nella sua liberazione, che il partito italiano non avrebbe interferito in eventuali iniziative diplomatiche sovietiche, ma che d'altra parte se (come Gramsci sospettava) \u00abla clausola della eventuale rinuncia a svolgere attivit\u00e0 politica\u00bb avesse implicato la \u00abfine politica\u00bb del prigioniero, \u00abtale comunque era la volont\u00e0 di Stalin, alla quale non si poteva resistere\u00bb.\nRicovero in clinica e libert\u00e0 condizionata.\nDopo la visita in carcere del professor Arcangeli, il 20 marzo del 1933, che certific\u00f2 le gravi condizioni di salute del prigioniero, Tania inoltr\u00f2 subito al ministero una domanda per il trasferimento di Gramsci in clinica. Dopo la pubblicazione su un giornale comunista francese del referto di Arcangeli si svilupp\u00f2 un'intensa campagna per la liberazione del detenuto, cui parteciparono esponenti dell'intera sinistra (fra cui repubblicani, socialisti e trotskisti). Tale pubblicazione, peraltro, fece temere a Gramsci che la trattativa diplomatica per la sua liberazione ne risultasse compromessa e suscit\u00f2 una sua durissima protesta contro il proprio partito, espressa (in forma cifrata) in due lettere rispettivamente del 16 e del 29 maggio.\nIl 27 giugno Gramsci indirizz\u00f2 un'istanza alla direzione generale delle carceri per protestare contro il \u00abregime di tortura\u00bb, consistente nella privazione del sonno, cui veniva sottoposto da oltre due anni nel carcere di Turi ad opera delle guardie carcerarie e che gli aveva rovinato la salute:\nL'istanza, che denunciava gli abusi delle guardie carcerarie chiamando in causa \u00abcon velato sarcasmo\u00bb l'amministrazione generale del sistema, era redatta in modo tale da costringere le autorit\u00e0 a intervenire: \u00abse l'esposto fosse stato utilizzato dalla stampa antifascista internazionale, avrebbe recato un colpo all'immagine \"legge e ordine\" del regime\u00bb. Con esso Gramsci ottenne, nell'immediato, di essere trasferito in una cella meno rumorosa.\nUn esposto a Mussolini presentato a fine agosto dal fratello di Gramsci, Carlo, ottenne il trasferimento del detenuto dapprima all'ospedale del carcere di Civitavecchia (19 novembre) e poi (7 dicembre) nella clinica del dottor Cusumano a Formia. Con una lettera del 17 novembre Sraffa comunic\u00f2 invece a Tania il fallimento del \"tentativo grande\", senza spiegarne i motivi: Vacca avanza due ipotesi, ossia l'indisponibilit\u00e0 del governo sovietico a presentare la richiesta della liberazione di Gramsci, oppure indiscrezioni raccolte dallo zio di Sraffa negli ambienti fascisti secondo cui tale richiesta, qualora presentata, non sarebbe comunque stata accolta. Un incontro fra Mussolini e il ministro degli esteri sovietico Litvinov ebbe luogo il 3 dicembre, ma in esso l'esponente russo non fece alcun cenno ad Antonio Gramsci.\nIl 24 settembre 1934, dalla clinica di Formia dove era ricoverato sotto custodia dei Carabinieri, Gramsci indirizz\u00f2 direttamente a Mussolini l'istanza per l'ottenimento della libert\u00e0 condizionata:\nL'istanza fu accolta, ma il 14 ottobre Gramsci ricevette la visita di un ispettore capo di polizia il quale gli chiese un impegno scritto a non fare di tale concessione un argomento di propaganda antifascista. Gramsci redasse una dichiarazione con la quale affermava di voler rimanere per il momento nella clinica di Formia e aggiungeva: \u00abSono d'avviso che il beneficio che sta per essermi concesso non \u00e8 da attribuirsi a cause politiche e, per quanto mi riguarda, assicuro di non servirmi di questo provvedimento per fare della propaganda n\u00e9 in Italia n\u00e9 all'estero\u00bb.\nCommentando tale dichiarazione, Vacca osserva che Gramsci \u00absapeva che il Duce aveva come primo obiettivo quello di piegarlo. Ma sapeva anche che la sua morte in carcere gli avrebbe inferto un duro colpo innanzitutto nell'immagine internazionale\u00bb, e argomenta che la battaglia di Gramsci \u00abper la libert\u00e0 condizionata si concludeva [...] senza l'ombra di una concessione al regime fascista\u00bb, nonostante il compromesso (che Vacca giudica pi\u00f9 apparente che reale) costituito dall'impegno del prigioniero a non propagandare il risultato ottenuto.\nLa richiesta di espatrio.\nNonostante il fatto che gi\u00e0 dal 1933 l'ambasciatore sovietico Pot\u00ebmkin si fosse interessato per far chiedere dal proprio governo a quello italiano la liberazione di Gramsci, durante tutto il 1934 non vi era stata nessuna decisione sovietica in tal senso. Mentre continuavano le campagne d'opinione del PCI all'estero sulla sua sorte (condotte in modo propagandistico, enfatizzando sul piano umanitario la sua condizione di martire dell'antifascismo), Gramsci nei suoi colloqui con Tania \u00abgiunse [...] a formulare un'accusa esplicita al partito di volerlo eliminare politicamente\u00bb. Il 24 agosto 1935, dopo varie altre istanze che Gramsci (insoddisfatto della qualit\u00e0 delle cure alla clinica Cusumano) rivolse alle autorit\u00e0, egli fu trasferito alla clinica Quisisana di Roma.\nNell'aprile del 1937, poco prima del termine della sua pena, Gramsci chiese a Sraffa di compilare per lui uno schema di istanza per l'autorizzazione a raggiungere la moglie e i figli in Russia. In una lettera a Giulia del 15 aprile, Tania scrive:\nSraffa compil\u00f2 il 18 aprile la bozza di istanza che Gramsci gli aveva chiesto e che si concludeva chiedendo che al prigioniero fosse \u00abconsentita l'autorizzazione necessaria per raggiungere la moglie e ottenere dall'affetto e dall'appoggio di questa qualche conforto morale all'infermit\u00e0 dalla quale il sottoscritto \u00e8 afflitto, che non c'\u00e8 speranza possa alleviarsi e che \u00e8 tale da renderlo di peso e di nessun aiuto a chi gli sta vicino\u00bb; ma Gramsci non fece in tempo a inoltrarla prima di morire. Secondo Vacca la richiesta \u00abaveva motivazioni esclusivamente familiari e conteneva un presentimento della fine che induce a domandarsi se Gramsci, ormai, volesse trasferirsi a Mosca per ricominciare a vivere, o per finire i suoi giorni accanto ai suoi cari\u00bb.\nGli affetti familiari.\nFin quando fu in attesa di giudizio, Gramsci pot\u00e9 intrattenere corrispondenza con suoi amici e conoscenti (si conservano, fra poche altre, alcune sue lettere a Giuseppe Berti e a Piero Sraffa). Dopo la condanna da parte del Tribunale speciale, e fino alla concessione della libert\u00e0 condizionata, solo ai suoi parenti fu concesso visitarlo in carcere, scrivergli e ricevere sue lettere. La stessa Tania pot\u00e9 continuare ad interloquire con Gramsci e ad assisterlo solo dopo che le autorit\u00e0 carcerarie ebbero ottenuto la prova documentale che i due erano cognati. Dopo la sentenza, e fino alla sua morte, i destinatari delle lettere di Gramsci furono dunque la cognata Tatiana (cui furono indirizzate la maggior parte delle lettere), la moglie Giulia, i figli Delio e Giuliano, la madre Giuseppina Marcias e i fratelli Carlo, Gennaro, Grazietta e Teresina. Nessuna delle lettere ha come destinatario il padre, Francesco Gramsci, che mor\u00ec poche settimane dopo suo figlio Antonio.\nNegli anni della prigionia Gramsci e Tatiana maturarono un rapporto molto assiduo, intenso e complesso, talora conflittuale, sia per via epistolare sia tramite i radi colloqui consentiti dal regolamento carcerario. Tania si assunse il ruolo di \u00abangelo custode\u00bb di Antonio, assistendolo moralmente e materialmente con eccezionale abnegazione. Antonio riconobbe sempre il suo debito verso Tania e in una certa misura ricambi\u00f2 i sentimenti di lei, ma le sue lettere contengono anche manifestazioni d'irritazione e d'insofferenza cui Tania rispose senza alcuna arrendevolezza, respingendo i tentativi di chiusura da parte del cognato.\nUno dei compiti che Tania si assunse fu quello di mediare fra Gramsci e la moglie Giulia (rimasta in Russia con i due figli minori); un rapporto coniugale che, dall'arresto di Gramsci, pot\u00e9 svolgersi solo per via epistolare e che ben presto apparve difficile, segnato da difficolt\u00e0 di comunicazione, reticenze, incomprensioni e lunghe interruzioni della corrispondenza. Il fatto che Giulia gli scrivesse poche e generiche missive fu per Gramsci un rovello, anche perch\u00e9 il prigioniero non conobbe inizialmente le cause dei silenzi della moglie. In realt\u00e0 Giulia aveva cominciato a soffire di una grave forma di depressione maggiore (all'epoca non diagnosticata come tale), che venne curata dapprima con una rudimentale terapia farmacologica e poi mediante la psicoanalisi. Il malessere di Giulia era acuito da una situazione familiare difficile (ella viveva con il padre Apollon e la sorella maggiore Eugenia, entrambi ostili al legame di Giulia con Gramsci) e probabilmente anche \u00abdall'atmosfera di rigida sorveglianza e di perenne sospetto che aleggiava nell'Urss staliniana del tempo\u00bb.\nSolo a partire dal 1931, dopo che Giulia ebbe finalmente informato il marito della propria malattia, una certa comunicazione fra i coniugi pot\u00e9 riavviarsi, anche grazie agli sforzi di Tania che non cessava di incoraggiare entrambi a mantenersi in contatto. Una lettera di Giulia dell'estate 1931 contiene le prime notizie precise sul suo male (raccontate, come osserva uno storico, \u00abnon senza ironia\u00bb):\nAlla fine del 1932, per\u00f2, Gramsci giunse a prospettare l'idea di proporre a Giulia una separazione, e ne scrisse a Tania in una drammatica lettera dalla quale traspare (secondo il biografo Angelo d'Orsi) \u00abun dolore cos\u00ec grande da non poter essere esplicitato neanche a se stesso\u00bb.\nAncora una volta fu Tania a dissuadere Gramsci da tale proposito, facendogli comprendere che il suo amore per la moglie era ancora ricambiato.\nLa sofferenza di Gramsci era inoltre esacerbata dall'\u00abinfinito rammarico\u00bb della sua lontananza dai figli, dall'amarezza di non poter contribuire alla loro educazione e dal \u00absenso di colpa verso Giulia, su cui interamente ricadeva il peso di cura, accudimento e dell'educazione\u00bb. Nella corrispondenza con i figli cerc\u00f2 comunque di ritagliarsi un ruolo pedagogico, anche tramite l'espediente di raccontare loro una serie di \u00abfavole autobiografiche basate sui ricordi d'infanzia\u00bb, come quella indirizzata al figlio primogenito Delio (all'epoca settenne) contenuta in una lettera del 22 febbraio 1932:\nUn ruolo pedagogico Gramsci cerc\u00f2 di esercitare anche nei confronti della nipotina Edmea (nata nel 1920), figlia di suo fratello Gennaro, la quale viveva in Sardegna in casa della famiglia d'origine di Gramsci.\nLe lettere che Gramsci scrisse ai propri familiari in Sardegna sono ricche di riferimenti al folklore sardo e manifestano il suo interesse per le vicende del paese che non pot\u00e9 pi\u00f9 rivedere. La madre, Giuseppina Marcias, mor\u00ec nel dicembre 1932, ma la notizia gli fu tenuta nascosta fino al 1936. Lo stesso giorno gli fu data notizia della morte del suocero, avvenuta nel 1933, e gli furono consegnate le lettere di Giulia che parlavano del triste evento. In una lettera a Giulia dell'ottobre 1936 Gramsci commenta negativamente quella che egli definisce come \u00abfalsa piet\u00e0\u00bb:\nStoria editoriale.\nIl 12 maggio 1937, Togliatti invi\u00f2 da Mosca una lettera al Centro estero del partito in cui sollecitava iniziative per commemorare Gramsci, fra cui un fascicolo de \"Lo Stato operaio\" (il periodico del PCI che si pubblicava a Parigi) da dedicargli interamente. In questo fascicolo, secondo Togliatti, avrebbero dovuto essere pubblicate alcune delle lettere dal carcere. Togliatti si proponeva inoltre di preparare a breve un'edizione in volume delle lettere e a questo scopo chiedeva che gli venisse inviata copia di tutte quelle di cui si era a conoscenza. Poco dopo, il fascicolo dello \"Stato operaio\" voluto da Togliatti pubblic\u00f2 le cinque lettere della primavera 1932 sulla filosofia di Croce, con il titolo \"Benedetto Croce giudicato da Antonio Gramsci (Estratti di lettere dal carcere)\", accompagnate dall'annuncio redazionale secondo cui il PCI stava preparando l'edizione di un volume di scritti scelti e un altro di lettere dal carcere.\nTatiana Schucht, rimasta in Italia fino a dicembre 1938, invi\u00f2 a pi\u00f9 riprese in Russia (tramite l'ambasciata sovietica) alle proprie sorelle, Giulia e Eugenia, le lettere di Gramsci in suo possesso; tent\u00f2 anche di farsi dare dai familiari di Gramsci in Sardegna le lettere che il prigioniero aveva loro inviato. All'inizio del 1939 il Comintern cre\u00f2 una \"Commissione per il patrimonio letterario di Gramsci\", di cui facevano parte le sorelle Schucht (ma Tania partecip\u00f2 solo alla prima riunione); nel 1940 - nonostante l'iniziale ostilit\u00e0 delle Schucht - entr\u00f2 a farne parte anche Togliatti, che alla fine dell'anno compil\u00f2 un elenco dettagliato delle lettere comprendente 267 testi, di cui 223 del periodo della prigionia. Dopo l'invasione tedesca gli archivi del Comintern e le carte di Gramsci furono messi al sicuro a Ufa, in Baschiria; Togliatti diede disposizioni affinch\u00e9 il previsto volume delle \"Lettere\" di Gramsci fosse pubblicato negli Stati Uniti, ma \"Lo Stato operaio\" (che aveva ripreso ad uscire a New York) pubblic\u00f2 solo, nella primavera del 1942, quattro delle cinque lettere gi\u00e0 pubblicate sulla filosofia di Croce.\nAl suo rientro in Italia, nel marzo 1944, Togliatti annunci\u00f2 la prossima pubblicazione delle lettere e degli altri scritti di Gramsci:\nMentre alcuni progetti di pubblicazione con vari editori non andarono a buon fine, la rivista del PCI \"Rinascita\", nel suo primo numero uscito a Roma nel giugno 1944, ripubblic\u00f2 per la terza volta il gruppo di lettere su Croce. \nLe trattative portate avanti con l'editore Einaudi per la pubblicazione delle opere di Gramsci, comprendenti anche un volume di lettere, sfociarono in un'intesa siglata nel giugno 1945, secondo cui, tra l'altro, l'apparato critico dei singoli volumi avrebbe dovuto avere l'approvazione preventiva del Partito comunista. Sempre nel 1945 il partito var\u00f2 una \"Commissione per preparare e curare nel pi\u00f9 breve termine possibile la pubblicazione degli scritti di Antonio Gramsci\", di cui Togliatti era presidente e Felice Platone segretario. Nel 1946 la rivista \"Il Politecnico\" pubblic\u00f2 una quindicina di lettere, di cui le quattro su Croce gi\u00e0 pi\u00f9 volte pubblicate e nove inedite.\nNel 1947, curato da Togliatti e Platone, apparve il volume Einaudi delle \"Lettere dal carcere\", comprendente 218 lettere, precedute da un'avvertenza dei curatori che ne dichiarava la natura antologica:\nDi fatto \u00able parti tagliate e le parti escluse con sistematicit\u00e0 erano innanzitutto quelle che rivelavano l'estremo sconforto, alcune asprezze del carattere [...] e gli episodi e i giudizi che avrebbero potuto offuscare l'immagine del Gramsci sereno nei confronti dei suoi interlocutori: il malcontento nei confronti di Giulia, le frequenti critiche all'atteggiamento dei familiari in Sardegna, i litigi con Tania, la disapprovazione manifestata con veemenza verso le iniziative prese senza consultarlo o non seguendo le sue indicazioni. Il combattente veniva tutelato espungendo i brani che lasciavano presagire o certificavano le crisi, i crolli e soprattutto la disperazione che avrebbero potuto far dubitare della forza di un uomo devastato fisicamente, ma intatto nello spirito\u00bb. Vennero inoltre espunti tutti i riferimenti a ex dirigenti comunisti condannati dal Comintern (in primis Bordiga e Trockij) e non rimase nessun elemento che potesse far pensare a dissensi di Gramsci con il suo partito e con l'Internazionale comunista.\nIl libro fu un grande successo di pubblico e di critica; fra le molte recensioni favorevoli si contarono quelle di Carlo Bo, Benedetto Croce, Giacomo Debenedetti, Alfonso Gatto e Pietro Pancrazi, anche se non mancarono critiche all'editore e ai curatori riguardanti il carattere antologico della pubblicazione, i tagli e le omissioni non adeguatamente motivate; vinse il premio Viareggio del 1947, che fu ritirato l'anno successivo dai due figli di Gramsci in visita in Italia; giunse nel 1951 alla settima ristampa.\nNel 1962 Giulio Einaudi propose a Togliatti una nuova edizione, questa volta integrale, delle \"Lettere\"; il segretario del PCI si disse subito d'accordo e s'impegn\u00f2 personalmente per recuperare, dai familiari di Gramsci, tutte le lettere a loro indirizzate. Nel frattempo un altro progetto con l'editore il Saggiatore, avviato nel 1959 (anch'esso con l'approvazione di Togliatti), prevedeva la pubblicazione di un'ampia antologia di tutti gli scritti gramsciani; i primi due volumi dell'antologia, curata da Giansiro Ferrata e Niccol\u00f2 Gallo, uscirono nel 1964 e compresero 77 lettere dal carcere inedite.\nLa nuova edizione delle \"Lettere\" usc\u00ec nel 1965 a cura di Sergio Caprioglio e Elsa Fubini e comprese 428 lettere di cui 119 inedite; tutte furono pubblicate nel testo integrale, con poche (e segnalate) eccezioni. A questa edizione aveva collaborato anche Piero Sraffa, sollecitato da Togliatti e da Giulio Einaudi. Per molti anni rimase l'edizione pi\u00f9 completa disponibile. Da essa, nel 1971, Paolo Spriano trasse un'antologia di 156 lettere, pi\u00f9 volte ristampata.\nAlcune lettere inedite, donate dal figlio Giuliano nel 1985 all'Istituto Gramsci assieme ad altri documenti, furono pubblicate in un volumetto nel 1986. Assieme ad altri inediti esse furono ripubblicate nel 1988 in un'edizione allegata a \"l'Unit\u00e0\", che riproponeva la raccolta del 1965 (privata dell'apparato critico) con, in appendice, 28 lettere ritrovate dopo tale data. Tredici lettere inedite di Giulia Schucht furono pubblicate nel 1987 in un volume che raccoglieva le lettere di Gramsci alla moglie. Nel 1991 apparve una raccolta di lettere di Tatiana Schucht indirizzate ai familiari di Gramsci in Sardegna e ai propri in Russia. Lo stesso anno apparve un'edizione delle lettere di Sraffa a Tania, che fu subito criticata per la scelta del curatore di pubblicare solo le lettere di Sraffa e non anche quelle di Tania a quest'ultimo.\nDopo la pubblicazione nel 1996, a cura di Antonio A. Santucci, di una edizione completa di tutte le \"Lettere dal carcere\" conosciute fino ad allora, la novit\u00e0 pi\u00f9 rilevante fu l'uscita, nel 1997, del carteggio integrale fra Gramsci e Tatiana Schucht, a cura di Aldo Natoli e Chiara Daniele, comprendente 856 lettere, di cui 248 di Gramsci e 652 di Tania. Il testo era preceduto da un'introduzione molto polemica di Natoli, che denunciava sia omissioni e reticenze delle prime edizioni delle lettere gramsciane, sia la complessiva sottovalutazione, da parte degli studiosi, della figura e del ruolo di Tatiana Schucht, che invece Natoli considerava fondamentale per la stessa sopravvivenza di Gramsci.\nRispondendo all'esigenza sempre pi\u00f9 sentita di conoscere nella loro integralit\u00e0 anche le lettere dei corrispondenti di Gramsci, il piano dell'opera della Edizione nazionale degli scritti di Antonio Gramsci (istituita nel 1996) prevede la pubblicazione di tutto il carteggio, comprendente tanto le lettere indirizzate a Gramsci, quanto le lettere fra Tania e i familiari (propri e di Gramsci) e fra lei e Sraffa.\nNel 2020 \u00e8 stata pubblicata una nuova edizione critica delle \"Lettere dal carcere\", a cura di Francesco Giasi, comprendente 511 testi, di cui 12 inediti. Di molte lettere, rimaste senza data nelle precedenti edizioni, \u00e8 stata proposta un'ipotesi di datazione. Nell'apparato critico sono spesso citati ampi brani delle lettere ricevute da Gramsci e di quelle scambiate fra loro dagli interlocutori del dirigente comunista. Nella sua introduzione il curatore osserva che le \u00ablettere ancora mancanti sono certamente molte decine\u00bb, essendo andati dispersi, in particolare, parecchi testi del periodo 1927-28."}
{"id": "674094", "revid": "36426", "url": "https://it.wikipedia.org/wiki?curid=674094", "title": "Pietravigne", "text": ""}
{"id": "674102", "revid": "838137", "url": "https://it.wikipedia.org/wiki?curid=674102", "title": "Democrazia Liberale di Slovenia", "text": "Democrazia Liberale di Slovenia (in sloveno \"Liberalna demokracija Slovenije\", abbr. in \"LDS\") \u00e8 un partito politico sloveno di orientamento liberale fondato nel 1994 a seguito della confluenza di tre distinti soggetti politici:\nLa formazione aderisce all'Internazionale liberale e all'Alleanza dei Democratici e dei Liberali per l'Europa.\nStoria.\nDemocrazia Liberale di Slovenia si presenta per la prima volta in occasione delle elezioni politiche del 1996, quando il partito ottiene il 27% dei voti. La vittoria elettorale consente la conferma di Janez Drnov\u0161ek come Primo ministro.\nSotto la guida di Drnov\u0161ek, LDS mantenne la sua posizione di partito dominante nelle e 2000, quando raggiunse la vetta con il 36,2% delle preferenze.\nDurante gli anni novanta, il noto filosofo sloveno Slavoj \u017di\u017eek era considerato \"l'ideologo\" del partito. Questa designazione \u00e8 probabilmente esagerata, anche se \u00e8 vero che fino al 2002 \u017di\u017eek partecipava frequentemente alle manifestazioni organizzate dal partito e nel 1990 fu persino il suo candidato alla Presidenza della Repubblica (organo collegiale di poca importanza, con funzioni ausiliarie al Presidente della Repubblica, abolito con la costituzione democratica del 1991).\nNel 2002 Drnov\u0161ek venne eletto Presidente della Repubblica e venne sostituito a capo del governo e del partito da Anton Rop. Alle elezioni europee del 2004, LDS ottenne il 21,9% dei voti e 2 dei 7 seggi sloveni nel Parlamento europeo, contro i 4 dell'allora opposizione conservatrice. Nello stesso anno, il partito soffr\u00ec la sua prima sconfitta alle elezioni parlamentari, ottenendo 23 seggi (22,8%) nel Parlamento e diventando cos\u00ec il secondo partito. Quando il Parlamento elesse il nuovo Governo presieduto da Janez Jan\u0161a, la Democrazia Liberale di Slovenia si trov\u00f2 quindi all'opposizione.\nNel 2007, il partito entr\u00f2 in una profonda crisi, causata da una doppia scissione al suo interno. L'ala socioliberale del partito si stacc\u00f2 per formare una nuova formazione politica, Zares, mentre l'ala pi\u00f9 vicina a posizioni socialiste, guidata dall'ex premier Anton Rop, si un\u00ec ai Socialdemocratici. In seguito a queste scissioni, il nucleo restante del partito decise una svolta programmatica, avvicinando il proprio programma all'ideologia liberista.\nAlle politiche del 2008 LDS croll\u00f2 dal 22,8% dei voti al 5,2% e da 23 a 5 deputati. Il calo fu solo in parte determinato dal successo di Zares. Molti consensi liberaldemocratici sono infatti defluiti verso i Socialdemocratici, che sono passati dal 10 al 30%. LDS entr\u00f2, comunque, a far parte del governo a guida socialdemocratica.\nAlle elezioni del 2011 LDS cal\u00f2 all'1,5% dei consensi e, non avendo superato lo sbarramento del 4%, non elesse deputati per la prima volta nella sua storia."}
{"id": "674104", "revid": "4252", "url": "https://it.wikipedia.org/wiki?curid=674104", "title": "Stuart Immonen", "text": "Il suo esordio nel mondo dei fumetti \u00e8 nel 1988 con la serie \"Playground\". Continuer\u00e0, con varie mansioni oltre a quella di disegnatore (sceneggiatore, designer e supervisore), a lavorare nel mondo del fumetto statunitense indipendente fino al 1993. In quest'anno viene ingaggiato dalla DC Comics, con cui inizia con \"Legion of Superheroes\" (vol. 3) per passare nel 1994 a Superman, che disegner\u00e0 per molti anni e su diverse testate (soprattutto \"Action Comics\").\nNel 2001 incominciano le sue collaborazioni pi\u00f9 importanti con la Marvel Comics: esegue le tavole per alcune storie di Thor su testi di Dan Jurgens, nel 2002 realizza alcuni episodi del lungo ciclo di Hulk scritto da Bruce Jones. Nel 1994 aveva gi\u00e0 disegnato parte dell\"'annual\" n. 20 di Hulk, il suo primo lavoro per la Marvel.\nPer l'universo Ultimate, sempre per la Marvel, ha lavorato su \"Ultimate Fantastic Four\" (nn. 7-12, 2004, l\"'Annual\" n.2, 2006) e \"Ultimate X-Men\" (nn. 54-57, 59-65, 2005). Proprio per questa linea, sul finire del 2006, Immonen riceve uno dei suoi incarichi pi\u00f9 prestigiosi: \u00e8 stato scelto per succedere a Mark Bagley ai disegni di \"Ultimate Spider-Man\" a partire dal n. 111.\nAncora per la Marvel, sempre nel 2006, \u00e8 \"Nextwave\" su testi di Warren Ellis: si tratta di una serie \"sui generis\" con protagonisti supereroi Marvel di secondaria importanza. Nel 2011 disegna la miniserie portante, ed omonima, del \"crossover\" \"Fear Itself\".\nStuart Immonen ha all'attivo alcune opere anche per gli editori statunitensi Top Cow (\"Rising Stars\", 2001) e Image Comics (\"Shockrockets\", 2000) e per i francesi Les Humano\u00efdes Associ\u00e9s (\"Sebastian X\", in coppia con lo sceneggiatore italiano Michelangelo La Neve)."}
{"id": "674115", "revid": "767487", "url": "https://it.wikipedia.org/wiki?curid=674115", "title": "Dama cinese", "text": "La dama cinese \u00e8 un gioco da tavolo astratto a cui possono partecipare da due a sei giocatori.\nRegole.\nSi gioca su un tavoliere esagonale formato da caselle circolari disposte su sei stazioni in modo da formare una stella a sei punte. L'obiettivo del gioco \u00e8 di spostare le proprie pedine da una punta a quella opposta.\nLe pedine possono muoversi come nella Dama tradizionale: una mossa in diagonale o pi\u00f9 mosse saltando le pedine altrui.\nLe pedine saltate non si eliminano, in quanto per vincere il gioco sono necessarie tutte le pedine. Un giocatore pu\u00f2 saltare anche le proprie pedine e pu\u00f2 muoversi sempre sia avanti che indietro (sempre diagonalmente).\nUna pedina, come nella dama tradizionale, non pu\u00f2 saltare in un colpo due pedine consecutive.\nStoria.\nNonostante il nome, la dama cinese non \u00e8 stata inventata in Cina (non \u00e8 una variante della dama n\u00e9 degli scacchi cinesi): la sua origine \u00e8 tedesca ed \u00e8 un gioco molto diverso dalla dama. Questo nome \u00e8 una traduzione di \"Chinese checkers\", nome che le \u00e8 stato dato successivamente negli Stati Uniti perch\u00e9 suonava pi\u00f9 esotico. Il nome originale in tedesco \u00e8 \"Stern-Halma\", poich\u00e9 \u00e8 molto simile al gioco Halma, da cui differisce principalmente per il tavoliere a stella (\"Stern\")."}
{"id": "674117", "revid": "228587", "url": "https://it.wikipedia.org/wiki?curid=674117", "title": "Cervo volante", "text": ""}
{"id": "674118", "revid": "547034", "url": "https://it.wikipedia.org/wiki?curid=674118", "title": "Camicione de' Pazzi", "text": "Biografia.\nUccise a tradimento Ubertino de' Pazzi, suo congiunto, per ottenere alcune fortezze che avevano in comune, secondo quanto riportato dall'Anonimo fiorentino. Per questo peccato Dante lo colloca nel IX cerchio dove si trovano i traditori.\nNel poema Dante scambia alcune battute con Camicione, scritto come si pronuncia in dialetto toscano \"Camiscion de' Pazzi\", che ha perduto gli orecchi per il gelo e che si offre di indicare al poeta alcuni personaggi puniti in quel girone, che non possono parlare perch\u00e9 immersi nel ghiaccio. Alla fine della breve carrellata chiude bruscamente dicendo che affinch\u00e9 non gli vengano fatte altre domande (\u00abperch\u00e9 non mi metti pi\u00f9 in sermoni\u00bb) il suo nome \u00e8 Camicione de' Pazzi, e aspetta Carlino de' Pazzi che lo scagioni, cio\u00e8 che ha un peccato pi\u00f9 grave del suo (tradimento della patria invece che dei congiunti, secondo la scala di gravit\u00e0 dantesca), al cui confronto si sentir\u00e0 pi\u00f9 sollevato."}
{"id": "674119", "revid": "30610", "url": "https://it.wikipedia.org/wiki?curid=674119", "title": "San Vitaliano (Italia)", "text": "San Vitaliano \u00e8 un comune italiano di abitanti della citt\u00e0 metropolitana di Napoli in Campania.\nGeografia.\nIl territorio comunale \u00e8 attraversato a nord nelle campagne tra il territorio mariglianese e nolano dai cosiddetti Regi Lagni, un antichissimo fiume creato nel periodo borbone a Napoli. San Vitaliano fa parte del territorio agro nolano, confina con i comuni di Nola, Marigliano, Scisciano e Saviano. Dista da Napoli oltre 20\u00a0km.\n\u00c8 situato nell\u2019area orografica tra il Monte Somma-Vesuvio fino all\u2019arco collinare-montuoso che muove da Cancello e prosegue per il Monte Fellino, i monti di Avella, l\u2019Appennino campano e la collina nolana; fa parte della \u201cCitt\u00e0 Metropolitana di Napoli\u201d.\nStoria.\nAnticamente la contrada apparteneva a quell'Opicia abitata dagli Ausoni Osci ed Opici conosciuti gi\u00e0 1750 anni prima di Cristo, da Enotri e altri Greci che successivamente edificarono Napoli e Cuma.\nI Greci di Cuma raggiungevano Nola passando per quella strada che fu prima la via Adrianea, poi Strada Regia e in epoca a noi prossima, la via Nazionale delle Puglie, passando proprio per San Vitaliano.\nSu questa antica strada nasceranno le contrade Licinianum, Pomilianum, Cisternae, Brixianum, Marianellae, Marilianum e Palmula, prima cellula del Casale di San Vitaliano.\nLa storia del comune di San Vitaliano \u00e8 legata a quella di Marigliano, di cui era un casale, e delle varie compravendite di cui fu soggetto il feudo mariglianese e degli attigui casali. \nDa atti redatti presso il Monastero Verginiano, si trova, nel 1275, un tale De Angerio abitante nel Casale di San Vitagliano, nelle pertinenze di Marigliano.\nDunque il Casale di San Vitaliano con quello di Frascatoli hanno sempre fatto parte del feudo di Marigliano e ne hanno seguite le vicende fino al 1806, quando con la soppressione del feudalesimo da parte di Giuseppe Bonaparte, cominciarono le rivendicazioni dei Comuni per i beni feudali e, dopo Marigliano, Cisterna e Brusciano, anche il comune di San Vitagliano, nel 1809, chiese la reintegra dei propri fondi.\nLeggenda di san Vitaliano.\nC'\u00e8 una leggenda conosciuta ancora nel ventunesimo secolo a San Vitaliano: quella del Santo Patrono. Vitaliano da Capua, era vescovo di Capua e intorno al 720 d.C. si recava a Montevergine per pregare ma fu colpito da un malore prima di raggiungere Nola. Si ferm\u00f2 proprio in questo piccolo paese alle porte di Nola, San Vitaliano in antichit\u00e0 veniva chiamato Palmula per la sua piccola estensione. Il Vescovo ringrazi\u00f2 i pochi contadini che abitavano in quelle terre per averlo curato e loro gli raccontarono tutta la loro perplessit\u00e0, poich\u00e9 in quelle terre non pioveva pi\u00f9 da tempo e c'era la minaccia di una lunga siccit\u00e0 che faceva seccare ogni raccolto, il Vescovo li tranquillizz\u00f2 affermando che da l\u00ec a poco la pioggia sarebbe giunta, e dopo un giorno cos\u00ec fu. Da allora, la piccola cittadina di Palmula prender\u00e0 il nome di \"San Vitaliano\".\nSimboli.\nLo stemma del comune \u00e8 stato concesso con il Decreto del Presidente della Repubblica del 7 marzo 2005 e si blasona:\nMonumenti e luoghi d'interesse.\nLa chiesa parrocchiale intitolata a Maria Santissima della Libera \u00e8 situata in piazza Nicola Tufano, ospita al suo interno la statua raffigurante il Santo Patrono Vitaliano da Capua e una sua reliquia.\nLa \"Chiesa Madre\" \u00e8 una costruzione in tufo classico del sec. XVII ed \u00e8 stata rimodernata nel 2016 e arricchiata da una struttura adiacente che ospita l'oratorio, la cappella feriale e altri locali utilizzati dalla comunit\u00e0 parrocchiale. Di rilevante importanza \u00e8 la tela posta all'interno della chiesa che raffigura \"Ges\u00f9 nell'orto del Getsemani\" della seconda met\u00e0 del XVII secolo. Tale opera \u00e8 attribuita a Francesco Bassano.\nLa chiesa dell'Immacolata Concezione \u00e8 situata in via Ludovico Ariosto, la sua edificazione \u00e8 antecedente al 1752 ed \u00e8 sede dell'omonima Confraternita. Sotto il soffitto della navata della chiesa vi \u00e8 un quadro (lungo 3 metri e largo 5,80) che raffigura l\"'Apoteosi della Madonna Immacolata\" che porta la firma del pittore Angelo Mozzillo.\nAdiacente alla chiesa dell'Immacolata Concezione \u00e8 presente il campanile eretto nel 1874 grazie all'interessamento del Padre Francescano Mariano Spiezia natio di San Vitaliano. Detto campanile con i suoi 42 metri d'altezza \u00e8 di fatto, il simbolo che distingue San Vitaliano rispetto ai comuni dell'agro nolano.\nLa Chiesa Maria Santissima della Libera \u00e8 situata in Via Frascatoli, fondata alla fine del 1800 in sostituzione della precedente Chiesa che si affacciava in via Parrocchia Frascatoli e che era dedicata ai Santi \"Simone e Giuda Taddeo\u201d.\nNella Chiesa di via Frascatoli \u00e8 presente la statua raffigurante la madre santissima, la cui festa ricorre la terza domenica di settembre (la settimana successiva ai festeggiamenti riservati al Santo patrono \"Vitaliano da Capua\"). Si segnala, inoltre, l'importanza che ha rivestito per i frascatolesi e tutta la comunit\u00e0 di San Vitaliano, la figura di Don Giovanni Abete di cui prende il nome la piazza di Via Frascatoli.\nAltro luogo di rilevanza della cittadinanza sanvitalianese \u00e8 l'auditorium situato a fianco alla scuola media, dove si svolgono manifestazioni ed eventi che coinvolgono anche altre citt\u00e0.\nEconomia.\nSan Vitaliano fino al XX secolo era un paese molto legato all'agricoltura. Adesso l'economia sanvitalianese si lega molto anche alla via Nazionale delle Puglie dove sorgono negozi, ristoranti e supermercati e inoltre a nord di San Vitaliano possiamo trovare anche l'area industriale dove vi sono industrie che caratterizzano non solo San Vitaliano ma tutto l'agro nolano\nSport.\nLo stadio comunale San Vitaliano ospita circa 600 persone ed \u00e8 composto da un terreno di gioco 100m\u00d760m grande quasi un terreno di gioco normale di serie A possiede una tribuna laterale ed una tribunetta per gli ospiti.\nL'Associazione Sportiva Dilettantistica San Vitaliano Calcio milita in Promozione Campania e ha partecipato all'Eccellenza Campania per una volta. Inoltre la societ\u00e0 sportiva Asd San Vitaliano vanta nei suoi annali storici tantissime presenze di tanti calciatori affermati a livello nazionale, tra cui Gaetano Letizia calciatore del Benevento Calcio, che nella stagione 2007-2008 ha collezionato qualche presenza in giallobl\u00f9"}
{"id": "674123", "revid": "36426", "url": "https://it.wikipedia.org/wiki?curid=674123", "title": "Vescovo di Sarno", "text": ""}
{"id": "674124", "revid": "767487", "url": "https://it.wikipedia.org/wiki?curid=674124", "title": "Clactoniano", "text": "Il termine Clactoniano \u00e8 stato coniato dal paletnologo francese Henri Breuil (1877-1961) sulla base degli studi effettuati sui materiali del sito di Clacton-on-Sea,lungo l'antico corso del Tamigi, (nella contea dell'Essex, in Gran Bretagna), che fu scavato tra il 1910 e il 1970. \nQuesta fase culturale del Paleolitico inferiore \u00e8 caratterizzata da manufatti litici derivati da grandi schegge con piano di percussione obliquo. Non c'\u00e8 traccia di bifacciale. Secondo alcuni studiosi questa cultura sarebbe in parte contemporanea a quella dell'Acheuleano, mentre secondo altri non sarebbe distinta da quest'ultimo e l'assenza di bifacciali sarebbe casuale. A volte viene suddiviso in \"antico\", \"medio\" e \"recente\". \nDistribuzione.\nInghilterra.\nA Swanscombe, lungo l'attuale corso del Tamigi, manufatti clactoniani si trovano nei limi e nelle ghiaie profondi e ad essi si sovrappongono manufatti acheuleani.\nItalia.\nIn Italia manufatti clactoniani sono noti nell'Appennino romagnolo e marchigiano, in Abruzzo, nel Gargano, in Sicilia e in Sardegna.\nTecnologia litica.\nIn riferimento ai materiali clactoniani di High Lodge (contea di Suffolk, regione East Anglia) Forestier (1993) ha identificato il metodo di scheggiatura SSDA (Syst\u00e8me par surface de d\u00e9bitage altern\u00e9 - sistema a superfici di scheggiatura alternate). Questo non prevede messa in forma del nucleo e consiste in serie unipolari di distacchi. Le serie sono tra loro tendenzialmente ortogonali."}
{"id": "674126", "revid": "124267438", "url": "https://it.wikipedia.org/wiki?curid=674126", "title": "Acqualoreto", "text": "Acqualoreto \u00e8 una frazione di 86 abitanti del comune di Baschi (TR).\nStoria.\nIl nome del paese potrebbe discendere dal fatto che nei dintorni si trovava, in passato, abbondanza di acque sorgive e di foreste di alloro. Nel 1059, comunque, viene citato con il nome di \"Acqua Larelle\" in un documento degli \"Annali Camaldolesi\" Il paese, originariamente, dovrebbe essere stato fondato nel X secolo, ma alcuni resti, tra cui un'urna in stile ellenistico conservata al museo di Baschi, fanno retrocedere di parecchi secoli i primi insediamenti.\nDurante il Medioevo era compreso nel territorio della Pieve di Sant'Angelo di Izzalini e nella Massa della vicina Civitella.\nDal 1219 era un feudo dei folignati Trinci, a cui il possesso venne confermato dal diploma imperiale del 1240 di Federico II.\nEssi vennero poi spodestati dagli Atti e dai Chiaravalle.\nAcqualoreto era uno dei castelli che costituivano la difesa di Todi da Orvieto, i cui territori si estendevano a dirimpetto, sull'altra sponda del fiume Tevere.\nUn \"sindaco\", affiancato dai \"massari\", amministrava civilmente il paese; nel 1471, Angeluccio di Andrea di Acqualoreto \u00e8 il fondatore del Monte di piet\u00e0 di Todi.\nIl borgo fu accentratore di alcuni paesi vicini, quali Pigliuto e Fulignano, ma diede anche origine ad un paese differente, Casemasce, nelle vicinanze.\nNel 1789, il sindaco decise di istituire delle corv\u00e9e per riparare e restaurare le fontane del paese, oramai danneggiate dall'incuria e dal tempo.\nNel 1810, Acqualoreto apparteneva al cantone di Todi, in seguito all'occupazione napoleonica. Sempre restando sotto la diocesi di Todi, pass\u00f2 poi al territorio di Baschi, costituendone il paese pi\u00f9 popolato (circa 85 abitanti).\nEconomia e manifestazioni.\nIl territorio ospita diverse aziende agrituristiche, anche se non vi sono pi\u00f9 molte attivit\u00e0 nel paese.\nLa prima domenica dopo Pasqua, si svolge una processione, molto partecipata, nei pressi del Santuario della Madonna della Pasquarella. In origine un convento camaldolese, col passare dei secoli decadde, fino al 1873, quando una bolla papale ordin\u00f2 la riattivazione del culto della Madonna della Pasquarella."}
{"id": "674129", "revid": "122037919", "url": "https://it.wikipedia.org/wiki?curid=674129", "title": "La storia di Lisey", "text": "La storia di Lisey (\"Lisey's Story\") \u00e8 un romanzo di Stephen King uscito il 24 ottobre 2006.\nL'opera, molto ben accolta dalla critica, si inserisce in un filone narrativo interno alla vasta produzione kinghiana, in cui le vicende si incentrano su scrittori di successo e sulle loro opere. A questo gruppo di lavori appartengono anche \"Shining\", \"Misery\", \"La met\u00e0 oscura\", il racconto \"Finestra segreta, giardino segreto\" nella raccolta \"Quattro dopo mezzanotte\", \"Mucchio d'ossa\" e il saggio \"\".\nUn altro tema svolto in questo libro, che \u00e8 comune ad altri romanzi di King (come \"Il talismano\", \"Rose Madder\" e l'intero ciclo de \"La Torre Nera\"), \u00e8 quello del viaggio in mondi paralleli al nostro.\nQuesto romanzo, viste le favorevoli recensioni ottenute, potrebbe dare nuovo slancio alla produzione dello scrittore statunitense che, dopo l'incidente automobilistico subito nel giugno 1999, sembra aver sofferto un periodo critico, con opere di qualit\u00e0 artistica discontinua, non sempre accolte con favore da critica e pubblico. Nel 2004 lo stesso King \u00e8 arrivato al punto di annunciare una sospensione forse definitiva nella pubblicazione di nuovi romanzi, proposito rientrato nel 2006 con la consegna alle stampe del romanzo \"Cell\".\nTrama.\nLisey, moglie di Scott Landon, celebre scrittore da poco defunto, in occasione del riordino delle carte lasciate nello studio del marito, si trova suo malgrado a ripercorrere le tappe essenziali della sua vita matrimoniale, scoprendo, un po' alla volta, che l'emergere dei ricordi avviene in modo decisamente poco casuale.\nPrima l'improvviso stato catatonico in cui precipita Amanda, l'instabile sorella pi\u00f9 anziana della donna, poi la persecuzione ossessiva e violenta di un invadente ammiratore del marito, infine il succedersi di una serie inquietante di fenomeni straordinari, inducono Lisey a sospettare che l'universo immaginario da cui Scott traeva ispirazione per i suoi romanzi possa esistere per davvero e che da quel mondo parallelo e magico qualcosa stia cercando di entrare in contatto con lei.\nAdattamenti.\nNel 2021 Apple TV+ ha distribuito la serie televisiva omonima tratta dal romanzo. La miniserie \u00e8 stata sceneggiata dallo stesso King e diretta da Pablo Larra\u00edn, mentre il cast comprende Julianne Moore nel ruolo di Lisey, Clive Owen nella parte di Scott e Joan Allen nei panni di Amanda. "}
{"id": "674130", "revid": "1632387", "url": "https://it.wikipedia.org/wiki?curid=674130", "title": "Incisioni rupestri della Val Camonica", "text": "Le incisioni rupestri della Val Camonica (sito UNESCO n\u00ba 94, \"Arte rupestre della Val Camonica\") si trovano in provincia di Brescia e costituiscono una delle pi\u00f9 ampie collezioni di petroglifi preistorici del mondo. L'arte rupestre \u00e8 segnalata su circa 2\u00a0000 rocce in oltre 180 localit\u00e0 comprese in 24 comuni, con una particolare concentrazione nelle municipalit\u00e0 di Capo di Ponte, Ceto (Nadro), Cimbergo e Paspardo, Sonico, Sellero, Darfo Boario Terme, Ossimo dove esistono 8 parchi attrezzati per la visita. Si tratta del primo Patrimonio dell'umanit\u00e0 riconosciuto dell'UNESCO in Italia (1979), che ha riconosciuto oltre figure, anche se nuove ininterrotte scoperte ne hanno progressivamente aumentato il numero complessivo portandole fino a duecentomila se non trecentomila.\nCaratteristiche.\nLe incisioni furono realizzate lungo un arco di tempo di ottomila anni, fino all'Et\u00e0 del ferro (I millennio a.C.); quelle dell'ultimo periodo sono attribuite al popolo dei Camuni ricordato dalle fonti latine. La tradizione petroglifica non si esaur\u00ec repentinamente: sono state identificate incisioni - anche se in numero assai ridotto, non comparabile con la grandiosa attivit\u00e0 preistorica - di epoca romana, medievale e perfino contemporanea, fino al XIX secolo. La maggior parte delle incisioni \u00e8 stata realizzata con la tecnica della martellina; in numero minore quelle ottenute attraverso il graffito.\nLe figure si presentano a volte semplicemente sovrapposte senza ordine apparente, ma spesso invece appaiono in relazione logica tra loro, a illustrazione di un rito religioso o di una scena di caccia o di lotta; tale impostazione spiega lo schematismo delle immagini, ognuna delle quali \u00e8 un ideogramma che rappresenta non tanto l'oggetto reale, ma la sua \"idea\". La loro funzione \u00e8 riconducibile a riti celebrativi, commemorativi, iniziatici o propiziatori - dapprima in ambito religioso, in seguito anche laico -, che si tenevano in occasioni particolari, singole o ricorrenti. Tra i segni pi\u00f9 noti rinvenuti in Val Camonica spicca la cosiddetta \"Rosa camuna\", che \u00e8 stata adottata come simbolo ufficiale della regione Lombardia.\nNel dialetto locale della Valle Camonica le incisioni rupestri vengono indicate col termine riduttivo di \"pitoti\", ovvero \"pupazzi\".\nIl ciclo istoriativo: temi e periodizzazione.\nNegli anni sessanta l'archeologo Emmanuel Anati, tra i primi a studiare sistematicamente il \"corpus\" nel suo complesso, stil\u00f2 una prima cronologia delle incisioni rupestri, comparando lo stile e le tipologie di simboli scoperti e individuando possibili correlazioni con la periodizzazione storica tradizionale, dalla Preistoria al Medioevo.\nEpipaleolitico.\nLe incisioni pi\u00f9 antiche risalgono all'Epipaleolitico (o Mesolitico, VIII-VI millennio a.C. circa), qualche millennio dopo il ritiro del ghiacciaio che ricopriva la Val Camonica (Glaciazione W\u00fcrm), e furono opera di cacciatori nomadi di passaggio, che seguivano gli spostamenti degli animali. Le figure rappresentate infatti raffigurano animali di grandi dimensioni (cervi e alci), che costituiscono le tipiche prede di quel periodo. Sono presenti nel comune di Darfo Boario Terme, nel Parco comunale delle incisioni rupestri di Luine.\nNeolitico.\nCon il Neolitico (V-IV millennio a.C. circa) si diffusero anche in Val Camonica le pratiche agricole, con la formazione dei primi insediamenti a carattere stanziale. Nel campo dell'arte rupestre, a costituire gli elementi principali delle composizioni sono figure umane e insiemi di elementi geometrici (rettangoli, cerchi, puntini, probabilmente interpretabili come rappresentazioni \"topografiche\" del territorio agricolo), attributi simbolici che completano il significato delle figure antropomorfe. Ve ne sono nella Riserva naturale Incisioni rupestri di Ceto, Cimbergo e Paspardo. Secondo alcuni studiosi peraltro tali figure antropomorfe schematiche (i cosiddetti \"oranti\") sarebbero da attribuire ad epoche pi\u00f9 tarde, e in particolare all'et\u00e0 del Bronzo (II millennio a.C.). In questo modo solo le figure geometriche (le probabili \"mappe\") rappresenterebbero l'inizio dell'arte rupestre camuna post-paleolitica. Analoga sequenza \u00e8 presente al Monte Bego (Francia), l'altro grande polo dell'arte rupestre alpina.\nEt\u00e0 del rame.\nDurante l'Et\u00e0 del rame (o Calcolitico, III millennio a.C. circa), comparvero la ruota, il carro e le prime forme di metallurgia. Si assiste nell'arte rupestre alla realizzazione di massi istoriati con simboli celesti, animali, armi, arature, file di esseri umani e altri segni. A questi monumenti, conservati principalmente nel Parco archeologico nazionale dei Massi di Cemmo e in quello di Asinino-Anv\u00f2ia (Ossimo), si attribuisce una funzione rituale, collegata alla venerazione degli antenati.\nEt\u00e0 del bronzo.\nCon l'Et\u00e0 del bronzo (II millennio a.C. circa) tra le incisioni su rocce affioranti prende il sopravvento il tema delle armi, a testimonianza del maggior rilievo assunto dai guerrieri nella societ\u00e0 camuna del tempo, accanto a quello delle figure geometriche (cerchi e varianti) in continuit\u00e0 con le epoche precedenti.\nEt\u00e0 del ferro.\nLe incisioni dell'Et\u00e0 del ferro (I millennio a.C.) sono quelle attribuite al popolo dei Camuni e costituiscono circa il 70-80% di tutte le figure censite. Le opere manifestano l'ideale di virilit\u00e0 e di eroica superiorit\u00e0 cui ambivano; dominano le rappresentazioni di duelli e di figure umane, anche di grandi dimensioni, che ostentano le proprie armi, la muscolatura e i genitali. Sono inoltre presenti capanne, labirinti, impronte di piede, scene di caccia, reticoli e simboli vari. Anche nell'et\u00e0 del Ferro sono presenti composizioni topografiche, risalenti ai secoli centrali del I millennio a.C. (VI-IV sec. a.C.), come nella famosa mappa di Bedolina, dapprima studiata alla fine degli anni sessanta del secolo scorso da Miguel Beltr\u00e1n Llor\u00eds e pi\u00f9 recentemente da Cristina Turconi per l'Universit\u00e0 di Milano, una delle pi\u00f9 conosciute rocce incise di tutta la Val Camonica.\nEt\u00e0 romana.\nDurante la dominazione romana della Val Camonica (I-V secolo d.C.) l'attivit\u00e0 petroglifica sub\u00ec una forte contrazione, fino a entrare in una fase di latenza.\nEt\u00e0 Moderna.\nAlla fine del Medioevo in Val Camonica si verifica una ripresa dell'attivit\u00e0 istoriativa. Si tratta di varie tipologie di segni, sia di concezione cristiana (croci e scritte) sia di ambito civile. Non \u00e8 dimostrata la tesi che le incisioni di epoca storica andarono a risacralizzare i precedenti segni precristiani. Al contrario le ultime ricerche hanno dimostrato che in epoca moderna le incisioni sono perlopi\u00f9 di concezione laica. Tra gli esempi si ricordano: le spirali, le torri, i sistemi di fortificazione e difesa del territorio, antropomorfi armati e a cavallo, date, impiccati, chiavi. Tra i segni di concezione religiosa si trovano le croci, gli ostensori spesso associati alle bare.\nScoperta e valorizzazione.\nLa prima segnalazione di rocce incise risale al 1909, anno in cui Walther Laeng (italianizzato Gualtiero) segnal\u00f2 al Comitato Nazionale per la Protezione dei Monumenti due massi istoriati nei pressi di Cemmo. Lo stesso Laeng nel 1914 scrisse una breve nota sui due monumenti per la prima edizione della Guida d'Italia edita dal Touring Club Italiano. Soltanto negli anni venti, per\u00f2, i massi incontrarono l'interesse di alcuni studiosi, come l'antichista Giovanni Bonafini, il geologo Senofonte Squinabol e, a partire dal 1929, l'antropologo torinese Giovanni Marro e l'archeologo fiorentino Paolo Graziosi. Ben presto vengono scoperte numerose incisioni anche sulle rocce circostanti e le ricerche, oltre che da Marro, vengono condotte anche da Raffaello Battaglia per conto della Soprintendenza alle Antichit\u00e0 di Padova.\nNegli anni trenta la notoriet\u00e0 delle incisioni si diffuse in Italia e all'estero, tanto che nel 1935-1937 una vasta campagna di studi fu condotta dai tedeschi Franz Altheim ed Erika Trautmann. Altheim avvi\u00f2 una lettura ideologica in senso nazista delle incisioni, presto imitata in versione fascista anche da Marro, volta a identificarle come una testimonianza della supposta razza ariana ancestrale.\nLa mappatura e la catalogazione ripresero dopo la Seconda guerra mondiale, condotte sia da studiosi del neonato Museo di Scienze naturali di Brescia guidati da Laeng, sia da esperti nazionali e internazionali. Nel 1955, con l'istituzione, per iniziativa della sovraintendenza archeologica della Lombardia, del Parco nazionale delle incisioni rupestri di Naquane, inizi\u00f2 l'opera di tutela del patrimonio rupestre. Nel 1956 iniziarono le esplorazioni di Emmanuel Anati che scopr\u00ec nuovi petroglifi e condusse un'osservazione sistematica dell'intero patrimonio; tali studi gli permisero di dare alle stampe, nel 1960, il primo volume di sintesi generale sull'argomento: \"La civilisation du Val Camonica\". Lo stesso Anati fond\u00f2, nel 1964, il Centro Camuno di Studi Preistorici, che si sarebbe fatto carico, oltre che delle ricerche sistematiche, della stampa e della divulgazione di vari volumi e di una propria pubblicazione periodica, il \"Bollettino del Centro Camuno di Studi Preistorici\" (BCSP). Nel 1968 si svolse il primo Valcamonica Symposium, primo di una lunga serie di convegni, che riun\u00ec in Val Camonica numerosi studiosi d'arte e vita preistorica.\nDopo l'inclusione tra i Patrimoni dell'Umanit\u00e0 UNESCO promossa del Consiglio internazionale per i monumenti e i siti il 29 marzo 1979, si tenne a Milano la mostra \"I Camuni, alle radici della civilt\u00e0 europea\" (1982). Le ricerche degli anni successivi hanno poi ulteriormente ampliato il patrimonio rupestre censito.\nI parchi delle incisioni rupestri.\nLe incisioni rupestri sono raccolte in otto parchi tematici:"}
{"id": "674135", "revid": "916580", "url": "https://it.wikipedia.org/wiki?curid=674135", "title": "Brassica villosa bivoniana", "text": "Il cavolo di Bivona (Brassica villosa\" subsp. \"bivoniana ) \u00e8 una pianta appartenente alla famiglia delle Brassicaceae, endemica della Sicilia.\nIl nome di questa sottospecie \u00e8 un omaggio alla memoria del botanico Antonino Bivona Bernardi (1788-1837).\nDescrizione.\n\u00c8 una pianta perenne, camefita suffruticosa, alta fino a 1,5 m.\nIl fusto, legnoso alla base, ha foglie lirate, con una densa peluria sulla pagina inferiore e margine crenato.\nI fiori hanno petali di colore giallo riuniti in infiorescenze racemose molto allungate. Fioritura: gennaio-marzo.\nIl frutto \u00e8 una siliqua di 4\u20135\u00a0cm.\nDistribuzione e habitat.\n\u00c8 un endemismo del distretto drepano-panormita della Sicilia.\nPredilige gli ambienti rupestri calcarei."}
{"id": "674136", "revid": "550776", "url": "https://it.wikipedia.org/wiki?curid=674136", "title": "Cultura acheuleana", "text": "Il termine acheuleano, che deriva da Saint-Acheul (quartiere di Amiens, Francia), indica una cultura del Paleolitico inferiore, (che in Europa va da 750.000 a 120.000 anni fa circa, cio\u00e8 dal periodo glaciale di Mindel all'interglaciazione Riss-W\u00fcrm), caratterizzata da manufatti litici a forma di mandorla e lavorati su due lati in modo simmetrico (\"bifacciali\" o \"amigdale\"), associati a diversi strumenti ricavati da schegge (raschiatoi e punte).\nLa tecnica acheuleana, in Europa, \u00e8 usata per indicare il sistema di individuazione degli stadi pi\u00f9 tardi (cio\u00e8 post-abbevilliano) della tradizione dell'ascia a mano del Paleolitico inferiore.\nIl termine Abbevilliano deriva da una citt\u00e0 francese, Abbeville, ed \u00e8 stato introdotto da Henri Breuil nel 1932 in sostituzione di Chelleano per indicare una \"facies\" del Paleolitico inferiore, che ormai sostituisce il termine pi\u00f9 generale di Acheuleano inferiore.\nLa distinzione convenzionale tra Abbevilliano e Acheuleano \u00e8 indicata da una innovazione tecnica nella lavorazione degli utensili in pietra, l'uso cio\u00e8 di un arnese con funzione scheggiante in materiale tenero (legno, osso, corno) al posto della pietra usata come martello.\nEtimologia.\nIl termine Acheuleano deriva il suo nome dal quartiere Saint-Acheul di Amiens, in Francia, dove \u00e8 stato descritto per la prima volta da Gabriel de Mortillet nel 1872 e dove peraltro si trova l'attuale parco archeologico.\nL'industria litica.\nIn una prima fase, le industrie litiche prodotte da \"Homo erectus\" non si differenziano dall'Olduvaiano, in quanto sono caratterizzate dall'associazione di \"choppers\" e di schegge. In seguito intervengono importanti innovazioni, che consentono la confezione di forme nuove.\nLa prima forma innovativa \u00e8 costituita dai bifacciali. Con questo termine vengono indicati strumenti ottenuti sia da blocchi di materiale grezzo sia da schegge grandi e spesse, elaborati mediante ritocco semplice o scagliato, ad ampi stacchi, in modo da ricavare due facce principali convergenti alle estremit\u00e0. Ai bifacciali sono associati gli \"hacheraux\", strumenti a tranciante o a fendente, ricavati da grandi schegge spesse mediante un ritocco periferico, di solito ad ampi stacchi, che risparmia un margine tagliente della scheggia (che diventa la parte funzionale dello strumento) e conferisce alla stessa una forma simmetrica.\nBifacciali e \"hacheraux\" compaiono dapprima in Africa, nella fase di transizione dall'Olduvaiano all'Acheuleano (Pleistocene inferiore), e in un secondo tempo (Pleistocene medio antico) si diffondono in Europa e nell'Asia sud-occidentale.\nAltra fondamentale innovazione tecnologica \u00e8 la scheggiatura con la tecnica Levallois, che si afferma nel Pleistocene medio recente, attorno a 0,30 Milioni di anni fa. Questa tecnica fu riconosciuta nell'industria proveniente dai depositi fluviali di Levallois-Perret presso Parigi. La scheggiatura levalloisiana \u00e8 rivolta a ottenere dai nuclei schegge sottili e leggere, con margini taglienti, di forma predeterminata mediante una specifica preparazione dei nuclei. Il nucleo Levallois \u00e8 caratterizzato da due superfici convesse, delle quali una presenta lungo tutto il perimetro una serie di stacchi di preparazione, coi quali il nucleo \u00e8 stato messo in forma, mentre l'altra \u00e8 la superficie di distacco delle schegge. Dopo il distacco della scheggia Levallois, di forma triangolare (\u201cpunta Levallois\u201d), laminare (\u201clama Levallois\u201d) od ovale (\u201cscheggia Levallois\u201d) \u00e8 necessario, per ottenere altri prodotti Levallois, rimettere nuovamente in forma il nucleo. Accanto a questo procedimento c'\u00e8 la scheggiatura levalloisiana ricorrente, a stacchi successivi, che consente di ottenere schegge di forma predeterminata, che a loro volta predeterminano le schegge ottenute con gli stacchi successivi.\nNel definire la tecnica di scheggiatura levalloisiana, Breuil sostenne che la sua adozione, associata a una scarsa modificazione dei prodotti della scheggiatura, caratterizzava il Levalloisiano, un complesso autonomo che si sarebbe sviluppato tra Pleistocene medio recente e Pleistocene superiore. Nel Levalloisiano sarebbero riconoscibili degli stadi evolutivi successivi, in parte attribuiti al Paleolitico inferiore, in parte al Paleolitico medio.\nAttorno al 1950-60 questa tesi fu criticata da Bordes, sostenitore della tesi opposta, secondo la quale esiste una tecnica di scheggiatura levalloisiana, adottata nell'Acheuleano recente e nel Musteriano, ma non un complesso levalloisiano autonomo. La discussione investe problemi cronostratigrafici, di omogeneit\u00e0 e di significativit\u00e0 di vari insiemi litici.\nDistribuzione geografica.\nDa un punto di vista meramente geografico esiste una suddivisione tra l'\"acheuleano classico\" (Francia settentrionale e Inghilterra) e l'\"acheuleano meridionale\" (Francia meridionale e Spagna). Da un punto di vista cronologico \u00e8 invece diviso in due principali fasi:\nIl territorio dei giacimenti acheuleani si estende su quasi tutta l'Africa, l'Europa occidentale e il Medio Oriente fino all'India.\nNella Francia meridionale si scoprirono capanne nella \"Grotte du Lazaret\" ed in Terra Amata, appartenenti a questo periodo, che prende il nome dalla localit\u00e0 francese di \"Saint-Acheul\", dove furono trovati insieme con utensili abbevilliani.\nAfrica e Vicino Oriente.\nVari siti dell'Africa orientale come (Olduvai), in (Tanzania), o sulle rive del lago Turkana, in Kenya, hanno dato resti scheletrici di \"Homo erectus\" associati a manufatti litici. Numerosi altri siti, datati tra 1,5 e 0,5 Ma, hanno dato insiemi litici simili, che sembrano rappresentare una lunga fase di transizione dall'Olduvaiano all'Acheuleano.\nSi espanse poi in tutto il continente africano, in numerosi siti tra i quali si possono citare: Olorgesailie, Kilombe, Isenya (Kenya), Melka Kunture, Gadeb (Etiopia), La Kamoa (Repubblica Democratica del Congo), Kalambo (Zambia), Tighennif e Tabelbala-Tachenghit (Algeria).\nAd Olduvai, all'industria dell'Olduvaiano evoluto seguono industrie caratterizzate dall'associazione di \"choppers\", sferoidi, strumenti su scheggia, bifacciali e \"hacheraux\". In Africa l'Acheuleano propriamente detto si sviluppa successivamente, tra 0,5 e 0,1 Ma, caratterizzato da bifacciali perfezionati e da \"hacheraux\" su scheggia. In Africa non compaiono industrie costituite da soli manufatti su scheggia, prive di bifacciali.\nI complessi del Paleolitico inferiore del Vicino Oriente, ricalcano il modello evolutivo africano.\nAsia.\nDell'Asia\nvanno distinte le regioni meridionali, nelle quali si sviluppano industrie a bifacciali e \"hacheraux\", e le regioni dell'Estremo Oriente, nelle quali i bifacciali sono sconosciuti. In esse sono presenti industrie a \"choppers\" e strumenti su scheggia.\nEuropa.\nIn Europa le prime industrie, attribuite alla fine del Pleistocene inferiore e confrontabili con l'Olduvaiano, sono caratterizzate da \"choppers\" e da strumenti ricavati da schegge; i bifacciali mancano del tutto. I siti pi\u00f9 significativi si trovano nell'Europa meridionale.\nTra quelli indagati a fondo, il sito all'aperto di Monte Poggiolo, presso Forl\u00ec, datato attorno a 1 Ma, del quale si \u00e8 conservata soltanto l'industria litica, costituita per met\u00e0 da \"choppers\" e per met\u00e0 da strumenti su scheggia.\nIl sito di Isernia La Pineta nel Molise, datato attorno a 0,7 Ma, si trovava presso un fiume, in un ambiente di praterie scarsamente arborate; vi sono state riconosciute quattro successive fasi di occupazione, corrispondenti ad altrettante concentrazioni di manufatti litici e di ossa di bisonti, rinoceronti ed elefanti. Le ossa mostrano numerose fratture intenzionali e altre tracce lasciate dallo sfruttamento delle carcasse. I manufatti comprendono \"choppers\" ricavati da grandi ciottoli di calcare e piccole schegge ottenute con la tecnica di distacco su incudine da selce locale.\nNel corso del Pleistocene medio, attorno a 0,5 Ma, in Europa compaiono i primi bifacciali, attribuiti all'Acheuleano, complesso col quale si fa iniziare il Paleolitico inferiore.\nIn Europa l'Acheuleano si sviluppa fino alla fine del Pleistocene medio; parallelamente ad esso compaiono anche complessi privi di bifacciali.\nL'Acheuleano antico (di et\u00e0 mindeliana) comprende una \"facies\" settentrionale \u201cclassica\u201d, nota nel Nord della Francia e in Inghilterra, ricca di bifacciali associati a strumenti su schegge ottenute con la tecnica su incudine, e una \"facies\" meridionale nota nella Francia mediterranea, in Spagna e nella penisola italiana. In questa \"facies\" l'incidenza dei bifacciali \u00e8 piuttosto variabile, e sono spesso presenti \"choppers\" e \"hacheraux\": tra i siti italiani, Torre in Pietra e Castel di Guido nel Lazio. L'insieme di Castel di Guido, associato a resti di elefante, cavallo, uro, megacero, cervo e orso, si segnala per la presenza di scheggioni d'osso, elaborati mediante ritocchi: tra essi sono presenti anche alcuni bifacciali.\nL'Acheuleano recente (di et\u00e0 rissiana) si caratterizza per la presenza di bifacciali pi\u00f9 perfezionati, talora relativamente sottili e con margini accuratamente ritoccati; vi sono associati numerosi strumenti su scheggia, ottenuti con la tecnica levalloisiana."}
{"id": "674138", "revid": "599013", "url": "https://it.wikipedia.org/wiki?curid=674138", "title": "Giuseppe Santhi\u00e0", "text": "Professionista dal 1909 al 1923, ottenne il principale successo al Giro del Piemonte del 1914, vinto dopo una fuga solitaria di 53\u00a0km. Partecip\u00f2 nove volte al Giro d'Italia, vincendo tre tappe."}
{"id": "674139", "revid": "287204", "url": "https://it.wikipedia.org/wiki?curid=674139", "title": "Giuseppe Santhia", "text": ""}
{"id": "674141", "revid": "69236", "url": "https://it.wikipedia.org/wiki?curid=674141", "title": "Dvd audio", "text": ""}
{"id": "674147", "revid": "105611", "url": "https://it.wikipedia.org/wiki?curid=674147", "title": "Trabbucco", "text": ""}
{"id": "674151", "revid": "1893", "url": "https://it.wikipedia.org/wiki?curid=674151", "title": "Stua", "text": ""}
{"id": "674155", "revid": "123159949", "url": "https://it.wikipedia.org/wiki?curid=674155", "title": "Interglaciazione Riss-W\u00fcrm", "text": "Col termine Eemiano si indica il periodo interglaciale pi\u00f9 grande e caldo di tutta l'ultima (e corrente) Era glaciale che va da 130\u00a0000 a 110\u00a0000 anni fa circa. Questo periodo \u00e8 conosciuto come Ipswichiano per la Gran Bretagna, mentre per il Nord America si utilizza il termine \u201c\"Sangamon\"\u201d (210\u00a0000 - 80\u00a0000 anni fa) e per la zona delle Alpi \u201c\"Periodo interglaciale Riss-W\u00fcrm\"\u201d (100\u00a0000 - 70\u00a0000 anni fa, il periodo dell'uomo di Neanderthal). In Gran Bretagna prende il nome dalla citt\u00e0 di Ipswich, che si trova nella contea di Suffolk, dove furono trovati i primi depositi di questo periodo. \nQuesta interglaciazione fu cos\u00ec calda che, ad esempio, nell'Inghilterra del sud c'erano scimmie, elefanti e leoni, come dimostrano ossa trovate negli anni cinquanta del XX secolo a Trafalgar Square (Londra) durante alcuni lavori di costruzione. E nell'isola sono stati trovati anche abbondanti resti di ippopotami."}
{"id": "674156", "revid": "1226", "url": "https://it.wikipedia.org/wiki?curid=674156", "title": "Ipswichiano", "text": ""}
{"id": "674157", "revid": "6923", "url": "https://it.wikipedia.org/wiki?curid=674157", "title": "Clarion (linguaggio di programmazione)", "text": "Clarion \u00e8 un linguaggio di programmazione appartenente ai linguaggi 4GL e un integrated development environment prodotto da SoftVelocity e principalmente usato per realizzare applicazioni database.\nL'architettura del linguaggio e del sistema di sviluppo rendono Clarion capace di leggere e scrivere moltissimi formati di file dati e interagire con diversi database tra cui SQL (tutti), ADO, e XML; pu\u00f2 creare output su HTML, XML, plaintext, e PDF, e molti altri.\nIl codice generato dal compilatore \u00e8 particolarmente compatto ed efficiente, pressoch\u00e9 simile a quello ottenuto scrivendo con linguaggi come il C o il Modula-2, ma la sintassi \u00e8 molto orientata alla risoluzione di problematiche gestionali in modo rapido ed efficiente.\nLa programmazione pu\u00f2 avvenire utilizzando la programmazione ad oggetti tramite una serie di classi denominate ABC (Application Builder Classes) ma anche in modo procedurale con una sintassi molto simile a quella C e Pascal.\nNel dicembre 2010, Clarion era giunto alla versione 7.3 e la versione .NET era in fase di beta test. Un esempio di verticale e orizzontale programmi di integrazione di sistema per Windows e. Net Framework."}
{"id": "674166", "revid": "1782831", "url": "https://it.wikipedia.org/wiki?curid=674166", "title": "Fu Manchu (gruppo musicale)", "text": "I Fu Manchu sono un gruppo musicale stoner rock statunitense, proveniente dal sud della California. Il loro debutto discografico avvenne nel 1990 con il singolo \"Kept Between Trees\".\nI testi dei Fu Manchu trattano principalmente di temi relativi ai flipper, alle macchine di potenza estrema, gli UFO, i Bigfoot e lo skateboard. Sono inoltre protagonisti di compilation messe insieme dal campione di skateboard Tony Hawk per l'annuale evento di sport multidisciplinare X Games, trasmesso negli Stati Uniti dalle reti televisive ESPN ed ABC. Hanno inoltre partecipato al programma \"Monster Garage\", trasmesso dalla televisione Discovery Channel, e compaiono nel documentario che tratta della storia dello skateboard \"Dogtown and Z-Boys\".\nBiografia.\nI Fu Manchu si formano nel 1987 originariamente come gruppo hardcore punk dal nome \"Virulence\". Le loro influenze principali erano i Black Flag ed i Bl'ast. La formazione comprendeva Ken Pucci alla voce, Scott Hill alla chitarra, Greg McCaughey al basso e Ruben Romano alla batteria. Nel 1989 pubblicano l'album di debutto, \"If This Isn't a Dream...\", su etichetta Alchemy Records. Nel 1990, Pucci lascia il gruppo e viene sostituito da Glen Chivens. Dopo questo cambio nella formazione, il gruppo cambia il nome da Virulence all'attuale Fu Manchu. Sempre nel 1990 pubblicano il loro primo singolo, \"Kept Between Trees\", su etichetta Slap A Ham Records. In questo disco il gruppo mostra ancora le forti influenze dell'hardcore che contraddistinguevano i Virulence. Successivamente, il gruppo inizia ad allontanarsi da questo genere ed a orientarsi verso l'hard rock degli anni settanta. Greg McCaughey, il bassista, non fu contento di questo cambiamento, perch\u00e9 interpret\u00f2 questa scelta come il voler seguire la moda del momento. Infatti, proprio in quel periodo la casa discografica Sub Pop era al picco della sua celebrit\u00e0 nell'underground statunitense, e molti dei gruppi che l'etichetta aveva sotto contratto erano conosciuti per avere un suono che si avvicinava molto allo stile del rock anni settanta. McCaughey lasci\u00f2 quindi il gruppo, e fu sostituito da Mark Abshire. Anche il cantante Glen Chivens (sostituto del primo cantante Ken Pucci) lasci\u00f2 il gruppo in questo periodo per motivi sconosciuti. Piuttosto che cercare un altro cantante, il chitarrista Scott Hill decise di cimentarsi anche come cantante. A questo punto si aggiunse al gruppo Scott Votaw in qualit\u00e0 di chitarrista solista. Nel 1992 i Fu Manchu realizzarono tre 7\": \"Senioritis\", \"Pick Up Summer\" e \"Don't Bother Knockin' (If This Vans Rockin')\". Nel 1993 Votaw lascia il gruppo e viene sostituito dall'ex batterista degli Olivelawn Eddie Glass.\nAgli albori del successo dei Nirvana nei primi anni novanta, i Fu Manchu vennero contattati da una major, che diede loro la possibilit\u00e0 di registrare un demo affinch\u00e9 la casa discografica potesse valutare la possibilit\u00e0 di pubblicare un album del gruppo. Come dissero gli stessi componenti del gruppo successivamente, realizzarono il demo, senza per\u00f2 avere l'intenzione di firmare un contratto con la major. La loro idea era invece quella di utilizzare i soldi presi dalla major per registrare un album vero piuttosto che un demo, da pubblicare poi indipendentemente. Ed in effetti successe proprio cos\u00ec. Il gruppo non firm\u00f2 per la major, e le registrazioni andarono a formare la lista tracce del primo album del gruppo, \"No One Rides for Free\" (1994), che fu pubblicato dalla Bong Load Records, un'etichetta indipendente.\nMark Abshire lascia il gruppo prima delle registrazioni del secondo album, \"Daredevil\" (1995). Fu sostituito da Brad Davis. Romano e Glass abbandonarono anche loro il gruppo poco dopo la realizzazione del terzo album, \"In Search Of...\" (1996), e furono sostituiti da Brant Bjork e Bob Balch. Glass, Romano ed Abshire formeranno successivamente il gruppo Nebula, un trio che ha preso molte influenze dalla musica dei Fu Manchu.\nIl gruppo realizz\u00f2 successivamente altri album con un discreto successo, e rinforz\u00f2 anche la propria fama di buon gruppo dal vivo. I Fu Manchu si guadagnarono questa fama grazie al fatto che durante gli anni suonarono insieme a gruppi come Kyuss, Monster Magnet, Marilyn Manson, Clutch, Corrosion of Conformity, White Zombie ed altri ancora.\nBrant Bjork lascia il gruppo dopo l'album del 2002 \"California Crossing\" per seguire la carriera solista, e venne rimpiazzato dall'ex batterista dei Sunshine e degli Smile Scott Reeder (spesso confuso con l'ex bassista di Kyuss, Unida e Goatsnake Scott Reeder). Nel 2004 i Fu Manchu pubblicano il loro ottavo album, \"Start the Machine\".\nL'ultimo album, uscito il 19 febbraio 2007 per la casa discografica Century Media, si intitola \"We Must Obey\". \u00c8 composto da undici canzoni pi\u00f9 una traccia extra nella versione europea (che viene inoltre arricchita di un particolare packaging esterno), sonorit\u00e0 pi\u00f9 complesse e articolate. Anche se il marchio di fabbrica dei Fu Manchu rimane netto e definito, si trovano, soprattutto nell'utilizzo delle pause e nelle chitarre effettate, la ricerca del suono alla Queens of the Stone Age.\nLa band ha trascorso gran parte del 2007 in viaggio, con parecchi concerti negli Stati Uniti e toccando l'Europa in due date.\nIl singolo \"Knew it All Along\" \u00e8 stato pubblicato nel tardo 2007."}
{"id": "674167", "revid": "103366160", "url": "https://it.wikipedia.org/wiki?curid=674167", "title": "Arag\u00f3n", "text": ""}
{"id": "674168", "revid": "218520", "url": "https://it.wikipedia.org/wiki?curid=674168", "title": "Stati del Sudan", "text": "Gli Stati del Sudan (in arabo: \"wil\u0101y\u0101t\", sing. \"wil\u0101ya\") sono la suddivisione territoriale di primo livello del Paese e sono pari a 18.\nStoria.\nLa ripartizione in stati federati risale principalmente alla dominazione britannica. Il Sudan Anglo-Egiziano possedeva otto \"mud\u012briyy\u0101t\", o province, che apparivano entit\u00e0 effimere quando furono create, ma che divennero ben definite al principio della seconda guerra mondiale. Le otto province erano: Nilo Azzurro, Darfur, Equatoria, Cassala, Khartum, Kordofan, Nord e Alto Nilo. Nel 1948 Bahr al Ghazal si distacc\u00f2 dall'Equatoria, diventando la nona provincia.\nNumerose nuove province vennero create il 1\u00ba luglio 1973. Dal Darfur nacquero il Nord Darfur e il Sud Darfur, mentre il Kordofan fu diviso in Kordofan settentrionale e Kordofan meridionale. al-Jaz\u012bra e il Nilo Bianco si separarono dalla provincia del Nilo Azzurro. La provincia del Nilo si stacc\u00f2 dal Nord. Dalla provincia del Cassala nacque, infine, la provincia del Mar Rosso.\nUn'ulteriore suddivisione delle province fu effettuata nel 1976. Laghi fu separata dal Bahr al-Ghazal e Jonglei dal Nilo Superiore. Equatoria fu divisa in Equatoria Orientale e Equatoria Occidentale. Si ebbero quindi 18 province.\nNel 1991, il governo riorganizz\u00f2 le regioni amministrative in 9 stati federali, corrispondenti alle nove province in essere dal 1948 al 1973. Il 14 febbraio 1994, ci fu ancora una riforma, dalla quale sortirono 26 \"wil\u0101y\u0101t\" (stati). La maggior parte delle \"wilayat\" erano vecchie province o distretti provinciali. Nell'agosto 2005 venne abolito il Kordofan occidentale, il cui territorio \u00e8 stato suddiviso tra gli Stati del Kordofan meridionale e Kordofan settentrionale. Nel 2005, inoltre, Bahr al-Jabal fu rinominata Equatoria Centrale.\nIl Sudan risultava dunque suddiviso in 25 stati (wil\u0101y\u0101t) a loro volta suddivisi in 133 distretti. Ogni stato \u00e8 governato da un governatore e da un consiglio dei ministri nominati direttamente dal Presidente del Sudan, ad eccezione degli Stati della regione autonoma del Sudan del Sud i cui governatori erano nominati dal presidente del Sudan del Sud che era anche vicepresidente dello Stato.\nDal 9 luglio 2011 i 10 stati pi\u00f9 meridionali costituiscono lo Stato indipendente del Sudan del Sud, anche se le frontiere sono ancora oggetto di disputa, in particolare nel territorio di Abyei.\nNel 2012 il governo sudanese ha emesso un decreto per la formazione di due nuovi stati: Darfur Centrale e Darfur Orientale, costituiti rimpicciolendo il territorio degli attuali Darfur Meridionale e Occidentale, il territorio del Darfur Settentrionale rimane invece invariato. Nel 2013 venne creato un diciottesimo stato, il Kordofan Occidentale (che esisteva gi\u00e0 fino al 2005 e il cui territorio in quell'anno era stato suddiviso fra i due stati confinanti del Kordofan Meridionale e Kordofan Settentrionale).\nLista.\nLa zona settentrionale dello stato del Mar Rosso, il Triangolo di Hala'ib, \u00e8 controllato dall'Egitto dal 2000. Dal 1991 e al 1994, lo stato di Cassala ha presentato la denominazione di Stato Orientale (\"al-Sharqiyya\")."}
{"id": "674173", "revid": "200568", "url": "https://it.wikipedia.org/wiki?curid=674173", "title": "Fu Manchu", "text": "Fu Manchu \u00e8 un personaggio immaginario, del genere genio del male, inizialmente apparso in una serie di romanzi dello scrittore britannico Sax Rohmer ai primi del Novecento e che successivamente ha avuto numerose trasposizioni cinematografiche, televisive, teatrali e radiofoniche. Compare anche in opere di altri autori, divenendo l'archetipo del pericolo giallo ed \u00e8 stato ispirazione per personaggi simili in altri opere come ad esempio nella serie dei romanzi e dei film di James Bond.\nPersonaggio e comprimari.\nFu Manchu \u00e8 un genio del male che ha l'obiettivo di far cadere la civilt\u00e0 occidentale o la \"razza bianca\", scopo che persegue con gli stratagemmi pi\u00f9 ingegnosi, grazie a una notevole astuzia e a un sofisticato uso delle scienze orientali; disdegna l'uso di armi da fuoco ed esplosivi, preferendo servirsi di dacoit, thug e membri di altre societ\u00e0 segrete; i suoi agenti sono armati di coltelli ma possono usare armi non convenzionali come \"pitoni, cobra reali... funghi e i miei piccoli alleati, i bacilli... i miei neri ragni\" e altri animali o sostanze venefiche di origine naturale. La pi\u00f9 notevole delle sue agenti \u00e8 l'\"amabilmente seduttiva\" Karamaneh. Ad affiancarlo la figlia Fah Lo Suee, a sua volta una mente criminale deviata che complotta per assumere il controllo del Si-Fan.\nI suoi avversari, dalla parte dell'ordine e dell'occidente, sono sir Denis Nayland Smith e il dottor Petrie di Scotland Yard, una coppia di investigatori nella pi\u00f9 classica tradizione britannica..\nCome Holmes e Watson, il dott. Petrie, medico, ha il compito di narratore mentre \u00e8 Nayland Smith a sostenere la battaglia, opponendosi a Fu Manchu pi\u00f9 grazie alla testardaggine e alla determinazione che alle doti intellettuali (usate pi\u00f9 che altro \"in extremis\"). Nayland Smith e Fu Manchu nutrono una peculiare forma di rispetto l'uno per l'altro, essendo entrambi della vecchia scuola in cui un uomo d\u00e0 la sua parola anche ad un nemico.\nSecondo Cay Van Ash (un amico e biografo di Sax Rohmer, che scrisse i seguiti autorizzati \"Ten Years Beyond Baker Street\" e \"The Fires of Fu Manchu\") \"Fu Manchu\" era un titolo onorifico, che significava \"il marziale Manci\u00f9 (\"the Warlike Manchu).\" Si \u00e8 ritenuto che il personaggio fosse un membro della famiglia imperiale che parteggiava per i perdenti nella rivolta dei Boxer. Nelle prime opere Fu Manchu \u00e8 un assassino inviato in missione dal Si-Fan, ma fa rapidamente carriera per diventare il capo della pericolosa societ\u00e0 segreta. All'inizio, l'obiettivo del Si-Fan \u00e8 cacciare via gli europei dall'Asia; in seguito, il gruppo tenta di intervenire pi\u00f9 generalmente nella politica mondiale, al contempo finanziandosi attraverso il crimine organizzato.\nImpatto culturale.\nIl personaggio di Fu Manchu \u00e8 divenuto un esempio controverso di razzismo che si ritrovava frequentemente nelle rappresentazioni occidentali dei cinesi di quel tempo. Il personaggio \u00e8 spesso associato al tema del pericolo giallo, cio\u00e8 la paura che gli asiatici possano aggredire le nazioni occidentali e dominare il mondo.\nFu Manchu \u00e8 anche uno dei primi esempi di supercriminale, assieme al professor Moriarty, che ne costituisce l'unico predecessore.\nHa ispirato numerosi altri personaggi e costituisce il modello per la maggior parte dei cattivi nei successivi thriller basati sul pericolo giallo. Tra gli esempi vi sono Pao Tcheou (detto il \"maestro dell'invisibile\"), Li Chang Yen da \"Poirot e i quattro\" (\"The Big Four\", 1927) con Hercule Poirot, il dottor No avversario di James Bond, David Lo-Pan da \"Grosso guaio a Chinatown\" (1986). Nell'ambito dei fumetti si possono ricordare Ming il crudele, l'acerrimo nemico di Flash Gordon (1934), il Mandarino (1964), avversario di Iron Man, e l'Artiglio Giallo apparso in alcune storie Marvel Comics che avevano come protagonisti lo S.H.I.E.L.D. e i suoi agenti. Il singolare destino del copyright legato al famoso supercriminale ha voluto che proprio la Marvel (che se ne era ispirata negli anni sessanta per alcuni suoi \"villain\" orientali) li acquisisse alla fine del decennio successivo (in pieno \"boom\" dei 'kung-fu movies') per farlo apparire come nemesi di un nuovo personaggio: Shang-Chi.\nIl caratteristico stile di acconciatura del viso \u00e8 divenuto noto come \"baffi alla Fu Manchu\".\nTrasposizioni.\nCinema.\nIn \"Grindhouse\" di Quentin Tarantino appare un falso trailer (intitolato \"Werewolf Women of the SS\") in cui il dottor Fu Manchu (interpretato da Nicolas Cage) crea una donna licantropo.\nIl personaggio della figlia di Fu Manchu, interpretato da Lina Romay, \u00e8 inoltre protagonista di \"Esclavas del crimen\", regia di Jes\u00fas Franco (1986).\nTelevisione.\nFu Manchu fu portato inizialmente in televisione nel cortometraggio della NBC del 1952 \"The Zayat Kiss\" con protagonista John Carradine. Avrebbe dovuto essere una serie di film gialli con il personaggio, ma fu realizzato solo questo.\nNel 1955-1956 Hollywood Pictures (una sussidiaria di Republic Pictures) produsse un programma di 13-episode in \"syndication\", \"The Adventures of Fu Manchu\" con protagonista Glenn Gordon e diretto dal regista seriale Frank Andreon.\nRadio.\nLa prima comparsa di Fu Manchu alla radio fu nella \"Collier Hour\" 1927-1931 per il Blue Network. Si trattava di un programma radiofonico pensato per promuovere la rivista \"Colliers\" che presentava settimanalmente drammatizzazioni delle storie e serie in voga. La voce di Fu Manchu era di Arthur Hughes. Segu\u00ec una trasmissione con titolo proprio sulla CBS nel 1932-33. Ad interpretare il personaggio John C. Daly e in seguito Harold Huber.\nIn aggiunta, vi furono delle trasmissioni \"pirata\" dal Continente verso la Gran Bretagna, da Radio Lussemburgo e Radio Lione nel 1936 fino al 1937. Frank Cochrane dava la voce a Fu Manchu. La BBC produsse una serie concorrente, \"The Peculiar Case of the Poppy Club\", a partire dal 1939. Lo stesso anno \"The Shadow of Fu Manchu\" fu trasmesso in America.\nL'ultima serie radiofonica dedicata al personaggio fu \"The Insidious Dr. Fu Manchu\", trasmessa nel 1944 sulla NBC.\nFumetti.\nFu Manchu venne inizialmente trasposto nei fumetti in una striscia quotidiana in bianco e nero disegnata da Leo O'Mealia, dal 1931 al 1933. La striscia era l'adattamento dei primi due romanzi di Rohmer e di una parte del terzo. I loro diritti d'autore erano accreditati a \"Sax Rohmer and The Bell Syndicate, Inc.\"\nFu Manchu fece la sua prima apparizione in un albo a fumetti in \"Detective Comics\" n. 17, per continuare, come una delle varie serie antologiche, fino al n. 28. Si trattava delle ristampe delle strisce disegnate da Leo O'Mealia. Nel 1943, il serial Drums of Fu Manchu \u00e8 stato adattato al fumetto dal spagnolo Jos\u00e9 Grau Hern\u00e1ndez.\nPer una storia originale del personaggio a fumetti si sarebbe dovuto attendere fino al 1951, con \"The Mask of Dr. Fu Manchu\" dal disegnatore Wally Wood della Avon.\nUna striscia fu pubblicata dal quotidiano francese Le Parisien lib\u00e9r\u00e9 dal 1962 al 1973, dalla scrittrice Juliette Benzoni e dal disegnatore Robert Bressy.\nPer ironia della sorte, in seguito Fu Manchu, nelle sue pi\u00f9 sostanziose apparizioni negli albi a fumetti, sarebbe apparso senza citarne il nome oppure sotto pseudonimo. Negli anni settanta, Fu Manchu comparve come padre del personaggio di Shang-Chi nella serie \"Shang-Chi, maestro di Kung-Fu (Shang-Chi, Master of Kung Fu)\". La Marvel Comics tuttavia perse ben presto i diritti sul personaggio, cos\u00ec nelle sue successive apparizioni Fu Manchu non \u00e8 mai chiamato per nome, ci si riferisce a lui come al 'padre' di Shang e non viene mai mostrato in piena luce (aumentando - se possibile - l'atmosfera tenebrosa del personaggio per i fan). In una sceneggiatura per una storia di Pantera Nera, pubblicata nel 2005, \u00e8 chiamato \"Mr. Han\", apparentemente un gioco di parole basato sul nome del principale cattivo in \"Enter the Dragon\". In Secret Avengers # 6-10, lo scrittore Ed Brubaker ha soppiantato ufficialmente l'intera questione attraverso una trama in cui un gruppo di agenti di S.H.I.E.L.D. risuscitava una versione zombificata di Fu Manchu solo per scoprire che \"Fu Manchu\" era solo un alias; il padre di Shang-Chi era in realt\u00e0 Zheng Zu, un antico stregone cinese che scopr\u00ec il segreto dell'immortalit\u00e0."}
{"id": "674175", "revid": "1128027", "url": "https://it.wikipedia.org/wiki?curid=674175", "title": "Wilayat", "text": ""}
{"id": "674176", "revid": "1048993", "url": "https://it.wikipedia.org/wiki?curid=674176", "title": "Lauro Bordin", "text": "Professionista dal 1910 al 1924, nel 1914 vinse il Giro di Lombardia.\nVita e carriere.\nNipote del compositore Stefano Gobatti (fratello di sua madre), allora attivo sui pi\u00f9 grandi palcoscenici italiani, gli venne messo il nome Lauro in onore di Lauro Rossi, maestro del celebre zio al Conservatorio di Napoli.\nSeguendo Gobatti, il piccolo Lauro venne presto in contatto con il mondo dello spettacolo, restandone affascinato. Un'altra sua passione era il dilettarsi nella pittura.\nMa il giovane Lauro, per frequentare le scuole tecniche di Rovigo, presso il collegio Menegatti, doveva percorrere tra andata e ritorno pi\u00f9 di una ventina di chilometri. A causa di questo involontario allenamento, venne catturato dal ciclismo.\nPartecip\u00f2 alla sua prima gara a 17 anni: la Milano-Desio, andata e ritorno. Bordin da professionista corse per le principali squadre dell'epoca: Legnano, Stucchi, Gerbi, Maino e Bianchi. Buon velocista, si distinse nelle corse in linea.\nNel 1910 prese parte al suo primo Giro d'Italia. Nell'edizione del 1911 vinse la sua prima delle tre tappe vinte in carriera al Giro. Nel 1912. nell'unica edizione del Giro d'Italia con la vittoria assegnata alla squadra e non al singolo ciclista, si classific\u00f2 terzo con la Gerbi (fu anche l'unico della sua squadra a vincere una tappa, la Firenze-Genova).\nNel 1913 vinse una tappa al Giro d'Italia, una massacrante gara di terminata nella sua Rovigo; nello stesso anno fu secondo ai Campionati Italiani di Ciclismo, dietro a un Costante Girardengo alla prima delle sue nove vittorie consecutive. Nel 1914 si impose nel Giro di Lombardia. Nel 1915 ottenne un terzo posto alla Milano-Torino; inoltre ottenne un secondo posto, nel 1918, e un terzo, nel 1920, alla Milano-Modena. Nel 1924, anno in cui corse il suo ultimo Giro d'Italia, mise fine alla sua carriera agonistica, che aveva contato anche due partecipazioni al Tour de France.\nConclusa l'attivit\u00e0 ciclistica, divenne fotoreporter (giornalista e fotografo), occupandosi di sport (in primis di ciclismo, seguendo la carovana del Giro d'Italia e assistendo alle competizioni disputate al Velodromo Vigorelli) ma anche del suo primo amore, lo spettacolo. Aveva aperto uno studio da fotografo a Milano, in corso Buenos Aires.\nFotografo fisso a fianco di Mike Bongiorno a \"Lascia o raddoppia?\", ben riconoscibile per i suoi folti capelli bianchi, divenne un personaggio e venne anche chiamato dal concorrente Mario De Maria a partecipare attivamente al gioco quale esperto di ciclismo, acquistando di nuovo grande popolarit\u00e0. Si raccont\u00f2 in un libro dal titolo \"Carriera di un corridore artista - 50 anni di vita ciclistica - da pittore a corridore - da fotoreporter a... Lascia o Raddoppia\".\nMor\u00ec affetto da cecit\u00e0 in una casa di riposo milanese, mentre con una radiolina in mano stava ascoltando la radiocronaca della tappa di partenza del Giro d'Italia 1963. Venne sepolto al Cimitero Maggiore di Milano."}
{"id": "674181", "revid": "123009881", "url": "https://it.wikipedia.org/wiki?curid=674181", "title": "Inia geoffrensis", "text": "L'inia (Inia geoffrensis), detta anche bonto, \u00e8 un cetaceo diffuso nelle acque dolci dell'America Meridionale.\nIl nome latino \"Inia geoffrensis\" deriva dall'appellativo usato dagli indiani Guarayo della Bolivia (dagli ispano-americani \u00e8 chiamata \"boutos\" o \"boutu\", dai brasiliani \"boto vermelho\"). Il nome specifico gli \u00e8 stato dato in onore del naturalista francese Geoffrey St. Hilaire (1772-1850) che port\u00f2 a Parigi l'esemplare proveniente dall'alto Rio delle Amazzoni, da cui nel 1817 de Blainville descrisse la specie.\nDescrizione.\nL'inia pu\u00f2 arrivare a quasi 3 metri di lunghezza con gli individui che abitano il Rio delle Amazzoni, mentre gli esemplari delle popolazioni che abitano il sistema dell'Orinoco, forse ascrivibili a una sottospecie distinta, sono un po' pi\u00f9 piccoli. La sua testa \u00e8 caratterizzata da un lungo becco tubolare ricoperto da corti peli rigidi e sormontato da una fronte a bauletto il cui profilo pu\u00f2 essere variato a volont\u00e0 dall'animale, cosicch\u00e9 a volte \u00e8 prominente e a volte piatta. Gli occhi, se pur ridotti come in tutti i Platanistidi, sembrano funzionali. Le pinne pettorali sono lunghe e larghe, e vengono usate anche per la propulsione, oltre che per virare. La pinna dorsale \u00e8 sostituita da una lunga e stretta gobba, le pinne caudali sono larghe e concave. I denti, da 24 a 34 su ogni lato di ciascuna mascella, sono acuti. La colorazione \u00e8 molto variabile: dipende dall'et\u00e0 e dall'ambiente in cui i diversi individui vivono. I giovani sono grigi, scuri sul dorso e chiari sul ventre; gli adulti sono molto pi\u00f9 chiari, talvolta quasi bianchi, con sfumature di grigio bluastro. Alcune inie assumono una colorazione rosea (da cui il nome in portoghese di \"boto cor-de-rosa\"), talvolta quasi rossastra (da cui il nome in portoghese di \"boto vermelho\"). Quelle che vivono nelle acque di fiumi torbidi sono in genere pi\u00f9 chiare di quelle che abitano le acque pi\u00f9 limpide dei laghi. Alcuni esemplari in cattivit\u00e0 sono diventati pi\u00f9 scuri nell'acqua trasparente delle vasche dei delfinari. Dato che le vertebre cervicali non sono fuse tra loro, l'inia, a differenza degli altri cetacei, pu\u00f2 girare la testa quasi a 90\u00b0 verso il basso o da ambedue i lati. La gestazione dura poco pi\u00f9 di 10 mesi: il piccolo misura alla nascita da 73 a 80\u00a0cm.\nDistribuzione.\nL'inia vive in quasi tutto il sistema fluviale del Rio delle Amazzoni e dell'Orinoco, e si spinge fino a 2800\u00a0km dal mare in Per\u00f9 e Bolivia. Arriva fino all'alto Rio Negro vicino alla frontiera fra Brasile e Venezuela, e al Casiquiare in Venezuela. Quest'ultimo fiume (che si diparte dall'Orinoco e si getta nel Rio Negro, affluente dell'Amazzonia) congiunge i due bacini e potrebbe essere il punto di contatto fra le popolazioni dell'Orinoco e dell'Amazzonia: questa connessione per\u00f2 non \u00e8 stata documentata. Del resto, pi\u00f9 che i fiumi principali, l'inia abita gli affluenti e i laghi e le giungle allagate durante la stagione delle piogge: non si spinge mai in mare.\nAccanto all'uomo.\nGli indigeni dell'Amazzonia, prevenuti da varie superstizioni, in genere non cacciano l'inia; solo in Brasile in rari casi per ricavarne olio. Ma la crescita di insediamenti, in maggioranza da parte di persone non soggette ai tradizionali tab\u00f9, ha comportato un notevole aumento delle uccisioni di questi curiosi e interessanti cetacei. Numerose inie sono tenute in cattivit\u00e0 da delfinari nordamericani (una \u00e8 ancora a Duisburg in Germania): vi vivono anche pi\u00f9 di 10 anni. Un parto si \u00e8 avuto nello zoo di Fort Worth, Texas, ma il piccolo \u00e8 morto poco dopo la nascita.\nGuinness World Records.\nL'inia \u00e8 il delfino pi\u00f9 colorato del mondo. Il colore brillante della sua pelle non \u00e8 dovuto alla pigmentazione , ma dalla presenza di numerosi vasi sanguigni che traspaiono sotto la pelle. La ricca vascolarizzazione serve a regolare la temperatura corporea sotto lo sforzo liberando calore. Appena nato per\u00f2 \u00e8 nero, per poi diventare grigio man mano che cresce, e infine rosa nella maturit\u00e0."}
{"id": "674182", "revid": "320578", "url": "https://it.wikipedia.org/wiki?curid=674182", "title": "Campionati mondiali maschili di pallavolo", "text": ""}
{"id": "674186", "revid": "1305772", "url": "https://it.wikipedia.org/wiki?curid=674186", "title": "Pontoporia blainvillei", "text": "La pontoporia (Pontoporia blainvillei) vive nelle acque costiere dell'Atlantico del Sudamerica sudorientale. Tassonomicamente \u00e8 un membro del gruppo dei delfini di fiume e il solo che attualmente vive nell'oceano e negli estuari di acqua salata, piuttosto che abitare esclusivamente i sistemi d'acqua dolce.\nTassonomia.\nLa pontoporia \u00e8 la sola specie del suo genere. \u00c8 stata descritta per la prima volta da Paul Gervais e Alcide d'Orbigny nel 1844 (l'epiteto della specie, \"blainvillei\", commemora lo zoologo francese Henri Marie Ducrotay de Blainville). La pontoporia \u00e8 anche largamente conosciuta come franciscana - il nome argentino ed uruguayano che \u00e8 stato adottato internazionalmente. Altri nomi comuni sono toninha (il nome brasiliano) e cachimbo.\nDescrizione fisica.\nLa pontoporia ha il rostro pi\u00f9 lungo (in proporzione alle dimensioni del corpo) di ogni cetaceo - pi\u00f9 del 15% della lunghezza negli adulti pi\u00f9 vecchi. I maschi raggiungono 1,6 m e le femmine 1,8 m. Il corpo \u00e8 di colore bruno grigiastro, con le regioni inferiori pi\u00f9 chiare. Anche le pinne pettorali sono molto grandi rispetto alle dimensioni corporee e sono molto larghe, ma strette dove si congiungono al corpo, e nella forma sono quasi triangolari. I bordi d'uscita sono seghettati. Lo sfiatatoio a forma di mezzaluna giace proprio davanti ad una piega del collo, dando l'impressione che il delfino abbia sempre ferita la regione superiore della testa. La pinna dorsale ha una lunga base ed una punta arrotondata.\nPesa fino a 50\u00a0kg e vive fino a 20 anni. Il periodo di gestazione \u00e8 di circa 10-11 mesi e i giovani impiegano pochi anni per diventare maturi. Le femmine sarebbero in grado di riprodursi a partire dai cinque anni.\nL'animale non \u00e8 molto appariscente - si muove molto lentamente e senza intoppi - e pu\u00f2 essere difficile da individuare se le condizioni dell'estuario non sono molto calme. Solitamente nuotano da soli o in piccoli gruppi. Eccezionalmente sono stati visti gruppi di 15 esemplari. Le pontoporie si nutrono sul fondo e le ispezioni del tubo digerente hanno rivelato che si nutrono di almeno 24 diverse specie di pesci e sono pi\u00f9 numerosi dove queste specie sono pi\u00f9 comuni. Catturano anche polpi, calamari e gamberetti. A loro volta vengono cacciati dall'orca e da alcune specie di squalo.\nAreale e habitat.\nVive nelle acque costiere atlantiche del Sudamerica sudorientale, incluso l'estuario del R\u00edo de la Plata. Il suo areale va dal tropico del Capricorno nei pressi di Ubatuba, in Brasile, fino alla penisola di Vald\u00e9s, in Argentina, a sud. \u00c8 l'unico membro del gruppo dei delfini di fiume che attualmente vive nell'oceano e negli estuari di acqua salata, piuttosto che nell'acqua dolce. Sebbene alcuni membri della specie trascorrano parte della propria vita al di fuori dei sistemi fluviali, sono presenti molti individui che passano la loro vita intera all'interno dei fiumi, non avventurandosi mai nell'oceano vero e proprio.\nConservazione.\nViene classificato come \"Vulnerabile\" nella Lista Rossa delle Specie Minacciate della IUCN. Comunque questa classificazione non tiene conto di un'opinione molto diffusa tra i conservazionisti, cio\u00e8 che la specie non sia in grado di assorbire il numero delle uccisioni accidentali nelle reti da pesca che avvengono ogni anno e che mantengono immutata la crescita della popolazione. Questa specie \u00e8 anche minacciata dalla pesca a strascico lungo la costa. Negli anni settanta al largo della costa dell'Uruguay avvennero molte uccisioni documentate, ma studi pi\u00f9 recenti suggeriscono che ora siano pi\u00f9 nocive le reti al largo delle coste brasiliane meridionali ed argentine. Scienziati di tutti e tre i Paesi hanno espresso le loro preoccupazioni e hanno richiesto l'assistenza internazionale nel mettere in luce i pericoli che minacciano questo delfino. La popolazione totale e l'andamento annuo della stessa sono in diminuzione."}
{"id": "674188", "revid": "105611", "url": "https://it.wikipedia.org/wiki?curid=674188", "title": "Pino d'aleppo", "text": ""}
{"id": "674193", "revid": "438678", "url": "https://it.wikipedia.org/wiki?curid=674193", "title": "Il presidente del Borgorosso Football Club", "text": "Il presidente del Borgorosso Football Club \u00e8 un film commedia italiano del 1970, diretto da Luigi Filippo D'Amico ed interpretato da Alberto Sordi.\nTrama.\nBenito Fornaciari, funzionario del Vaticano e appassionato di filatelia, eredita dal padre Libero il \"Borgorosso Football Club\", squadra di calcio nel paese romagnolo di \"Borgorosso\". Il calcio non \u00e8 la sua passione, tuttavia, dopo un primo momento di disinteresse per la squadra, inizia a dedicarvisi completamente, con pessimi risultati: oltre a giocatori scarsi, ingaggia un allenatore italo-peruviano, Jos\u00e9 Buonservizi, soprannominato lo \"Stregone\", che in breve tempo gli rendono ostile l'intero paese.\nDopo aver esonerato l'allenatore e imposto alla squadra ritiri draconiani basati sul lavoro dei campi, Benito assume direttamente le redini del club facendo da presidente-allenatore e le sorti della squadra sembrano cambiare: il Borgorosso risale in classifica fino a sfiorare la vetta. Tuttavia, in una partita interna con i rivali del Sangiovese, mentre la squadra sta perdendo su rigore provocato dal centravanti Celestino Guardavaccaro, acquistato nel mercato estivo a caro prezzo, Benito entra in campo litigando con l'arbitro e innescando un'invasione di campo da parte dei tifosi con conseguente interruzione della partita e successiva penalizzazione della squadra con squalifica del campo di gioco.\nA causa della crisi che investe la squadra, un gruppo di imprenditori locali avversi al presidente riesce a costringerlo a dimettersi; ma Fornaciari, nella conferenza di addio al paese presenta il suo ultimo ingaggio: nientemeno che Omar S\u00edvori. Questo, se da un lato gli assicura il sostegno della tifoseria, per contrasto provoca il ritiro della cordata degli imprenditori, il fallimento e pignoramento di tutte le propriet\u00e0 di Benito e perfino del pullman della squadra. Di ci\u00f2 non si cura Benito che pure con la squadra in difficolt\u00e0 economiche non perde la popolarit\u00e0 tra i tifosi e ritornato presidente, parte con i tifosi in festa, assieme alla squadra su un autocarro per il bestiame per raggiungere lo stadio in campo neutro.\nRiprese.\nIl film fu girato a Bagnacavallo (RA), allo stadio di Molinella (BO), alla Casa Vinicola Valli e allo stadio di Lugo (RA).\nIl casolare invece si trova nel comune di Modigliana (FC), podere detto appunto Borgo Rosso.\nCommemorazioni.\nUna squadra di calcio chiamata Borgorosso Football Club 1919 \u00e8 stata veramente fondata per commemorare Alberto Sordi e il film. Venne presentata alla stampa l'11 novembre 2006 e iscritta al campionato 2006/2007 di Terza Categoria."}
{"id": "674194", "revid": "116492647", "url": "https://it.wikipedia.org/wiki?curid=674194", "title": "Effetto carrozzone", "text": "L'effetto carrozzone, o effetto bandwagon, \u00e8 la considerazione secondo cui le persone spesso compiono alcuni atti o credono in alcune cose solo perch\u00e9 la maggioranza della gente crede o fa quelle stesse cose. Ci si riferisce spesso in senso dispregiativo a questo effetto chiamandolo \"istinto del gregge\", in particolare riferendosi agli adolescenti. Si pu\u00f2 dunque dire che c'\u00e8 una tendenza nella gente a seguire la folla. L'effetto carrozzone \u00e8 alla base del successo di quelle argomentazioni basate esclusivamente su opinioni molto diffuse (argumentum ad populum).\nIn senso letterale il termine inglese \"bandwagon\" indica il carro che trasporta la banda musicale in una parata. Salire sul carro della banda \u00e8 dunque attraente poich\u00e9 permette di ascoltare la musica senza dover camminare. L'espressione \"jump on the bandwagon\" viene dunque usata nell'accezione di \"unirsi a una tendenza sempre pi\u00f9 diffusa\". \nPolitica.\nQuesto effetto pu\u00f2 anche essere osservato nelle elezioni: alcuni tendono a votare quei candidati che hanno maggiori possibilit\u00e0 di successo, o che vengono dipinti come tali dai media: questo comportamento aumenta la probabilit\u00e0 di trovarsi, a elezioni concluse, dalla parte giusta, quella del \"vincitore\" (da cui l'espressione analoga di \"salire sul carro del vincitore\" per le aggregazioni a posteriori una volta noto l'esito elettorale). \u00c8 per questo motivo che le agenzie che si occupano di sondaggi politici vengono spesso accusate di mostrare per un candidato (quello a cui l'agenzia \u00e8 politicamente legata) un consenso pi\u00f9 alto di quello effettivamente rilevato nella popolazione.\nEconomia.\nIn microeconomia l'effetto carrozzone definisce un'interazione tra la domanda e le preferenze degli acquirenti. L'effetto sorge quando l'interesse delle persone nei confronti di un certo bene aumenta all'aumentare del numero di persone che acquistano quello stesso bene. Quest'interazione \u00e8 potenzialmente in grado di turbare i normali risultati della teoria della domanda e dell'offerta, secondo la quale i consumatori prendono decisioni esclusivamente sulla base del prezzo e dei loro gusti personali. \nRicerca scientifica.\nNelle scienze l'effetto carrozzone si verifica quando alcuni scienziati, dopo aver sperimentato risultati che si discostano considerevolmente dalle teorie comunemente accettate, si autocensurano uniformandosi alle posizioni ufficiali."}
{"id": "674195", "revid": "1573940", "url": "https://it.wikipedia.org/wiki?curid=674195", "title": "Pieris brassicae", "text": "La cavolaia maggiore (Pieris brassicae ()), \u00e8 un Lepidottero appartenente alla famiglia Pieridae.\nDescrizione.\nAdulto.\nL'area apicale scura, presente sulla parte superiore dell'ala anteriore, \u00e8 pi\u00f9 allungata rispetto a \"Pieris rapae\", raggiungendo almeno la III venatura.\nPu\u00f2 essere distinta dalle altre specie affini del genere \"Pieris\" anche per le maggiori dimensioni (apertura alare di 5,5 \u2013 7\u00a0cm). Le parti inferiori dell'ala posteriore hanno una tonalit\u00e0 di fondo gialla nella prima generazione, che diventa pi\u00f9 pallida nella generazione successiva.\nDurante l'estate questi lepidotteri hanno una traccia nera intensa nella parte apicale. Le femmine sono contraddistinte dalla presenza di due macchie nere e da una banda nera sulle ali anteriori.\nLa sua predilezione per le foglie di cavolo spiega il motivo per cui \u00e8 stata a lungo considerata un flagello dagli orticoltori. Pi\u00f9 di recente ha subito una flessione, tanto da risultare rara in talune regioni.\nUova.\nLe uova vengono deposte da aprile a settembre, in gruppi di 50-100, e sono di un colore giallo brillante. Possono essere rinvenute solitamente sulla pagina inferiore delle foglie.\nLarva.\nLe larve si rivengono tra i mesi di maggio e novembre, in raggruppamenti vicini. I bruchi sono di un colore verde pallido, riccamente punteggiato di macchie nere, con bande gialle lungo il dorso e i fianchi.\nPupa.\nLe pupe sono succinte e si trovano tutto l'anno su palizzate o su qualsiasi supporto verticale, a volte anche nei giardini. Questa specie passa l'inverno sotto forma di pupa.\nDistribuzione e habitat.\nSi tratta di una specie paleartica, ben diffusa in tutta la penisola italiana, in Europa continentale e nel bacino del Mediterraneo, Africa Settentrionale compresa. Raggiunge anche i massicci dell'Himalaya. In alcuni casi \u00e8 migrante (per esempio in Gran Bretagna).\nSi pu\u00f2 rinvenire in tutte le aree fiorite ed \u00e8 particolarmente frequente nei giardini, dal livello del mare fino a 2200 m; in Italia pu\u00f2 raggiungere i 2300 m di quota.\nBiologia.\nPeriodo di volo.\nDa aprile a ottobre, con 2-3 generazioni all'anno.\nAlimentazione.\nPrincipalmente le variet\u00e0 coltivate di Brassicaceae, in particolar modo \"Brassica oleracea\" (cavolo), e le piante del genere \"Tropaeolum\". Le foglie del cavolo vengono totalmente divorate, con conseguente danno economico per l'agricoltura.\nSi \u00e8 riscontrata la presenza di bruchi sulle seguenti specie di Brassicaceae:\nSi annoverano inoltre, tra le piante ospite, \"Reseda odorata\" (fam. Resedaceae), \"Capparis spinosa\" (fam. Capparaceae) e \"Nicotiana tabacum\" (fam. Solanaceae).\nTassonomia.\nLa specie viene suddivisa in 3 sottospecie con diverso areale:"}
{"id": "674199", "revid": "287204", "url": "https://it.wikipedia.org/wiki?curid=674199", "title": "Largo Zecca", "text": "Largo della Zecca (\"piazza Corridoni\" durante il periodo fascista) \u00e8 una piazza del centro storico di Genova, situata tra i sestieri della Maddalena e di Pr\u00e8.\nLo slargo prende il nome dalla zecca della Repubblica di Genova, che vi ebbe sede dal 1842, quando venne trasferita dalla sua sede storica piazza Caricamento, situata in un edificio adiacente al palazzo San Giorgio demolito per allargare la piazza stessa. In precedenza, dal 1722, in quest'area, situata all'interno delle cosiddette mura del Barbarossa, in corrispondenza della scomparsa porta di Sant'Agnese, sorgevano i forni pubblici.\nCon l'apertura delle \"strade nuove\", tracciate tra il XVI e XVIII secolo come vie residenziali elitarie e nell'Ottocento raccordate a formare un'unica via di scorrimento, la piazza venne a trovarsi al margine del percorso viario formato dalla \"strada nuovissima\" (oggi via Cairoli), dalla breve via Bensa e dalla \"strada Balbi\", che ha inizio dalla vicina piazza della Nunziata.\nVerso la fine dell'Ottocento fu aperta una prima galleria tra piazza della Zecca e piazza del Portello, dedicata esclusivamente al servizio tranviario. La fisionomia della piazza cambi\u00f2 radicalmente negli anni venti del Novecento, quando il palazzo della Zecca venne demolito per realizzare la galleria stradale Giuseppe Garibaldi, ben pi\u00f9 ampia del modesto tunnel tranviario e parte di un nuovo percorso di attraversamento della citt\u00e0, alternativo alle \"strade nuove\" e pi\u00f9 adeguato di queste al crescente traffico veicolare.\nLa galleria, la cui apertura modific\u00f2 completamente il volto della piazza, collega largo Zecca con piazza del Portello che, a sua volta, comunica a levante con piazza Corvetto mediante la galleria Nino Bixio.\nSulla piazza si affacciano la stazione a valle della funicolare Zecca-Righi gestita dall'AMT e alcuni storici palazzi nobiliari inseriti nel circuito dei Rolli (palazzi Bartolomeo Lomellini e Giacomo Lomellini (quest'ultimo, che incorpora l'adiacente palazzo De Marini-Spinola, \u00e8 sede del comando militare dell'esercito in Liguria)."}
{"id": "674200", "revid": "77358", "url": "https://it.wikipedia.org/wiki?curid=674200", "title": "Piazza della Zecca (Genova)", "text": ""}
{"id": "674203", "revid": "77358", "url": "https://it.wikipedia.org/wiki?curid=674203", "title": "Piazza Corridoni (Genova)", "text": ""}
{"id": "674204", "revid": "77358", "url": "https://it.wikipedia.org/wiki?curid=674204", "title": "Largo della Zecca (Genova)", "text": ""}
{"id": "674207", "revid": "34928", "url": "https://it.wikipedia.org/wiki?curid=674207", "title": "Donatisti", "text": ""}
{"id": "674208", "revid": "34928", "url": "https://it.wikipedia.org/wiki?curid=674208", "title": "Donatista", "text": ""}
{"id": "674210", "revid": "2519", "url": "https://it.wikipedia.org/wiki?curid=674210", "title": "Ndjamena", "text": ""}
{"id": "674214", "revid": "287204", "url": "https://it.wikipedia.org/wiki?curid=674214", "title": "Ana Ivanovic", "text": ""}
{"id": "674222", "revid": "110157", "url": "https://it.wikipedia.org/wiki?curid=674222", "title": "Folldal", "text": "Folldal \u00e8 un comune norvegese della contea di Innlandet, distretto di \u00d8sterdalen."}
{"id": "674223", "revid": "110157", "url": "https://it.wikipedia.org/wiki?curid=674223", "title": "Grue (Norvegia)", "text": "Grue \u00e8 un comune norvegese della contea di Innlandet."}
{"id": "674225", "revid": "7077", "url": "https://it.wikipedia.org/wiki?curid=674225", "title": "Capitan Nemo", "text": ""}
{"id": "674229", "revid": "287204", "url": "https://it.wikipedia.org/wiki?curid=674229", "title": "Last ride match", "text": ""}
{"id": "674231", "revid": "599013", "url": "https://it.wikipedia.org/wiki?curid=674231", "title": "Sdk", "text": ""}
{"id": "674236", "revid": "729019", "url": "https://it.wikipedia.org/wiki?curid=674236", "title": "Sultan Mastura", "text": "Sultan Mastura \u00e8 una municipalit\u00e0 di Quinta classe delle Filippine, situata nella Provincia di Maguindanao, nella Regione Autonoma nel Mindanao Musulmano. Tra l'ottobre 2006 e il luglio 2008 ha fatto parte della Provincia di Shariff Kabunsuan, creata con decreto regionale annullato successivamente dalla Corte Suprema delle Filippine.\nSultan Mastura \u00e8 formata da 13 baranggay:"}
{"id": "674237", "revid": "767487", "url": "https://it.wikipedia.org/wiki?curid=674237", "title": "Datu Odin Sinsuat", "text": "Datu Odin Sinsuat (in passato Dinaig) \u00e8 una municipalit\u00e0 di Seconda classe delle Filippine, situata nella Provincia di Maguindanao, nella Regione Autonoma nel Mindanao Musulmano. Tra l'ottobre 2006 e il luglio 2008 ha fatto parte della Provincia di Shariff Kabunsuan, creata con decreto regionale annullato successivamente dalla Corte Suprema delle Filippine.\nDatu Odin Sinsuat \u00e8 formata da 34 baranggay:"}
{"id": "674238", "revid": "767487", "url": "https://it.wikipedia.org/wiki?curid=674238", "title": "Kabuntalan", "text": "Kabuntalan \u00e8 una municipalit\u00e0 di Quinta classe delle Filippine, situata nella Provincia di Maguindanao, nella Regione Autonoma nel Mindanao Musulmano. Tra l'ottobre 2006 e il luglio 2008 ha fatto parte della Provincia di Shariff Kabunsuan (di cui era il capoluogo), creata con decreto regionale annullato successivamente dalla Corte Suprema delle Filippine.\nNel dicembre 2006 11 baranggay sono stati scissi per formare la nuova municipalit\u00e0 di Northern Kabuntalan.\nKabuntalan \u00e8 formata da 17 baranggay:"}
{"id": "674243", "revid": "729019", "url": "https://it.wikipedia.org/wiki?curid=674243", "title": "Datu Blah T. Sinsuat", "text": "Datu Blah T. Sinsuat \u00e8 una municipalit\u00e0 di Quinta classe delle Filippine, situata nella Provincia di Maguindanao, nella Regione Autonoma nel Mindanao Musulmano. Tra l'ottobre 2006 e il luglio 2008 ha fatto parte della Provincia di Shariff Kabunsuan, creata con decreto regionale annullato successivamente dalla Corte Suprema delle Filippine.\nDatu Blah T. Sinsuat \u00e8 formata da 12 baranggay:"}
{"id": "674251", "revid": "58420", "url": "https://it.wikipedia.org/wiki?curid=674251", "title": "Laerdalstunnelen", "text": ""}
{"id": "674257", "revid": "547034", "url": "https://it.wikipedia.org/wiki?curid=674257", "title": "Giunta di Ricostruzione Nazionale", "text": "La Giunta di Ricostruzione Nazionale (in spagnolo \"Junta de Reconstrucci\u00f3n Nacional\") guid\u00f2 il Nicaragua dal 18 luglio 1979 al 10 gennaio 1985, anche se il potere effettivo fu nelle mani della direzione del Fronte Sandinista di Liberazione Nazionale.\nI Sandinisti annunciarono la creazione di Giunta come governo provvisorio il 17 giugno 1979, mentre la guerra civile stava concludendo la fase finale della dittatura di Anastasio Somoza Debayle. La Giunta era composta da cinque membri, con Daniel Ortega come capo; due sandinisti, Sergio Ram\u00edrez e Mois\u00e9s Hassan; e due indipendenti, Alfonso Robelo e Violeta Barrios de Chamorro.\nDopo la caduta di Somoza, divenne chiaro a Robelo e Chamorro che non esercitavano il potere effettivo. La Chamorro si dimise 19 aprile 1980, seguita da Robelo tre giorni dopo. Il 18 maggio, furono sostituiti da Arturo Cruz e Rafael Cordoba Rivas.\nNel novembre del 1984, si tennero le elezioni presidenziali che furono vinte dal Presidente della Giunta Daniel Ortega. La maggior parte degli osservatori internazionali dichiararono la regolarit\u00e0 delle elezioni, mentre i partiti di opposizione le boicottarono denunciando brogli sostenuti poi anche dagli Stati Uniti. Quando Ortega entr\u00f2 in carica due mesi dopo la Giunta si sciolse."}
{"id": "674261", "revid": "767487", "url": "https://it.wikipedia.org/wiki?curid=674261", "title": "Santo Tomas (Pampanga)", "text": "Santo Tomas \u00e8 una municipalit\u00e0 di Quarta classe delle Filippine, situata nella Provincia di Pampanga, nella regione di Luzon Centrale.\nSanto Tomas \u00e8 formata da 7 baranggay:"}
{"id": "674262", "revid": "287204", "url": "https://it.wikipedia.org/wiki?curid=674262", "title": "Francisco Urcuyo Malia\u00f1os", "text": "Biografia.\nFu brevemente Presidente \"ad interim\" del Nicaragua dal 17 al 18 luglio 1979 durante i passaggi di potere tra il dittatore Anastasio Somoza e la Junta de Reconstrucci\u00f3n Nacional."}
{"id": "674264", "revid": "339392", "url": "https://it.wikipedia.org/wiki?curid=674264", "title": "Campi dei rifugiati", "text": ""}
{"id": "674265", "revid": "834", "url": "https://it.wikipedia.org/wiki?curid=674265", "title": "M\u00e9xico", "text": ""}
{"id": "674266", "revid": "339392", "url": "https://it.wikipedia.org/wiki?curid=674266", "title": "Goku Jr.", "text": ""}
{"id": "674267", "revid": "79968", "url": "https://it.wikipedia.org/wiki?curid=674267", "title": "Bomba (calcolatore)", "text": "La Bomba (da \"cryptological bombe\", nome inglese derivato dal polacco \"bomba kryptologiczna\") fu una speciale macchina calcolatrice utilizzata dapprima dal controspionaggio polacco ed in seguito da quello inglese per decifrare i messaggi segreti tedeschi codificati con la macchina Enigma, ideata da Arthur Scherbius.\nStoria.\nL'invenzione deriva dagli studi iniziati nel 1932 dal matematico polacco Marian Rejewski e da una sua prima realizzazione sotto forma di macchina calcolatrice completata nel 1938.\nUna volta ricostruita la struttura logica di Enigma usando la teoria delle permutazioni, Rejewski progett\u00f2 un dispositivo elettromeccanico, il \u201cciclometro\u201d, che permetteva di ricostruire velocemente la posizione iniziale dei rotori; in seguito venne usata anche la tecnica dei \"fogli perforati\", ed infine venne costruita la \u201cbomba crittologica\u201d, un rudimentale calcolatore basato sul metodo forza bruta. La \"Bomba\" era una macchina composta da molti moduli: ciascun modulo consisteva di uno scaffale di ferro largo 2,10 metri, alto 1,90, profondo 60 centimetri, e pesante circa una tonnellata. Ogni modulo metteva in movimento 108 rotori (pi\u00f9 tre di controllo) in gruppi di 12 per fila, che eseguivano gradualmente la decodifica dei messaggi.\nCon questo mastodontico apparato dal dicembre 1932 venne decriptato un buon numero di messaggi cifrati tedeschi; nel 1937 fu stimata al 75% la percentuale di messaggi Enigma decifrati dall'Ufficio Cifra polacco.\nTra il 1938 e il 1939 i tedeschi cambiarono le regole di cifratura, aumentando il numero dei rotori della macchina Enigma da 3 a 5, cos\u00ec che il metodo dei polacchi perse gran parte della sua efficacia. In quel periodo la decrittazione di messaggi Enigma da parte dell'Ufficio Cifra polacco divenne sporadica. In effetti, nel 1940 furono decrittati con l'aiuto della \"Bomba\" solo 178 messaggi.\nLa Bomba inglese.\nLa \"Bomba\" conobbe una nuova fase di sviluppo dopo l'entrata in guerra degli inglesi, ad opera del gruppo di matematici di Bletchley Park, con il contributo del geniale Alan Turing, considerato uno dei padri dell'informatica. Tali studi portarono nel 1939 alla costruzione della \"Bomba\" inglese e nel 1944 del calcolatore Colossus."}
{"id": "674268", "revid": "28402", "url": "https://it.wikipedia.org/wiki?curid=674268", "title": "Errori di misurazione", "text": ""}
{"id": "674271", "revid": "439868", "url": "https://it.wikipedia.org/wiki?curid=674271", "title": "Guagua", "text": "Guagua \u00e8 una municipalit\u00e0 di Prima classe delle Filippine, situata nella Provincia di Pampanga, nella regione di Luzon Centrale.\nGuagua \u00e8 formata da 31 baranggay:"}
{"id": "674273", "revid": "287204", "url": "https://it.wikipedia.org/wiki?curid=674273", "title": "Munoz", "text": ""}
{"id": "674274", "revid": "256896", "url": "https://it.wikipedia.org/wiki?curid=674274", "title": "Op\u00e9ra", "text": ""}
{"id": "674275", "revid": "648716", "url": "https://it.wikipedia.org/wiki?curid=674275", "title": "Triumvirato di governo (Nicaragua)", "text": "Il Triumvirato di governo (in spagnolo \"Triunvirato de Gobierno\") ufficialmente governo il Nicaragua dal 1\u00ba maggio 1972 al 1\u00ba dicembre 1974, anche se il potere effettivo era nelle mani di Somoza.\nStoria.\nIl mandato di Anastasio Somoza Debayle doveva concludersi nel maggio del 1972 e, grazie a una legge vigente, non poteva essere immediatamente rieletto. Nel 1971 Somoza firm\u00f2 il \"Patto Kupia-Kumi\" con il leader conservatore Fernando Ag\u00fcero che gli permise di concorrere alle elezioni che furono posticipate nel 1974. Fu creata un'assemblea costituente e un triumvriato formato da un conservatore (Ag\u00fcero) e da due liberali scelti da Somoza. Il triumvirato aveva compito di guidare il paese fino alle elezioni del novembre del 1974.\nI membri della Giunta erano: il Generale Roberto Mart\u00ednez Lacayo e Alfonso Lovo Cordero (liberali) e Fernando Ag\u00fcero (conservatore). Nel 1973, Ag\u00fcero si dimise e fu sostituito da un altro conservatore Edmundo Paguaga Ir\u00edas."}
{"id": "674277", "revid": "339392", "url": "https://it.wikipedia.org/wiki?curid=674277", "title": "Frente Sandinista de Liberaci\u00f3n Nacional", "text": ""}
{"id": "674280", "revid": "2092989", "url": "https://it.wikipedia.org/wiki?curid=674280", "title": "Bi\u00f1an", "text": "Bi\u00f1an \u00e8 una municipalit\u00e0 di Prima classe delle Filippine, situata nella provincia di Laguna, nella Regione del Calabarzon.\nBi\u00f1an \u00e8 formata da 24 barangay:"}
{"id": "674281", "revid": "287204", "url": "https://it.wikipedia.org/wiki?curid=674281", "title": "Binan", "text": ""}
{"id": "674282", "revid": "287204", "url": "https://it.wikipedia.org/wiki?curid=674282", "title": "Lorenzo Guerrero Guti\u00e9rrez", "text": "\u00c8 stato Presidente del Nicaragua dal 4 agosto 1966 al 1\u00ba maggio 1967."}
{"id": "674287", "revid": "125959320", "url": "https://it.wikipedia.org/wiki?curid=674287", "title": "Association Sportive de Saint-\u00c9tienne Loire", "text": "LAssociation Sportive de Saint-\u00c9tienne Loire, noto semplicemente come Saint-\u00c9tienne, spesso abbreviato in ASSE, \u00e8 un club calcistico francese di Saint-\u00c9tienne; milita in Ligue 1 dal 2004. \nFondato nel 1919, disputa gli incontri interni al Geoffroy Guichard, stadio appartenente alla citt\u00e0 metropolitana di Saint-\u00c9tienne e gi\u00e0 di propriet\u00e0 dello stesso club fino al 1965. \n\u00c8 la prima compagine del Paese per campionati nazionali vinti, avendone conquistati dieci tra il 1957 e il 1981, e terza per titoli francesi complessivi dopo e : vanta infatti anche sei Coppe di Francia, una Coppa di Lega e cinque Supercoppe francesi.\nIn ambito UEFA la miglior affermazione \u00e8 il raggiungimento della finale di Coppa dei Campioni 1975-76, persa a Glasgow contro il .\nNei suoi anni di maggior successo contribu\u00ec con importanti giocatori della propria rosa alla prima grande stagione di vittorie internazionali della : vestirono infatti la maglia blu della selezione nazionale elementi come G\u00e9rard Janvion, Dominique Bathenay, Dominique Rocheteau e soprattutto Michel Platini.\nAl 2021-22 la squadra milita in Ligue 1 e il suo pi\u00f9 recente successo \u00e8 la Coppa di Lega 2013, a trentadue anni di distanza dal precedente titolo, la vittoria del campionato nazionale 1981.\nStoria.\nNascita del club.\nFondato all'interno di una regione industriale e operaia, il Saint-\u00c9tienne trova le sue origini tra i lavoratori. Nasce pi\u00f9 precisamente come sezione sportiva chiamata \"Amicale des employ\u00e9s de la Soci\u00e9t\u00e9 des magasins Casino\" un'organizzazione creata nel 1912 dal \"Groupe Casino\", con sede a Saint-\u00c9tienne per accompagnare la sua politica del corporativismo sportivo. Questa sezione adott\u00f2 il colore verde della catena dei negozi alimentari.\nQualche mese dopo la nascita della FFFA, la squadra, chiamata AS Casino, apr\u00ec la sua sezione calcistica nel luglio del 1919. il 29 marzo 1920, su iniziativa di Albert Jacquet, segretario generale dell'azienda, l'AS Casino venne rinominata \"Amical Sporting Club\", al fine di rispettare il regolamento adottato dalla federazione che vietava l'utilizzo di marche nei nomi delle squadre. Il club era riservato agli imipiegati del Casino, il centro d'allenamento si trovava su un terreno di propriet\u00e0 dell'azienda.\nSette anni pi\u00f9 tardi, su iniziativa di Pierre Guichard, figlio del fondatore Geoffroy Guichard, divenuto presidente, L\"Amical\" \"Sporting Club\" venne fusa con le \"\"Stade For\u00e9zien\" \"universitaire\"\" all'interno dell\"Association Sportive St\u00e9phanoise\" (ASS), conservando sempre il colore verde.\nNel 1930 la federazione francese divenne professionista. Fu dunque necessario per l'ASS uno stadio proprio. Il fondatore dell'azienda compr\u00f2 un vasto terreno che poi cedette al club. Venne cos\u00ec costruito lo Stadio Geoffroy Guichard. Ma il club non pot\u00e9 iscriversi al campionato francese del 1932-1933 perch\u00e9 non ancora sportivamente e amministrativamente pronta al passaggio nel professionismo.\nGli anni d'oro.\nNel 1955 l'ASSE vinse il suo primo trofeo, la Coppa Charles Drago, mentre conquist\u00f2 il suo primo titolo nazionale nel 1956-1957; partecip\u00f2 di conseguenza per la prima volta alla Coppa dei Campioni, ma perse contro il nel turno preliminare.\nNel 1961 divenne presidente del club Roger Rocher. L'anno seguente la squadra vinse la Coppa di Francia, ma paradossalmente venne retrocessa in Division 2. Sconfisse poi il nel primo turno di Coppa delle Coppe alla quale comunque partecip\u00f2, e torn\u00f2 immediatamente nella massima divisione; vinse poi, da neopromossa, il secondo titolo nazionale della sua storia, quello del 1964.\nLa svolta arriv\u00f2 nel 1967, quando la dirigenza ingaggi\u00f2 come allenatore colui che aveva portato al successo lo , Albert Batteux. Militavano gi\u00e0 in squadra il portiere Georges Carnus, il difensore Bernard Bosquier, i centrocampisti Robert Herbin e Aim\u00e9 Jacquet, oltre agli attaccanti Herv\u00e9 Revelli e Georges Bereta, ai quali si aggiunse l'allora sconosciuto Salif Ke\u00efta. Nei quattro anni successivi il Saint-\u00c9tienne vinse altrettanti campionati, ai quali si aggiunsero due Coppe di Francia (1967 e 1970) e tre Supercoppe nazionali; in Coppa dei Campioni, nell'edizione 1969-1970, sconfisse in rimonta l'esordiente di Sepp Maier, Franz Beckenbauer e Gerd M\u00fcller, mentre in quella successiva venne subito eliminato dal di Gigi Riva.\nQuesto primo periodo fin\u00ec subito dopo, ma fu seguito da un altro: nel 1971 Carnus, Bosquier e Keita si trasferirono all', e la panchina venne affidata a Herbin, che si \u00e8 appena ritirato. In rosa c'erano gi\u00e0 G\u00e9rard Farison, Jean-Michel Larqu\u00e9, Dominique Bathenay, Christian Synaeghel e Christian Lopez, ai quali si aggiunsero Ivan \u0106urkovi\u0107, Oswaldo Piazza e la giovane stella Dominique Rocheteau: la squadra vinse quindi due double, nel 1974 e nel 1975. Sicuramente da ricordare furono le due conseguenti partecipazione alla massima competizione continentale: nella prima i francesi eliminarono lo di H\u00e9ctor Yazalde, l' (che vinse l'andata per 4-1 e fu sconfitto solo nei tempi supplementari) e il ; in semifinale fu per\u00f2 il Bayern Monaco ad avere la meglio. La seconda partecipazione inizi\u00f2 invece con le doppie vittorie contro e , mentre nei quarti il passaggio contro la di Oleh Blochin, vittoriosa per 2-0 all'andata, si concretizz\u00f2 anche stavolta ai supplementari. Dopo aver sconfitto anche il i francesi arrivarono alla finale di Glasgow, dove incontrarono nuovamente i tedeschi, che vinsero 1-0 e conquistarono il loro terzo trofeo consecutivo. L'ASSE vinse comunque il nono titolo, e continu\u00f2 la striscia con la vittoria della Coppa di Francia 1976-1977.\nQuest'epoca di successi si chiuse col decimo titolo nazionale, vinto nel 1980-1981, quando c'erano in rosa anche Johnny Rep ed il giovane Michel Platini.\nIl declino.\nNel 1982 uno scandalo finanziario condusse il Saint-\u00c9tienne verso un inesorabile declino delle prestazioni. Il presidente Rocher fu costretto a lasciare il club, passando inoltre molti mesi in carcere. In seguito il Saint-\u00c9tienne incorse in molte stagioni segnate da risultati oscillanti tra la met\u00e0 della Division 1 e la Division 2. Nonostante le prestazioni della squadra fossero di gran lunga inferiori rispetto a quelle del passato, l'ASSE benefici\u00f2 sempre del supporto incondizionato dei propri tifosi.\nIl club inizi\u00f2 il nuovo millennio con un inatteso sesto posto nel 1999-2000. I tifosi sperarono in un ritorno alle glorie del passato, grazie soprattutto ai centravanti brasiliani Alex e Aloisio, ma nel 2001 i due sudamericani e il portiere ucraino Levyc'kyj furono sospesi per quattro mesi per aver usato passaporti falsi. Alla fine dello scandalo, al quale furono collegati anche alcuni dirigenti, furono sottratti sette punti in campionato ai bianco-verdi, fatto che caus\u00f2 la retrocessione nella divisione inferiore.\nLa squadra vinse la Ligue 2 nel 2004, al momento l'ultimo campionato di seconda divisione, mentre l'anno seguente i bianco-verdi riuscirono a qualificarsi per la Coppa Intertoto grazie al sesto posto: dopo aver battuto il i francesi non riuscirono per\u00f2 a superare il terzo turno in seguito alla sconfitta col .\nI francesi tornarono in una competizione europea maggiore dopo 26 anni, in seguito al quinto posto conseguito nel campionato 2007-2008: questo gener\u00f2 una grande soddisfazione nei tifosi bianco-verdi, ma il club venne eliminato negli ottavi della Coppa UEFA 2008-2009 dal poi finalista. Intanto per\u00f2 in campionato finirono al diciassettesimo posto, a soli tre punti dalla retrocessione, come nell'anno successivo. I tifosi, che vinsero le due prime edizioni del \"Campionato francese delle tribune\" (nel 2008 e nel 2009), premio che ricompensa i tifosi considerati i migliori dalla stampa, si spazientirono.\nDopo un \u201cdigiuno\u201d durato 32 anni, il Saint-\u00c9tienne \u00e8 tornato a vincere un trofeo, la Coppa di Lega, battendo in finale il per 1-0 con la rete del brasiliano Brand\u00e3o. Grazie a questo successo i bianco-verdi si sono guadagnati anche l'accesso ai preliminari di Europa League, dalla quale esce alla fase a gironi nell'edizione successiva, dopo essere stato inserito in un gruppo vinto dall'. Quinto posto nel 2014-2015 e nuova partecipazione l'anno seguente: i francesi arrivano secondi in un gruppo vinto dalla , e vengono poi battuti nei sedicesimi dal . Infine, dopo due stagioni terminate a met\u00e0 classifica, arriva il quarto posto nella Ligue 1 2018-2019.\nStrutture.\nStadio.\nIl Saint-\u00c9tienne gioca le partite casalinghe nello Stadio Geoffroy Guichard, inaugurato nel 1931 e attualmente capace di contenere 41.965 spettatori. \u00c8 stato utilizzato anche nel Campionato europeo di calcio 1984, nei Mondiali di calcio del '98, nella Confederations Cup 2003 e nel Campionato europeo di calcio 2016 che si sono disputati in Francia.\nAllenatori.\nDi seguito \u00e8 riportata la lista degli allenatori che si sono succeduti alla guida del Saint-\u00c9tienne.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1933-1934 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Christian Lopez a quota 43, mentre il miglior marcatore \u00e8 Johnny Rep con 12 gol.\nStatistiche di squadra.\nA livello internazionale la miglior vittoria \u00e8 per 7-0, ottenuto in due occasioni, in entrambe le gare del primo turno della Coppa UEFA 1980-1981 disputate contro il ; la peggior sconfitta \u00e8 invece un 4-0, subito anche stavolta in due occasioni: contro il nel secondo turno della Coppa UEFA 1982-1983 e contro la nel primo turno della Coppa dei Campioni 1968-1969.\nTifoseria.\nI tifosi del Saint-\u00c9tienne (\"Magic Fans 1991\") sono gemellati con quelli del e del Brescia (\"Brescia 1911\"). Inoltre, i tifosi verdi sono spesso considerati tra i pi\u00f9 numerosi di Francia. La rivalit\u00e0 pi\u00f9 sentita \u00e8 invece quella con l', che d\u00e0 vita al Derby del Rodano: le citt\u00e0 di Saint-\u00c9tienne e di Lione distano solo e si trovano nella stessa regione. Storicamente esistono rivalit\u00e0 anche con l' e col .\nI Magic Fans 1991 occupano il Kop Nord, i Green Angels 1992 il Kop Sud.\nOrganico.\nRosa 2021-2022.\n\"Rosa, numerazione e ruoli tratti dal sito web ufficiale della societ\u00e0\"."}
{"id": "674288", "revid": "287204", "url": "https://it.wikipedia.org/wiki?curid=674288", "title": "AS Saint-Etienne", "text": ""}
{"id": "674289", "revid": "287204", "url": "https://it.wikipedia.org/wiki?curid=674289", "title": "Ren\u00e9 Schick Guti\u00e9rrez", "text": "\u00c8 stato il 71\u00ba presidente del Nicaragua dal 1\u00ba maggio 1963 al 3 agosto 1966 anche se viene considerato un fantoccio di Luis Somoza Debayle."}
{"id": "674291", "revid": "767487", "url": "https://it.wikipedia.org/wiki?curid=674291", "title": "Lamayn Wilson", "text": ""}
{"id": "674292", "revid": "131358", "url": "https://it.wikipedia.org/wiki?curid=674292", "title": "Association sportive de Saint-\u00c9tienne Loire", "text": ""}
{"id": "674293", "revid": "287204", "url": "https://it.wikipedia.org/wiki?curid=674293", "title": "Happisburgh", "text": "Happisburgh (IPA /\u02c8he\u026azbr\u0259/ - \"Hays-bro\") \u00e8 un villaggio e una parrocchia civile nella contea inglese di Norfolk.\nLa torre della chiesa di santa Maria (XV secolo) \u00e8 un importante punto di riferimento per i marinai. Il fonte battesimale ottagonale della chiesa, anch'esso del XV secolo ha scolpite immagini di vario genere, tra cui leoni e satiri.\nLa costa di Happisburgh \u00e8 interessata da un preoccupante fenomeno di erosione."}
{"id": "674310", "revid": "287204", "url": "https://it.wikipedia.org/wiki?curid=674310", "title": "A.S. Saint-Etienne", "text": ""}
{"id": "674312", "revid": "125133727", "url": "https://it.wikipedia.org/wiki?curid=674312", "title": "Ischia Calcio", "text": "La S.S.D. Ischia Calcio, comunemente conosciuta come Ischia Isolaverde, Ischia Calcio o Ischia, \u00e8 una societ\u00e0 calcistica italiana con sede a Ischia (NA), sull'isola omonima.\nFondata nel 2017, \u00e8 erede della tradizione sportiva iniziata nel 1922 con la fondazione della polisportiva \"Robur\" e poi transitata attraverso diversi soggetti societari, ultimo dei quali la \"Societ\u00e0 Sportiva Ischia Isolaverde\", estromessa nel 2016 dal campionato di Serie D e attiva esclusivamente in campionati giovanili nelle stagioni 2016-17 e 2017-18.\nNel corso della sua storia, a livello nazionale, ha ottenuto una promozione in Serie C1 nel 1986-87 e una in Lega Pro nel 2013-14, ha vinto un campionato di Serie C2 nel 1990-91, un Campionato Interregionale nel 1982-83 e un campionato di Serie D nel 2012-13. Inoltre nella stagione 2012-13 si \u00e8 laureata Campione d'Italia Serie D vincendo lo Scudetto di categoria. \u00c8 l'unica squadra di calcio basata su un'isola minore italiana che ha preso parte a campionati nazionali professionistici. Nella stagione 2019/2020 vince il campionato di Promozione Campania.\nNella stagione 2020-2021 milita nel girone B di Eccellenza Campania, quinto livello del campionato italiano di calcio.\nStoria.\nLe origini.\nLe antenate dell'Ischia possono essere considerate le antiche squadre delle societ\u00e0 sportive \"Robur\" (poi, con la fusione con l\"'Energea\" avvenuta nel 1925, \"Robur et Energea Club\") e \"Pro Ischia\".\nLa prima formazione di calcio ufficiale che si ricordi \u00e8 quella della societ\u00e0 sportiva \"Robur\", fondata da Biagio Buonocore nel 1922, subito dopo la prima guerra mondiale, quando il gioco del calcio fu importato sull'isola dai reduci della grande guerra, anche se la prima partita ufficiale della Robur fu disputata fra il 1918 e il 1920 contro la rappresentativa dell\"'Istituto Nautico di Procida\".\nIn seguito a dissapori all'interno della \"Robur\", un gruppo di soci si stacca dalla societ\u00e0 madre e fonda la \"Pro Ischia\". Quest'ultima diede vita, nei primi anni venti, a derby con i rivali della \"Robur\" caratterizzate da un acceso agonismo.\nUn grande passo in avanti per la diffusione del calcio a Ischia e su tutta l'isola avviene quando il notaio Bonaventura Mazzella mette a disposizione del \"Pro Ischia\" una vasta radura situata in una pineta di cui egli \u00e8 comproprietario, affinch\u00e9 possa essere trasformata in campo di calcio.\nNasce cos\u00ec il primo campo di calcio ufficiale dell'Isola d'Ischia: esso sar\u00e0 conosciuto da tutti come \"\u201cRiserva Mazzella\u201d\".\nPrima del 1928, data in cui furono soppresse le formazioni ischitane e inglobate nel Dopolavoro Littorio, si svolse un torneo voluto dal colonnello Masturzi tra la \"Pro Ischia\" e la \"Robur\". In palio c'era una coppa che portava il nome del notabile isolano. La \"Robur\" ha la meglio sui cugini per 2 reti a 0. Con l'assegnazione di questo trofeo ci si avvia alla fine dell'epoca caratterizzata dai duelli tra i due club cittadini ischitani.\nI dopolavoro sportivi.\nL'istituzione dei dopolavoro sportivi imprime una svolta al calcio isolano.\nLa \"Robur et Energea\" e la \"Pro Ischia\" vengono fuse in un'unica societ\u00e0 sportiva, il \"Dopolavoro Littorio Ischia\".\nCon il dopolavoro terminano anche i derby tra \"Pro Ischia\" e \"Robur\". D'ora in poi il campanilismo stracittadino verr\u00e0 sostituito da quello intercomunale. Le squadre rappresentanti dei vari comuni daranno vita a incontri non meno vibranti e accesi di quelli dei derby stracittadini. In questo periodo, infatti, si disputeranno le prime partite amichevoli e quelle della fase isolana dei Tornei ULIC, fra i \"Dopolavoro di Ischia\", \"Forio\", \"Casamicciola\" e contro il \"Dopolavoro Lacco\".\nDal 1929-1930 al 1932/33 il Dopolavoro Ischia partecipa ai \"Tornei ULIC\", che si dividevano in tre gironi: isolano, flegreo e campano.\nNel campionato ULIC 1930-1931, dopo aver vinto il girone isolano e quello flegreo, si piazza per la finalissima in quello campano, dove viene sconfitto per 2-1 dalla compagine della \"Zona Franca\" sul campo neutro di Bacoli.\nUn altro avvenimento di rilievo per il calcio isolano \u00e8 la partecipazione della squadra ischitana (diventata nel maggio 1933 Fascio giovanile di combattimento) ad un torneo di carattere provinciale in memoria di Giorgio Ascarelli, ex presidente del Napoli. Non esistono documentazioni certe sullo svolgimento del torneo che, sembra, vide il FGC Ischia uscirne vittorioso.\nGIL Ischia.\nIn questi anni sorge la \"G.I.L. Ischia\" (Giovent\u00f9 italiana del littorio, nata in seguito alla fusione dell'Opera nazionale balilla e dei Fasci giovanili di combattimento) che, fra il 1936 e il 1939 disputa i primi campionati nella categoria Sezione Propaganda venendo ammessa, nell'autunno del 1939 al campionato di II Divisione 1939-1940.\nI primi riferimenti scritti che attestano la partecipazione della GIL Ischia ad un campionato federale ufficiale risalgono all'autunno del 1939 quando partecipa alla fase eliminatoria della Coppa Campana, venendo eliminata dal Dopolavoro Padovani.\nNel mese di gennaio del 1940 ha inizio il campionato di II Divisione al quale viene ammessa la GIL Ischia. Il campionato si conclude con l'Ischia in testa alla classifica a pari merito con il Dopolavoro Padovani. Essa dovrebbe prendere parte alle finali valide per l'ammissione in I Divisione ma l'entrata in guerra dell'Italia e la partenza di numerosi calciatori costringe al ritiro l'Ischia cos\u00ec come molte altre societ\u00e0.\nL'entrata in guerra dell'Italia frena, ma non arresta del tutto, lo svolgimento delle attivit\u00e0 sportive sul territorio nazionale. In piena estate del 1942 la GIL Ischia prende parte al Torneo della XIII Zona, comprendente Napoli e provincia. Vincer\u00e0 la doppia finale contro il Campania aggiudicandosi il torneo.\nNel 1942/43 partecipa al campionato di I Divisione, nel quale ottiene il quarto posto, valido per l'ammissioni alle finali regionali. L'esito delle finali resta tuttavia incerto a causa della mancanza di riferimenti scritti, dovuta al conflitto in pieno svolgimento.\nDurante il conflitto una guarnigione di soldati tedeschi staziona permanentemente sull'isola, dando vita a due sfide con l'Ischia. Nella prima gara gli ischitani prevalgono per 2-1 contro una rappresentativa di soldati in servizio sull'isola. Nella rivincita, invece, i giallobl\u00f9 si trovarono come avversario la rappresentativa militare dell'esercito tedesco, la cosiddetta \"viaggiante\" che annoverava tra le sue file anche il nazionale austriaco Franz Binder. I giallobl\u00f9 vennero cos\u00ec sconfitti con numerosi gol dalla rappresentativa tedesca.\nSuccessivamente giunge il momento in cui le truppe tedesche lasciano il posto agli alleati anglo-americani. Giungono cos\u00ec ad Ischia gli \"inglesi\" che mettono subito gli occhi sull'arido rettangolo di gioco dell'Arso. In questo periodo, tra l'ottobre del 1944 e il febbraio del 1945, l'Ischia affront\u00f2 varie rappresentative dell'esercito inglese dando vita a sfide agonisticamente accese ed in totale furono giocate una trentina di partite che videro gli isolani quasi sempre vittoriosi.\nNasce l'AS Ischia.\nNel mese di gennaio del 1945 nasce ufficialmente l\"'A.S. Ischia\" che prese parte al campionato di I Divisione del 1945, vincendo la finale contro la \"Cotoniere\" per entrare in serie Serie C. Tuttavia, la mancanza cronica di un campo regolamentare e l'indifferenza delle autorit\u00e0 locali fecero s\u00ec che l'Ischia rinunciasse alla terza serie nazionale.\nNel 1945-1946 riparte dal campionato di I Divisione, piazzandosi nelle finali dove venne battuta sonoramente prima dalla ' (7-1) e poi dal ' (6-1).\nDopo la conclusione del campionato 1945-1946, il calcio ischitano si ferma sia a causa della partenza di Filippo Ferrandino (per anni allenatore, giocatore e deus ex machina dell'Ischia) e dei migliori giocatori, che alle dimensioni non regolamentari del campo e le sue strutture inadeguate, che sono le cause che conducono alla mancata partecipazione dell'Ischia al campionato 1946-1947.\nIntanto, nell'estate del 1947, Biagio Di Meglio (per oltre trenta anni segretario della societ\u00e0), Aniello Sogliuzzo e Antonio Borgogna furono i promotori della reiscrizione dell'Ischia al campionato di I Divisione per l'anno 1947-1948.\nIl campionato, fu il pi\u00f9 fallimentare della storia dell'Ischia Calcio. Infatti la squadra concluder\u00e0 il torneo all'ultimo posto e, nonostante gli sforzi della dirigenza, la squadra non riuscir\u00e0 a partecipare al torneo successivo per i soliti motivi: ristrette dimensioni del campo e mancanza di fondi.\nDopo un anno di inattivit\u00e0 dovuto al fatto che non si disponeva di un campo regolamentare e ben cintato ritorna ad Ischia Filippo Ferrandino che, affiancato dal fedele collaboratore Biagio Di Meglio, assume di nuovo il ruolo di allenatore.\nLa squadra prende parte al Campionato di II Divisione 1949-1950, conquistando il primo posto nel girone di qualificazione e venendo ammessa in I Divisione. Essa accede alla finale valida per l'assegnazione del platonico titolo di Campione Regionale di II Divisione, dove viene battuta dalla \"Cristallerie Nazionali\" per 3-0.\nGli anni cinquanta.\nNel biennio 1950-1952 prende parte al Campionato di I Divisione e, nel campionato 1951-1952 viene ammessa allo spareggio per l'accesso alle semifinali. In realt\u00e0 queste semifinali sono del tutto platoniche, perch\u00e9 a causa della composizione del girone di Promozione, tutte le squadre semifinaliste vengono ammesse al nuovo torneo. Nello spareggio l'Ischia batte il \"Dopolavoro Ferroviario\" (2-1 dts) e viene ammessa al campionato di Promozione.. Nel frattempo, a dimostrazione della crescita del calcio isolano, iniziano ad imporsi in terraferma dei giocatori nati sull'isola campana e cresciuti nell'Ischia: tra questi spicca l'ala sinistra Ciro Barile\nIl campionato 1952-1953 vede l'Ischia in piena lotta per non retrocedere.\nNel mese di febbraio fa una breve sosta ad Ischia il forte Bologna di Gipo Viani. La sua squadra sostiene una partita di allenamento al Rispoli. Il risultato finale \u00e8 7-0 per i rossoblu che danno spettacolo al numeroso pubblico accorso ad assistere all'evento.\nPartecipa con alterne fortune al campionato di Promozione fino al 1959-1960, anno in cui riesce a piazzarsi al primo posto acquisendo il diritto di partecipare alle finali regionali per l'ammissione in serie D. In semifinale supera la \"Palmese\" (2-1) ma in finale nulla pu\u00f2 contro la \"Scafatese\" (2-1) che si aggiudica la gara e il campionato.\nGli anni sessanta.\nSubito dopo il termine del campionato che ha sancito la mancata ammissione in quarta serie, la societ\u00e0 si fonde con lo storico club dell\"'Ilva Bagnolese\" acquisendone il titolo sportivo valido per la partecipazione alla Serie D 1960-1961 come \"Ischia-Bagnolese\". Fu un campionato che vide l'Ischia navigare quasi sempre nelle zone basse della classifica, chiudendo il campionato all'ultimo posto e venendo retrocessa nuovamente in Promozione. In questo campionato un giovane Bruno Pizzul collezioner\u00e0 5 presenze con la maglia dell'Ischia.\nNel marzo del 1963 l'allenatore Filippo Ferrandino riesce a far venire ad Ischia un grande club. \u00c8 la di Boniperti ad aderire al suo invito, inviando sull'isola alcuni giocatori bianconeri che danno vita ad una partita di allenamento a ranghi misti con i calciatori dell'Ischia.\nIl campionato di Promozione del 1963-1964 rappresenta per l'Ischia il punto di passaggio da un breve periodo di ricostruzione al torneo decisivo, quello dell'anno successivo, che decreter\u00e0 la promozione in serie superiore.\nIl complesso dell'Arso si va trasformando gradualmente in un insieme omogeneo che comprende alcuni dei protagonisti dell'Ischia del periodo della seconda met\u00e0 degli anni 50 (Barile A., Zampillo, Di Meglio S., D'Innocenti) e i giovani provenienti dal vivaio ischitano (Spignese, Scaglione, Ielasi e i fratelli Abbandonato), messi assieme a giocatori del continente di grande esperienza e valore, come Di Marzio, Pozzati, Paudice, Illiano, che svolgono il ruolo di chioccia delle nuove leve isolane.\nNel 1964-1965 l'Ischia del presidente Di Manso e dell'allenatore Ferrandino parte con l'obiettivo dichiarato di vincere il campionato e di approdare, finalmente, in serie D. Alla fine del torneo regolare si piazza in testa alla classifica con 47 punti, guadagnandosi l'accesso alle partite di finale per l'accesso in serie D con l'Acerrana e l'Angri.\nNella prima gara l'Ischia batte l'Acerrana 1-0 con una rete di Salvatore Di Meglio. Poich\u00e9 anche l'Angri vince il confronto diretto con l'Acerrana, si ha un vero e proprio scontro finale tra Ischia e Angri nella partita decisiva. Sono necessari tre incontri per designare la squadra vincente. Nella terza e ultima sfida al Collana di Napoli, Gennaro Illiano all'11\u00ba del secondo tempo supplementare, con un colpo di testa, regala all'Ischia la serie D ed evita che la promozione venisse assegnata tramite sorteggio con la famosa monetina.\nL'avventura in serie D comincia sotto la guida tecnica di Mario Rosi e Filippo Ferrandino. Dalla campagna acquisti arrivarono ad Ischia Pittaro Ilvio (terzino dal Melfi), Grosso Antonio (terzino dalla SPAL), Perezzani Cesarino (mediano dal Verona), Sonati Giovanni (attaccante dal Verona), Giuseppe Commitante dall'Isolaverde e Gualtieri Salvatore (attaccante dal ).\nPartita per salvarsi, la squadra riesce a centrare l'obiettivo solo nelle ultime giornate, dopo aver cambiato ben quattro allenatori ed effettuato una consistenze campagna di rinforzamento della rosa (tra cui Abramo De Siano dall'Internapoli), dato che peccava di inesperienza per la serie.\nNel 1967-1968 avviene la fusione con la \"Unione Sportiva Isolaverde\", compagine isolana di Promozione, che dar\u00e0 alla squadra la pi\u00f9 celebre denominazione \"A.S. Ischia Isolaverde\". In campionato ancora una volta la squadra lotter\u00e0 fino alle ultime giornate per conquistare la salvezza.\nNel 1969-1970 il portiere Antonio De Angelis, stabilisce il record di imbattibilit\u00e0 in campionato per 713 minuti.\nGli anni settanta.\nNel 1970-1971 la squadra guidata da Rosario Rivellino, dopo aver guidato la classifica fino alla prima giornata di ritorno, comincia un declino che la porter\u00e0, all'ultima giornata, a dover battere la Turris per vincere il torneo. Tuttavia, i giallobl\u00f9 vengono sconfitti in casa (0-1) dalla compagine di Torre del Greco, perdendo il campionato all'ultima partita. La compagine corallina chiuder\u00e0 il campionato prima in classifica, con alle spalle l'Ischia.\nDal 1971 al 1975 l'Ischia lotta di solito per la salvezza e valorizzando i giovani del vivaio.\nNel campionato 1975-1976, nonostante un cammino non proprio felice ed una salvezza conquistata nelle ultime giornate, in Coppa Italia l'Ischia riusc\u00ec ad arrivare in semifinale, dove venne eliminata dal Lecce, che si aggiudicher\u00e0 anche la Coppa. In questo campionato, fa il suo debutto Franco Impagliazzo.\nNel campionato 1976-1977 pur arrivando ottavo in classifica a pari merito con L'Aquila e la Puteolana, segna il maggior numero di reti nel suo girone, 40. In questa stagione avviene inoltre la fusione con la \"Virtus Colonna\", compagine ischitana militante l'anno prima in Promozione.\nNel 1978-1979 l'Ischia si piazza al quindicesimo posto e, pur concludendo il campionato a pari punti (33) con Puteolana, Trebisacce e Mazara, in virt\u00f9 della peggior differenza reti, viene retrocesso in Promozione. Ha pesato, nel computo delle reti subite e quindi sul piazzamento finale, la sconfitta (9-0) ad Acireale con la squadra locale, alla prima giornata del girone di andata.\nIn questo campionato, esordisce Giuseppe Monti, che, insieme ad Impagliazzo, sar\u00e0 l'icona dell'Ischia dell'era moderna.\nNel 1979/80, fallisce il ritorno immediato in quarta serie piazzandosi al secondo posto.\nL'anno successivo sar\u00e0 quello della svolta. L'Ischia allenata da Spignese, pur facendo peggio della stagione precedente (4\u00ba posto) venne ripescato in Interregionale, a completamento organici, per meriti sportivi.\nGli anni ottanta e la conquista della Serie C.\nNel 1981-1982 la squadra guidata da Benito Montalto fu protagonista di un duello in vetta con la Gioiese di Franco Scoglio, che vinse il torneo con due punti di vantaggio solo all'ultima giornata, mentre l'Ischia non and\u00f2 oltre un pareggio a Corigliano. Un finale beffardo, tenuto conto che in base al vantaggio maturato in classifica in virt\u00f9 degli scontri diretti (0-0 a Gioia Tauro e 2-0 ad Ischia), se i giallobl\u00f9 fossero arrivati a pari punti, avrebbero vinto il torneo.\nNel 1982-1983 la guida tecnica della squadra fu affidata a Michele Abbandonato che grazie ai gol di Francesco Impagliazzo e di Ciro Ippolito riusc\u00ec nell'impresa di vincere il torneo e approdare in C2, classificandosi al primo posto con sette punti di vantaggio sul Rifo Sud.\nNel 1983-1984 l'Ischia all'esordio in Serie C2 si piazza al sesto posto. L'impianto della squadra che aveva vinto il campionato precedente viene rinforzato con l'arrivo di Renato Lo Masto, attaccante proveniente dal . Dal vivaio passano in prima squadra Giuseppe Di Meglio, Leonardo Aloi e Massimo Patalano.\nNel 1986-1987 la societ\u00e0 viene rilevata dall'ambizioso e facoltoso Roberto Fiore, gi\u00e0 presidente del Napoli negli anni sessanta.\nIl presidente non bada a spese. Dalla arriva Salvatore Buoncammino, dalla primavera del Napoli Gennaro Monaco, poi Grillo, Papa e Pepe.\nLa squadra viene affidata a Rosario Rivellino e si piazza seconda alle spalle del Frosinone conquistando per la prima volta nella sua storia la serie C1.\nDopo due modesti campionati di Serie C1 (13\u00ba e 12\u00ba posto), nel 1989-1990 l'Ischia viene rilevata da Bruno Basentini scendendo in Serie C2 gi\u00e0 diverse giornate prima della fine del campionato.\nGli anni novanta.\nNel 1990-1991 vince nuovamente il campionato di serie C2, grazie ad una campagna acquisti nella quale furono acquistati De Carolis, Tommasino, Luca Gonano dalla a fare coppia in attacco con Fabrizio Fabris, D'Urso e il portiere Guido Nanni. Questo sar\u00e0 anche l'anno della ribalta per Giovanni Martusciello, che chiude il campionato con 32 presenze e tre reti. Sotto la guida tecnica di Pierino Cucchi, l'Ischia riesce a spuntarla sull', dopo un testa a testa concluso solo alla penultima giornata dopo aver battuto in casa il Kroton (4-0), condannandolo alla retrocessione.\nNel 1991-1992 la guida tecnica della squadra viene affidata ancora a Cucchi. Molti protagonisti del vittorioso campionato precedente vanno via. L'Ischia di questo campionato riusc\u00ec a piazzarsi al 5\u00ba posto, stabilendo il miglior piazzamento in serie C1 mai raggiunto nella sua storia ed arriv\u00f2 fino ai quarti di finale di Coppa Italia, dove fu eliminato dalla Massese.\nNel 1992-1993 l'Ischia di Pasquale Casale non riesce a battere il nell'ultima gara di campionato al Mazzella e retrocede nuovamente, venendo poi ripescato al posto dello stesso Messina, escluso per problemi finanziari. Nello stesso anno, l'Ischia e l'Acireale sono deferiti alla Commissione disciplinare in seguito ad una denuncia del presidente dell'Ischia Bruno Basentini. Nella denuncia si fa riferimento ad un tentativo di corruzione della squadra siciliana, in persona dell'allenatore Giuseppe Papadopulo, che avrebbe avuto interesse affinch\u00e9 la partita del 6 dicembre 1992 tra Acireale ed Ischia terminasse in parit\u00e0, come in effetti avvenne. Entrambe le societ\u00e0 vennero poi assolte con formula piena.\nAl termine del campionato Franco Impagliazzo, dopo venti anni di carriera legati al sodalizio giallobl\u00f9, 500 presenze e 133 reti con la maglia dell'Ischia fra Coppa e campionato, conclude la carriera.\nNel 1994-1995 dopo un campionato costellato dal raggiungimento di parecchi record negativi (peggior quoziente reti, peggior attacco e minimo di vittorie in casa) e dall'avvicendarsi di ben 3 direzioni tecniche (Gianni Balugani, poi Pasquale Casale, poi il duo Impagliazzo - Rispoli), l'Ischia riesce a garantirsi l'ultimo posto utile per disputare i playout. L'avversario \u00e8 il allenato da Gianni Balugani. La squadra guidata dal duo Impagliazzo \u2013 Rispoli (che annoverava in rosa, in quel campionato, Vincenzo Matrone e Alessandro Toti), vinse la gara d'andata per tre reti ad uno e pareggi\u00f2 verso lo scadere la gara di ritorno, il 18 giugno 1995, garantendosi il diritto di rimanere in C1. A fine stagione Giovanni Martusciello, dopo 7 campionati in maglia giallobl\u00f9, passa all'Empoli.\nIl campionato 1996-1997 comincia con Tommaso Angrisani in panchina, subito esonerato dopo la prima giornata, ed un Ischia che \u00e8 protagonista di un avvio molto stentato che la porter\u00e0, alla fine del girone di andata, all'ultimo posto in classifica. Le cose miglioreranno con il ritorno in panchina di Piero Cucchi, la squadra inaneller\u00e0 5 vittorie di fila (maggior numero di vittorie consecutive del girone) che la porteranno a lottare per l'accesso agli spareggi promozione, prima di frenare la propria corsa e di chiudere il campionato in nona posizione, a pari punti con Casarano ed .\nIl fallimento.\nIl 1997-1998 \u00e8 l'anno pi\u00f9 nero della storia dell'Ischia Calcio. Nell'estate del 1997 la societ\u00e0 viene rilevata da Lucio Varriale, autore di una campagna acquisti di un certo spessore. A Ischia arrivano Davide Ricci, Antonio Barbera, Luca Evangelisti, Gianluca De Angelis, Donato Terrevoli e gli olandesi Etienne Verveer e Stefan Jansen. La guida tecnica viene affidata nuovamente a Pierino Cucchi ma la squadra, dopo un buon inizio, non riusc\u00ec ad andare oltre il dodicesimo posto.\nIntanto, gi\u00e0 nella primavera del 1997, preoccupanti segnali sulla situazione debitoria della societ\u00e0 erano venuti dalla Covisoc. Il massimo organo di vigilanza sui bilanci delle societ\u00e0 calcistiche, aveva scoperto una massa debitoria che ammontava a svariati miliardi.\nNel luglio del 1998, mentre si stava allestendo la squadra che avrebbe dovuto disputare la stagione seguente, l'Ischia viene radiata dalla FIGC ed esclusa dal campionato per una fideiussione risultata falsa. Il suo posto venne preso dal Palermo, che sul campo era retrocesso.\nPer molto tempo sono stati poco chiari i motivi che hanno portato alla scomparsa, dopo 75 anni, dell'Ischia.\nIn un primo momento la giustizia sportiva us\u00f2 la mano pesante, inibendo una serie di dirigenti e dichiarando fallita la societ\u00e0, che nel frattempo era ripartita dal Campionato di Seconda Categoria con sette punti di penalizzazione. A gettare forti sospetti sulla regolarit\u00e0 delle valutazioni fatte circa la fidejussione presentata dall'Ischia nel luglio del 1998, furono le dichiarazioni di Franco Jommi, titolare della Sbc (societ\u00e0 coinvolta nella Calciopoli del 2003) che, a proposito della Calciopoli del 2006 ed in riferimento all'Ischia, sostenne che era presente in Lega un \"sistema di servizi e reciproci favori\" che utilizzava il metodo dell'accettazione delle fidejussioni false come mezzo per poter favorire questa o quella squadra.\nGli anni duemila.\nDal fallimento al ritorno in Serie D.\nUna nuova societ\u00e0 venne iscritta al campionato di Eccellenza Campana nel 1998-1999, rilevando il titolo sportivo della compagine ischitana \"Associazione Calcio Forio\", e assunse la denominazione di \"Comprensorio Calcistico Isola d'Ischia\". Viene allestita una squadra con molti elementi locali e viene affidata a Franco Impagliazzo.\nNonostante i proclami di un pronto ritorno in serie C, l'Ischia \u00e8 protagonista di un campionato mediocre, concluso all'undicesimo posto.\nNel campionato 1999-2000 cambia la denominazione in \"A.C. Ischia\".\nNel campionato 2000-2001 l'Ischia si piazza seconda alle spalle del , che stravince il campionato con quattordici punti di vantaggio. Negli spareggi play off tra le due squadre piazzatesi seconde nei rispettivi gironi di Eccellenza campana, l'Ischia venne eliminata dall'Ebolitana (2-1 fuori e 1-1 in casa).\nI primi segnali di ripresa si avranno quando, nel 2003-2004, la societ\u00e0 viene rilevata da Roberto Goveani (un passato anche in serie A come proprietario del , che rimase presidente per\u00f2 solo per una stagione, prima di accasarsi alla ) che, con una serie di investimenti importanti, riusc\u00ec a costruire una buona squadra. L'Ischia si aggiudic\u00f2 la Coppa Italia Regionale (2-1 d.t.s. nella finale contro il Gragnano a Palma Campania) e sfior\u00f2 la promozione dopo un duello con l'Acerrana che la costrinse ai play-off, dove venne eliminata in finale dal Solofra (0-2 in casa e vittoria per 1-0 in trasferta).\nNell'estate 2005 la societ\u00e0 fu rilevata nuovamente dall'ambizioso Bruno Basentini (gi\u00e0 presidente negli anni 90), che la rifond\u00f2 con la denominazione \"A.S.D. Ischia Benessere &amp; Sport\" e costru\u00ec una squadra molto competitiva incentrata sul fantasista Enrico Buonocore. Trascinata dal suo numero dieci e guidata dall'allenatore Enzo Troiano, l'Ischia domin\u00f2 il campionato e riusc\u00ec ad ottenere il ritorno in Serie D.\nA fine stagione la squadra si aggiudic\u00f2 anche la Coppa Ammaturo, Supercoppa d'Eccellenza, ai danni del Sant'Antonio Abate (battuto sia in casa per 2-1, che in trasferta per 3-0).\nLa Serie D.\nNella stagione 2006-2007 l'obiettivo dichiarato \u00e8 la salvezza, anche a causa dei problemi societari avutisi subito dopo la vittoria del campionato con l'abbandono del presidente Bruno Basentini. La societ\u00e0 viene rilevata da Antonio Barile dopo che il titolo era stato consegnato nelle mani del sindaco pochi giorni prima che scadesse il termine per l'iscrizione al campionato. Nonostante tutte queste vicissitudini, la societ\u00e0 riesce a confermare l'ossatura della squadra che aveva vinto il campionato, rinforzandola con qualche buon innesto. La squadra \u00e8 protagonista di un avvio di campionato scintillante, occupando il primo posto in classifica prima di cedere il passo alle corazzate del girone H. Peser\u00e0 sul cammino della squadra anche l'addio, a campionato in corso, di Enrico Buonocore che, in seguito ad un battibecco con i propri sostenitori durante la gara Ischia - Ebolitana (0-1) del 3 dicembre 2006, lascer\u00e0 i giallobl\u00f9 per trasferirsi alla Santegidiese. A torneo concluso, la squadra allenata da mister Impagliazzo sar\u00e0 la vera rivelazione del torneo, finendo al quinto posto in classifica e fuori dai play off per un soffio a causa della classifica avulsa. Infatti, a seguito del reclamo dell'Aversa Normanna circa la partita contro l'Ischia del 7 gennaio 2007 (finita in parit\u00e0 con le reti di Vincenzo Capuozzo e pareggio di Pasquale Ferraro per l'Aversa), l'Ischia si vide comminare la sconfitta a tavolino per 0-3 con la conseguente perdita del punto conseguito nella gara in questione, punto che le \u00e8 costato il quinto posto utile per accedere ai play off.\nIl campionato 2007-2008 si caratterizza per il cambio di denominazione della societ\u00e0. Infatti, la denominazione assunta nel 2005 (Associazione Sportiva Ischia Benessere &amp; Sport) viene abbandonata in favore della denominazione avuta fino al 1998, anno in cui l'Ischia fu estromessa dal campionato di C1. In questo campionato Ranieri Pirro stabilir\u00e0 il record di miglior marcatore stagionale di sempre con la maglia giallobl\u00f9 (16 reti per lui) relativamente al campionato di Quarta Serie.\nLa stagione 2008-2009 vede l'Ischia disputare un buon campionato, chiuso in quinta posizione, a pari punti (44) con la Turris. A questo punto si rendeva necessario uno spareggio tra l'Ischia e la Turris per stabilire chi avrebbe dovuto affrontare, nel primo turno dei play off, la . Tuttavia le due formazioni non si affronteranno mai nello spareggio che era in programma sul neutro di Scafati. Infatti, a causa di un ricorso presentato da un ex tesserato circa un pagamento non effettuato dalla societ\u00e0, l'Ischia durante il campionato fu penalizzata di 1 punto in classifica. Tuttavia la societ\u00e0, per mano dell'avv. Edoardo Chiacchio, present\u00f2 ricorso alla Corte di giustizia federale, la quale accolse l'appello e ridiede all'Ischia il punto sottrattole, grazie al quale i giallobl\u00f9 scavalcarono la Turris in classifica garantendosi l'accesso diretto ai play off\n, dove venne eliminata dalla con un umiliante 5-0.\nNel 2009-2010 l'Ischia esordisce in campionato battendo fuori casa la corazzata Pianura (0-2 con reti di Saurino e Onesti). Ma sar\u00e0 solo un fuoco di paglia. Infatti, in seguito ad una grave crisi societaria, nel mese di dicembre 2009 viene concessa la lista di svincolo ai calciatori tesserati, i quali in maggioranza abbandoneranno la squadra, e verr\u00e0 nominato presidente un semplice tifoso, Maurizio Marena. La squadra allenata da Giuseppe Monti, dopo aver stazionato in zona retrocessione per quasi tutto il torneo, chiuder\u00e0 il campionato al 16\u00ba posto, guadagnandosi la possibilit\u00e0 di mantenere la categoria confrontandosi agli spareggi play out con il Sibilla Bacoli. La partita di andata, giocata al Mazzella, si conclude con un pareggio a reti bianche che lascia presagire al peggio in vista della gara di ritorno, in quanto il Sibilla \u00e8 in vantaggio per il miglior piazzamento. Tuttavia, nella gara di ritorno l'Ischia riesce a battere il Sibilla per due reti a una, riuscendo a conquistare una salvezza insperata.\nDopo il lieto epilogo degli spareggi play out contro il Sibilla Bacoli e la volont\u00e0 del presidente Marena e del direttore generale Enrico Scotti di lasciare la societ\u00e0, l'Ischia ha sfiorato un vero e proprio dramma sportivo, rischiando di scomparire a causa della mancanza di possibili acquirenti. Infatti, all'indomani della conquista della salvezza fu intavolata una trattativa tra la propriet\u00e0 e il gruppo finanziario Martos, deciso a rilevare la squadra. Tuttavia, la trattativa si prolung\u00f2 fino ad agosto inoltrato, provocando uno stallo nelle vicende societarie, con la conseguenza che, una volta saltato il passaggio di propriet\u00e0 in pieno agosto\n, l'Ischia si trov\u00f2 sia in netto ritardo con l'allestimento della formazione, sia priva di una seppur minima struttura dirigenziale.\nNel frattempo, la sopravvivenza seppur formale della societ\u00e0, era stata garantita dal Sindaco di Ischia che riusc\u00ec a coinvolgere qualche imprenditore, e dai tifosi che, grazie ad una colletta, riuscirono a raggiungere la somma necessaria da versare in Lega, effettuando l'iscrizione nell'ultimo giorno utile.\nUna volta sfumata l'acquisizione dell'Ischia da parte della Martos, il 31 agosto 2010 venne nominato un Commissario Straordinario, nella persona del giornalista Giovanni Sasso, con il compito di coordinare, insieme al tecnico Giuseppe Monti, l'allestimento della squadra e il reperimento di risorse economiche per far fronte al campionato.\nLa conseguenza di queste vicende fece s\u00ec che, inizialmente, sul piano sportivo l'Ischia risentisse pesantemente di questi avvenimenti: l'esordio in Coppa Italia a Somma Vesuviana contro la Viribus Unitis, vide i giallobl\u00f9 scendere in campo con la squadra Juniores e perdere la gara per 7-0.\nIn campionato invece, dopo un esordio disastroso a Pisticci (Pisticci - Ischia 4-0), l'Ischia si rese protagonista di un ottimo girone di andata, probabilmente dovuto anche al nuovo assetto societario, che la port\u00f2 a chiudere il girone d'andata nelle primissime posizioni. Alla ripresa del campionato l'Ischia accus\u00f2 un declino che port\u00f2 all'esonero di Giuseppe Monti, sostituito nel mese di febbraio con Ferruccio Mariani, che guid\u00f2 la squadra verso la salvezza.\nGli anni duemiladieci.\n2011-2012.\nNel giugno 2011 la societ\u00e0, rilevata nel frattempo da un gruppo di aziende napoletane facenti capo a Nicola Crisano, si costituisce come societ\u00e0 di capitali a responsabilit\u00e0 limitata, cambiando la ragione sociale da \"Associazione Sportiva\" a \"Societ\u00e0 Sportiva Ischia Isolaverde a r.l.\".\nFautore del nuovo assetto societario \u00e8 Nicola Crisano che, dapprima ha convogliato risorse economiche sotto forma di grosse sponsorizzazioni e poi, in veste di direttore generale, ha guidato la societ\u00e0.\nLa carica di presidente venne affidata a Prospero Santo, in seguito alle dimissioni di Gianni De Vivo; mentre quella di presidente onorario fu assegnata a Raffaele Carlino, imprenditore napoletano e patron di Carpisa -Yamamay, il quale divent\u00f2 anche il principale finanziatore della societ\u00e0, sponsorizzando le casacche col nome della sua azienda.\nNel mercato estivo fu costruita una formazione competitiva impreziosita dagli innesti di Gennaro Scarlato e di Cosimo Sarli. Durante il mercato di riparazione di dicembre, inoltre, la squadra venne ulteriormente rinforzata grazie agli innesti di Sergio Ercolano dall'Avellino, Tommaso Manzo dal Sibilla Bacoli, Giovanni Giuseppe Di Meglio dal Catanzaro e Emanuele Marzocchi dall'Aversa.\nDopo uno stentato avvio (0-0 con il Martina Franca in casa e sconfitta con il CLT Campania), la squadra si rese protagonista di quattro successi di fila (tra i quali spicca la vittoria casalinga sul Francavilla: 6-1 al termine della prima frazione di gioco), portandosi in vetta alla classifica gi\u00e0 alla sesta giornata, dopo la vittoria ad Oppido Lucano, contro l'Angelo Cristofaro (0-1 rete di Savio); vetta che perder\u00e0 nella successiva partita, a causa del pareggio nel derby (2-2 con reti di Sarli e Mazzeo e pareggio all' '88 di Vacca) contro gli eterni rivali della Turris.\nIn seguito alla sconfitta di Sarno (0-3) mister Citarelli venne esonerato in favore di Bruno Mandragora. Sotto la sua gestione l'Ischia inanell\u00f2 sei risultati utili di fila, conquistando la vetta solitaria alla 17 di andata e conquistando il titolo di campione d'inverno del girone H che perder\u00e0 subito alla ripresa del campionato dopo la sconfitta in casa del Martina Franca (4-3). I giallobl\u00f9 rappresentarono l'unica vera contendente del Martina Franca alla vittoria del campionato, tallonando i pugliesi in classifica e conquistando prestigiose vittorie (su tutte Turris - Ischia 4-5 e - Ischia 1-2, vittorie arrivate rispettivamente dopo 14 e 23 anni dalle precedenti affermazioni) prima di cedere il passo alla Sarnese in seguito a tre sconfitte consecutive maturate contro il Casarano (2-4 fuori casa), la Sarnese (0-1 in casa) e la Casertana (0-2 fuori casa). In seguito alla sconfitta di Caserta Mandragora fu esonerato in favore di Domenico Citarelli che, a causa del pareggio interno contro l'Irsinese (2-2) e di dissapori con la societ\u00e0 fu a sua volta allontanato per far posto a Ciro Bilardi. Alla fine della stagione l'Ischia chiuse al terzo posto in classifica garantendosi un posto nei play off, dove venne eliminata al primo turno dalla Casertana con un rotondo 4-0.\nDurante il campionato, il 19 gennaio 2012, i giallobl\u00f9 hanno preso parte ad una amichevole con l'Italia Under 21 guidata da Ciro Ferrara al centro sportivo la Borghesiana, conclusasi 3-0 in favore degli azzurri con le reti di Gabbiadini, Paloschi e Insigne.\nIl ritorno nei professionisti.\nLa stagione parte con l'acquisizione del sodalizio giallobl\u00f9 da parte della \"Green Island\", societ\u00e0 facente capo all'imprenditore napoletano Raffaele Carlino, che da main sponsor rileva la maggioranza del pacchetto azionario e viene nominato presidente.\nIl primo colpo del mercato estivo fu l'ingaggio di Salvatore Campilongo come allenatore al quale segu\u00ec l'allestimento di una formazione che annoverava tra le proprie fila quasi tutti giocatori che avevano militato in categorie superiori.\nGi\u00e0 durante il precampionato, grazie alla campagna acquisti operata e grazie alla fama dell'allenatore, l'Ischia venne accreditata dalla critica come una autentica corazzata.\nL'avvio di campionato vide l'Ischia vincere all'esordio contro il Sant'Antonio Abate e subire una inaspettata sconfitta alla seconda giornata di campionato contro la Battipagliese (3-1), alla quale la squadra fece seguire sei vittorie di fila tra cui lo scontro diretto vinto contro il (0-1) al XXI Settembre-Franco Salerno che regal\u00f2 la vetta solitaria ai giallobl\u00f9 per la prima volta nella stagione perdendola alla nona giornata quando fece registrare la seconda sconfitta in campionato, la prima casalinga, contro il Monopoli. Dalla sconfitta contro i biancoverdi pugliesi i giallobl\u00f9 inanellarono una serie di ventuno risultati utili consecutivi, dalla 9\u00aa alla 30\u00aa giornata, tra i quali vanno annoverate dieci vittorie di fila, dalla 14\u00aa alla 23\u00aa giornata, laureandosi campione d'inverno per la seconda stagione consecutiva e aumentando ad ogni turno il distacco dalla inseguitrice Gladiator, per tutta la stagione la principale antagonista dell'Ischia. I giallobl\u00f9 vinsero matematicamente il torneo il 28 marzo 2013, nella gara vinta in casa contro il Pomigliano (1-0), con cinque giornate di anticipo sulla fine della stagione e con 17 punti di vantaggio sulla seconda, guadagnandosi il ritorno nei professionisti dopo quindici anni dal fallimento.\nIn campionato, \u00e8 degno di nota il 9-1 inflitto al Grottaglie il 14 ottobre, tra le mura amiche del Mazzella; si tratta della partita col maggior numero di reti, e della vittoria col pi\u00f9 ampio scarto, nel girone H della Serie D. In questa stagione l'Ischia trova inoltre la vittoria, per la prima volta nella sua storia, sui campi del Viviani di Potenza e dello Iacovone di Taranto. In trasferta far\u00e0 registrare una inviolabilit\u00e0 pari a 1150 minuti senza subire reti, equivalenti a tredici gare, dalla 3\u00aa alla 26\u00aa giornata. Il 1 maggio 2013 con la vittoria casalinga ai danni del Taranto, la ventottesima stagionale, conquist\u00f2 il record di vittorie in una singola stagione nei gironi a 18 squadre di Serie D che apparteneva in precedenza al Sarom Ravenna, al Montichiari e al con 27 vittorie stagionali. Inoltre, alla fine della stagione si piazz\u00f2 seconda a quota 86 come numero di punti conquistati in una stagione, alle spalle del Montichiari a quota 87.\nAl termine della stagione regolare, si classific\u00f2 prima nel girone di qualificazione con e per l'accesso in semifinale della Poule Scudetto, dove batt\u00e9 il Bra per 4-1. In finale i giallobl\u00f9 ebbero ragione dei veneti del Delta Porto Tolle per 2-1, laureandosi campioni d'Italia dilettanti per la prima volta nella loro storia.\nNel corso della stagione, il 16 gennaio 2013, i giallobl\u00f9 hanno affrontato in una amichevole ufficiale il al Mazzella, venendo sconfitti per 3-1 dopo essersi portati momentaneamente in vantaggio.\nAlla fine della stagione, su 40 match ufficiali disputati l'Ischia far\u00e0 registrare 31 vittorie, 5 pareggi e 4 sconfitte, con 86 reti messe a segno e appena 26 subite.\n2013-2014: Lega Pro Seconda Divisione.\nIn continuit\u00e0 con la precedente annata, la stagione inizia con un mercato estivo scoppiettante. Tra gli acquisti spiccano l'attaccante Antonio Di Nardo, il centrocampista Edoardo Catinali e Antonio Schetter, calciatori con grande esperienza in Serie B e Lega Pro. Il ruolo di segretario generale della societ\u00e0 viene affidato a Giuseppe Iodice, ex dirigente della S.S.C. Napoli.\nLa squadra, dopo un buon inizio in Coppa Italia, non riesce ad ingranare: la prima vittoria arriva solo alla quinta giornata, al cospetto della Casertana. Pochi giorni dopo, il 3 ottobre, arrivano le dimissioni del Presidente Raffaele Carlino, conseguenza di uno sciopero indetto dalla squadra. Nel frattempo, mentre in Coppa Italia il cammino termina solo al terzo turno (preludio alle semifinali) per mano della Salernitana, in campionato si stenta: nelle successive quattordici giornate la squadra di Campilongo ottiene quattro vittorie e otto pareggi, un bottino magro per una squadra che puntava a vincere il girone.\nAlla crisi tecnica si aggiunge quella societaria, acuita nei primi giorni del 2014: arenata la trattativa con un gruppo di imprenditori settentrionali di origini campane, per questioni di budget si inizia a parlare di cessioni importanti. L'8 gennaio arrivano le dimissioni del direttore sportivo Nicolino Crisano. Due settimane dopo, a seguito della sconfitta interna al cospetto del Chieti, l'allenatore Campilongo viene esonerato e al suo posto ingaggiato l'ex Giugliano Antonio Porta. Il progetto tecnico giallobl\u00f9 conosce un vero e proprio ridimensionamento che si spiega con 10 cessioni eccellenti (vedi Nigro, Cascone, Di Nardo, Catinali, Schetter e Pedrelli) e l'acquisto di giocatori a basso costo in cerca di rivalsa dopo un inizio stagione negativo (da menzionare Scalzone, Tricoli, Muro e gli ischitani d'origine Davide Trofa e Andrea Impagliazzo).\nIl nuovo allenatore, seguendo un diktat societario, mette in campo una formazione giovane, cos\u00ec da godere dei contributi della Legge Melandri (et\u00e0 media). Gli addetti ai lavori parlano di retrocessione sicura, ma la squadra sembra rigenerata: vittoria all'esordio con l'Aversa Normanna, sconfitta dignitosa con la Casertana, poi una serie di sette risultati utili consecutivi, in cui spiccano i successi su Teramo \ne Foggia. L'Ischia \u00e8 la vera sorpresa del girone di ritorno: dopo la sconfitta con il Tuttocuoio, i giallobl\u00f9 battono il Cosenza e - a tre giornate dal termine - si ritrovano con otto punti di vantaggio sulla nona in classifica (le prime otto accedono direttamente in Lega Pro unica). Nel turno successivo, nonostante la sconfitta a Melfi, gli isolani conquistano la promozione e tornano in terza serie dopo sedici anni. I campani termineranno il campionato al settimo posto.\n2014-2016: Dal ritorno in terza serie all'esclusione dalla Serie D.\nA distanza di 17 anni dall'ultima partecipazione (nell'annata 1997-98), l'Ischia si presenta pertanto al via del campionato terza serie: la squadra viene assemblata con vari giocatori giovani prelevati dalle selezioni giovanili di altri club, anche prestigiosi (tra cui Empereur dalla Fiorentina e Bulevardi dal ), coadiuvati da qualche elemento di maggiore esperienza quali il difensore Sirignano e l'attaccante Ciotola. Lasciano invece l'Isolaverde vari elementi determinanti della rosa che nella stagione precedente aveva centrato l'ammissione alla Lega Pro unica: vengono tuttavia confermate le \"bandiere\" Mennella, Finizio e Armeno. In panchina viene confermato il tecnico Antonio Porta, mentre nei quadri societari l'ex calciatore del Napoli Giuseppe Taglialatela viene nominato presidente del comitato tecnico, con Vittorio Di Bello (garante della fideiussione depositata al fine di poter disputare il torneo) delegato al ruolo di amministratore unico.\nLa stagione si rivela difficoltosa: la squadra gravita costantemente nella parte bassa della classifica: nelle prime sette giornate di campionato l'Ischia viene sconfitta (pur disputando buone partite) da squadre meglio attrezzate come Benevento e , pareggia contro , , e e vince unicamente sul campo dell'Aversa Normanna. Segue poi una serie di sette sconfitte consecutive (sei in campionato e una in Coppa Italia), che conduce all'esonero del tecnico Antonio Porta (peraltro pesantemente contestato dalla tifoseria): in dissenso con tale decisione, il presidente del comitato tecnico Taglialatela e alcuni membri dello staff rassegnano le dimissioni dalle proprie cariche.\nIn questo frangente il controllo societario viene accentrato nelle mani di Vittorio Di Bello, mentre la panchina viene affidata al tecnico romano ed ex giocatore di futsal Agenore Maurizi. La nuova gestione viene inaugurata da otto punti racimolati in cinque partite consecutive, includenti una vittoria interna in rimonta contro il di Fabrizio Miccoli.\nIl calciomercato invernale comporta una netta rifondazione della squadra: il nuovo organico tuttavia incappa in una fase di scarso rendimento, culminato nelle due sconfitte esterne per 6-0 contro il Foggia e per 4-0 contro la . L'Ischia riesce tuttavia a recuperare qualche posizione in classifica (complici le vittorie contro dirette concorrenti come , Aversa Normanna e ) e si garantisce un posto nei play-out. Decisive sono anche le 11 reti segnate dalla punta centrale Saveriano Infantino, giunto in prestito all'Isolaverde durante il mercato invernale.\nNegli spareggi-retrocessione i giallobl\u00f9 incrociano l'Aversa Normanna, che viene sconfitta all'andata al Mazzella per 4-1 (doppietta di Sirignano). Nella gara di ritorno l'Ischia viene tuttavia sconfitta per 3-1, riuscendo tuttavia a garantirsi la permanenza in terza serie grazie alla miglior differenza reti tra andata e ritorno.\nLa stagione 2015/16 si apre con il rientro nei quadri societari del presidente onorario Luigi Rapullino; in panchina viene chiamato il tecnico Leonardo Bitetto, a capo di una rosa con elementi di qualit\u00e0 quali Nicola Mancino, Ameth Fall e Liberato Filosa. In campionato, al buon rendimento iniziale succede a partire da dicembre un'involuzione che conduce i giallobl\u00f9 nella parte bassa della classifica. Il calciomercato invernale indebolisce ulteriormente la rosa, inducendo un costante peggioramento del rendimento che neanche i cambi di panchina (a Bitetto succedono nell'ordine Nello Di Costanzo, Antonio Porta e, per le sole gare play-out, Giovanni Giuseppe Di Meglio e Enrico Buonocore) riescono ad arrestare. L'Ischia termina pertanto al diciassettesimo posto la stagione regolare, dovendo nuovamente giocarsi la salvezza ai playout contro il . Il doppio confronto si risolve in una sconfitta per 0-3 in casa e una vittoria per 1-2 in trasferta, che sanciscono la retrocessione dell'Ischia dalla Lega Pro alla Serie D, cui tuttavia il sodalizio isolano non riesce ad iscriversi, venendo pertanto radiata dai campionati nazionali.\nDal 2017: Rinascita nei dilettanti.\nDopo l'esclusione dalla quarta serie, nella stagione 2016-2017 e 2017-2018 il sodalizio prosegue la sua attivit\u00e0 esclusivamente a livello giovanile.\nNel frattempo la societ\u00e0 ischitana \"A.S.D. Florigium\", militante nel girone B di Promozione Campania, assume la denominazione \"A.S.D. Nuova Ischia\" (senza tuttavia alcuna correlazione con la vecchia Isolaverde), adotta i colori sociali giallo e blu ed elegge a campo casalingo lo stadio Enzo Mazzella, contrattualizzando alcuni ex giocatori dell'Ischia Isolaverde, quali Luigi Mennella e Gianluca Saurino. Detto club, dopo aver finanche condotto il proprio girone laureandosi campione d'inverno, chiude la stagione regolare al terzo posto, per poi essere eliminato in finale play-off dal Mons Prochyta. Poche settimane dopo detta societ\u00e0 rileva il titolo sportivo dell'\"A.S.D. Isola di Procida\" assumendo la nuova denominazione \"A.S.D. Sporting Ischia\", acquisendo quindi il diritto a partecipare al campionato di Eccellenza; appena un mese dopo, a causa di dissidi, il titolo viene per\u00f2 ceduto alla Puteolana e la Nuova Ischia cessa di esistere.\nDopo questo ulteriore rovescio la societ\u00e0 viene effettivamente rifondata per iniziativa di un gruppo di tifosi, rilevando il titolo sportivo e amministrativo della \"A.C. Sangennarese\" di San Gennaro Vesuviano e assumendo il nome di \"Associazione Sportiva Dilettantistica Rinascita Ischia Isolaverde\", con in dotazione lo storico marchio sociale dalla \"vecchia\" Isolaverde, definitivamente scioltasi nello stesso anno.\nDopo aver vanamente tentato di iscriversi in Promozione, la Rinascita Ischia riparte dalla Prima Categoria, chiudendo infine quarta nel girone A e venendo eliminata nel primo turno dei play-off dal Plajanum Chiaiano; la presidenza, inizialmente affidata ancora una volta a Giuseppe Taglialatela, viene successivamente rilevata direttamente da alcuni rappresentanti della tifoseria e infine, nell'estate del 2018, dall'armatore ischitano Emanuele D'Abundo.\nContestualmente la squadra viene ripescata in Promozione campana e cambia denominazione in \"Societ\u00e0 Sportiva Dilettantistica Ischia Calcio\". La squadra sar\u00e0 la rivelazione del girone di andata del campionato riuscendo a navigare costantemente nelle posizioni di vertice, nonostante un organico tutto locale, giovane e soprattutto composto in ritardo a causa del ripescaggio inaspettato. L'ottima posizione di classifica stimola quindi la societ\u00e0 a rinforzare la squadra durante la sessione invernale di mercato, innestando praticamente in ogni reparto un giocatore di categoria superiore. Il risultato finale per\u00f2 non sar\u00e0 quello atteso a causa di risultati fin troppo altalenanti: l'Ischia chiude quinta rimanendo addirittura esclusa dai play-off. A campionato ancora in corso viene ufficializzato Giuseppe Monti come nuovo allenatore per la stagione sportiva 2019-2020.\nColori e simboli.\nColori.\nI colori della squadra sono il giallo ed il blu che furono adottati verso il finire degli anni Cinquanta. Infatti nei primissimi anni di vita, in special modo durante la disputa dei tornei Ulic negli anni Trenta, i calciatori indossavano generalmente una maglia a strisce bianconere con pantaloncini e calzettoni bianchi. Negli anni Cinquanta, a causa delle ristrettezze economiche in cui versava il club, furono utilizzate maglie a strisce verticali neroazzurre donate alla societ\u00e0 da Aldo Campatelli, all'epoca giocatore dell'Inter e frequentatore dell'isola. Sul finire degli anni Cinquanta, quindi, furono adottati gli attuali colori sociali e la divisa richiamava nello stile quella del Boca Juniors. Negli anni Ottanta e Novanta furono utilizzate delle casacche con una banda blu che copriva le spalle e le braccia e maglia gialla. Questa divisa fu resa celebre per la promozione in serie C1 del 1986-1987. Pi\u00f9 in generale, nel corso degli anni la societ\u00e0 non si \u00e8 mai data uno stile unico per le divise da gioco le quali, pur non discostandosi mai dai colori societari, di volta in volta hanno assunto fantasie diverse.\nPer quanto riguarda le divise da trasferta il colore principale \u00e8 generalmente il bianco. Questa casacca compare per la prima volta negli anni Sessanta e fu resa celebre perch\u00e9 fu indossata dagli atleti che conquistarono la promozione in Serie D nel 1963-1964, nella finale con l'Angri e da quelli che vinsero il campionato di Serie C2 del 1990-1991. Nel corso degli anni Settanta per un certo periodo furono utilizzate anche delle divise completamente rosse, cos\u00ec come negli anni Novanta furono il verde ed il bianco a costituire i colori della seconda maglia. In genere viene anche utilizzato un completo blu con qualche inserto di colore giallo.\nSimboli ufficiali.\nStemma.\nLo stemma storico dell'Ischia riprende parzialmente le forme dell'emblema araldico del maggior comune isolano: esso raffigura in forma stilizzata l'isola (sotto forma di tre cuspidi) emergente dai flutti del mare. Fermo restando il contenitore (uno scudetto giallo), a decorrere dal 1998 lo stemma \u00e8 stato ristilizzato e arricchito: la figura dell'isola \u00e8 stata ricolorata in verde, in posizione centrale \u00e8 stato aggiunto un pallone da calcio di tipo moderno (a pentagoni ed esagoni) e in capo il motto comunale \"Ischia Fidelitatis Aeternae\" \u00e8 stato soppiantato dalle varie denominazioni societarie.\nInno.\nL'inno dell'Ischia Calcio \u00e8 la canzone \"Ischia faje Sunn\u00e0\" composta dal cantautore napoletano Ciro Sebastianelli nel 1987, per celebrare la prima vittoria della squadra isolana nel campionato di serie C2.\nStrutture.\nStadio.\nIl primo campo dell'Ischia \u00e8 stato il cosiddetto \"Riserva Mazzella\", dal nome del notaio Bonaventura Mazzella, che nei primi anni '20 mise a disposizione una radura situata nella pineta di Ischia, affinch\u00e9 potesse essere trasformata in un campo di calcio. In questo campo, privo peraltro di tribune, l'Ischia disput\u00f2 i Tornei Uliciani finch\u00e9 il legittimo proprietario, nel 1937, revoc\u00f2 la concessione agli atleti per l'utilizzo della radura.\nDopo l'abbandono del \"Riserva Mazzella\" l'allora allenatore dell'Ischia, \"Filippo Ferrandino\", ebbe in concessione nel 1938 una radura affinch\u00e9 potesse essere trasformata in campo sportivo. Tale radura si trovava nella zona ricoperta di lava dall'eruzione del 1301, il cosiddetto \"Arso\" da cui deriv\u00f2 il primo nome ufficiale dell'impianto, lo \"Stadio dell'Arso\". Nella sua prima conformazione l'impianto era costituito dal solo rettangolo di gioco, che fu ricavato dagli stessi atleti dell'Ischia, che si adoperarono per far brillare con delle mine gli enormi massi lavici presenti e per spianare il terreno. Nel 1948 fu intitolato alla memoria di \"Vincenzo Rispoli \", giovane calciatore ischitano, talentuosa mezz'ala, che gioc\u00f2 nei giallobl\u00f9 dal 1935 fino alla sua morte, avvenuta l'8 settembre 1943 a Vietri sul Mare. La partita di inaugurazione fu giocata contro la Puteolana, mentre l'ultima gara al Rispoli fu contro il Frosinone, il 17 aprile del 1988.\nL'Ischia gioca le partite casalinghe nello stadio comunale di Ischia \"Enzo Mazzella\", il principale e pi\u00f9 grande stadio di calcio di Ischia.\nL'impianto fu progettato nel 1986 ed entr\u00f2 in funzione il 24 aprile del 1988 con la partita di campionato Ischia - Puteolana (1-0 rete di Salvatore Buoncammino). Prende il nome dal defunto Vincenzo Mazzella, ex sindaco di Ischia e artefice principale della costruzione del nuovo stadio. Nell'ospitare le partite dell'Ischia sostitu\u00ec lo stadio \"Vincenzo Rispoli\".\n\u00c8 uno stadio polivalente, dotato di pista d'atletica a sei corsie e di impianto di illuminazione artificiale. Il rettangolo di gioco \u00e8 in erba e misura 110\u00a0m in lunghezza e 65\u00a0m in larghezza. L'impianto, in cemento armato, \u00e8 composto da una tribuna principale dotata di due livelli e posta a sud-ovest. Il primo livello \u00e8 scoperto ed \u00e8 composto da gradinate, mentre il secondo \u00e8 totalmente coperto con tutti i posti a sedere. Di fronte alla tribuna principale \u00e8 situato il settore distinti, posto a nord-est, dotato di gradinate e privo di copertura. Quest'ultimo viene usato per sistemare le tifoserie ospiti.\nCentro di allenamento.\nL'Ischia Isolaverde svolge tradizionalmente le sue sedute di allenamento principalmente allo Stadio Vincenzo Rispoli, secondo impianto per grandezza del Comune di Ischia, dotato di un terreno erboso sintetico di terza generazione. Inoltre, in caso di pioggia, \u00e8 solita utilizzare per gli allenamenti il \"Palazzetto dello Sport Federica Taglialatela\", tendostruttura situata nei pressi dello Stadio Mazzella.\nSociet\u00e0.\nL'Ischia Calcio \u00e8 una Societ\u00e0 a responsabilit\u00e0 limitata dalla stagione 2018-2019. La societ\u00e0 \u00e8 controllata dal presidente Emanuele d\u2019Abundo.\nStatistiche e record.\nStatistiche di squadra.\nDi seguito l'elenco dei migliori piazzamenti ottenuti dalla squadra nei campionati nazionali.\nL'Ischia ha partecipato a 12 campionati di Serie C1/Lega Pro, ottenendo il seguente miglior piazzamento:\nL'Ischia ha partecipato a 6 campionati di Serie C2/Lega Pro Seconda Divisione ottenendo i seguenti migliori piazzamenti:\nL'Ischia ha partecipato a 22 campionati di Serie D ottenendo i seguenti migliori piazzamenti:\nL'Ischia ha partecipato a 2 Campionati Interregionali ottenendo i seguenti migliori piazzamenti:\nL'Ischia ha partecipato a 19 edizioni della Coppa Italia Serie C/Coppa Italia Lega Pro/Coppa Italia Semiprofessionisti ottenendo il seguente miglior piazzamento:\nL'Ischia ha partecipato a 7 edizioni della Coppa Italia Serie D ottenendo il seguente miglior piazzamento:\nL'Ischia ha partecipato a 5 edizioni della Coppa Italia Dilettanti ottenendo il seguente miglior piazzamento:\nStatistiche individuali.\nIl giocatore che detiene il record di presenze in campionato \u00e8 Franco Impagliazzo, con 431 presenze. Quest'ultimo detiene anche il record assoluto di presenze (500 tra Campionato e Coppa Italia).\nIl primato per quanto concerne la sola Serie C va invece a Giuseppe Monti, con 311 presenze.\nIl giocatore che ha segnato pi\u00f9 gol in assoluto in maglia giallobl\u00f9 \u00e8 Salvatore Di Meglio, con 148 reti in totale.\nIl record di gol in un singolo campionato di Serie C1 appartiene a Luigi Di Baia e Saveriano Infantino, con 11 reti rispettivamente nei campionati 1993-1994 e 2014-15, mentre il giocatore con pi\u00f9 reti in Serie C2 \u00e8 Vincenzo Onorato, con 19 reti nella stagione 1986-1987. In Serie D il miglior marcatore stagionale \u00e8 Ranieri Pirro, con 16 reti nella stagione 2007-2008. Il primato di reti in Eccellenza appartiene a Luigi Caliano, autore di 22 reti nella stagione 2003-2004.\nTifoseria.\nStoria.\nLa nascita del tifo organizzato ad Ischia risale ai primi anni '80 con la comparsa del Commando Ultr\u00e0 e della Vecchia Guardia che confluirono, nel 1983, nel gruppo pi\u00f9 longevo del panorama ultras ischitano: gli Yellow Blue Lions, tuttora in vita.\nNel corso degli anni molti sono stati i gruppi che hanno seguito le sorti della squadra ischitana, degni di menzione i Warriors, gli Irriducibili, Teste Matte e pi\u00f9 recentemente Guardians e Viking, tutti disciolti. Attualmente sono presenti tre gruppi ad Ischia: i gi\u00e0 citati Yellow Blue Lions, gli Ultras Liberi fondati nel 2006 e il gruppo Ischitani, fondato nel 2011.\nNel 2012 \u00e8 stato fondato il primo club di tifosi dell'Ischia con sede a Shanghai denominato \"Fans Club Ischia Football Club\". Fondato sotto impulso del Presidente Raffaele Carlino, il club \u00e8 presieduto da Massimiliano De Giovanni e consta di 44 membri.\nGemellaggi e rivalit\u00e0.\nLa tifoseria dell'Ischia vantava due soli gemellaggi con Perugia e Acerrana (il quale \u00e8 stato sciolto in seguito alla scomparsa del tifo organizzato ad Acerra). Il primo nacque negli anni '90 allorquando le due formazioni si affrontavano in Serie C1, mentre il gemellaggio con i ragazzi di Acerra risaliva ai primi anni 2000. Entrambi i gemellaggi sono stati sciolti. Attualmente la tifoseria Ischitana vanta solidi rapporti di amicizia con le curve di Juve Stabia, Forio e Mariglianese.\nPer quanto riguarda le rivalit\u00e0 spicca su tutte quella con la , risalente agli anni '80 e negli ultimi anni salita alla ribalta a causa degli scontri del novembre 2008 che fecero s\u00ec che da allora le partite tra le due squadre si giocassero senza tifoserie ospiti.\nRivalit\u00e0 minori quelle con Casertana, Savoia, Gladiator, Aversa Normanna e , mentre alcune sono del tutto sopite a causa del fatto che le tifoserie non si incontrano da anni, come quelle con Siena, Chieti, e Salernitana."}
{"id": "674318", "revid": "110157", "url": "https://it.wikipedia.org/wiki?curid=674318", "title": "\u0158\u00ed\u010dany", "text": "\u0158\u00ed\u010dany \u00e8 una citt\u00e0 della Repubblica Ceca facente parte del distretto di Praha-v\u00fdchod, in Boemia Centrale."}
{"id": "674319", "revid": "339392", "url": "https://it.wikipedia.org/wiki?curid=674319", "title": "Citt\u00e0 Quezon", "text": ""}
{"id": "674321", "revid": "1305772", "url": "https://it.wikipedia.org/wiki?curid=674321", "title": "Ady", "text": ""}
{"id": "674323", "revid": "110157", "url": "https://it.wikipedia.org/wiki?curid=674323", "title": "Quezon City", "text": "Quezon City (filippino: \"Lungsod Quezon\"; spagnolo: \"Ciudad Quezon\") \u00e8 una citt\u00e0 altamente urbanizzata (HUC) delle Filippine, ubicata nella Regione Capitale Nazionale, nota anche come QC.\nStoria.\nFino al 1976 era la capitale delle Filippine e quando questa fu spostata a Manila entr\u00f2 a far parte della stessa area metropolitana.\nGeografia fisica.\nCaratteristiche.\nQuezon City \u00e8 la pi\u00f9 grande citt\u00e0 dell'area metropolitana di Manila. Con circa 160\u00a0km\u00b2, copre quasi un quarto della conurbazione della capitale delle Filippine. La citt\u00e0 si trova su un altopiano piuttosto alto nell'angolo nordorientale della metropoli.\nQuezon City confina con Manila a sud-est, con Caloocan e Valenzuela ad ovest e a nord-ovest. \nQuartieri.\nLa citt\u00e0 pu\u00f2 essere divisa in quartieri. La parte meridionale, dove ci sono i posti pi\u00f9 interessanti, comprende i centri di Diliman, Commonwealth, Cubao, Kamias-Kamuning, New Manila, San Francisco del Monte e Santa Mesa Heights. La met\u00e0 settentrionale della citt\u00e0 \u00e8 spesso chiamata Novaliches e include le aree di Fairwiew e Lagro.\nBaranggay.\nQuezon City \u00e8 formata da 142 baranggay:"}
{"id": "674324", "revid": "287204", "url": "https://it.wikipedia.org/wiki?curid=674324", "title": "Ricany", "text": ""}
{"id": "674332", "revid": "287204", "url": "https://it.wikipedia.org/wiki?curid=674332", "title": "Aar", "text": ""}
{"id": "674333", "revid": "2519", "url": "https://it.wikipedia.org/wiki?curid=674333", "title": "Roxas (Capiz)", "text": "Roxas \u00e8 una citt\u00e0 componente delle Filippine, capoluogo della Provincia di Capiz, nella Regione del Visayas Occidentale.\nRoxas \u00e8 formata da 47 baranggay:"}
{"id": "674334", "revid": "131962", "url": "https://it.wikipedia.org/wiki?curid=674334", "title": "Roxas City", "text": ""}
{"id": "674339", "revid": "1149807", "url": "https://it.wikipedia.org/wiki?curid=674339", "title": "Tiger Woods PGA Tour", "text": "Tiger Woods PGA Tour \u00e8 una serie di videogiochi di golf sponsorizzata dal giocatore professionista Tiger Woods. Il giocatore si impersona in un vero giocatore di golf e deve giocare tornei e partite per vincere vari premi. Nel gioco \u00e8 possibile intraprendere direttamente la carriera di Tiger Woods e partecipare ai tornei pi\u00f9 prestigiosi, con tutte le regole reali dei tornei golfistici, compreso lo svolgimento in quattro turni ed il superamento del \"taglio\"; o iniziare una propria carriera golfistica con un giocatore creato nei minimi dettagli, dal vestiario alle palline da utilizzare, grazie ad un editor specifico.\nIl videogioco \u00e8 disponibile per PlayStation, PC e altre piattaforme."}
{"id": "674346", "revid": "75775", "url": "https://it.wikipedia.org/wiki?curid=674346", "title": "Elfi alti", "text": ""}
{"id": "674347", "revid": "110157", "url": "https://it.wikipedia.org/wiki?curid=674347", "title": "L\u00e1zn\u011b B\u011blohrad", "text": "L\u00e1zn\u011b B\u011blohrad \u00e8 una citt\u00e0 della Repubblica Ceca facente parte del distretto di Ji\u010d\u00edn, nella regione di Hradec Kr\u00e1lov\u00e9.\nI villaggi di Brtev, Doln\u00ed Javo\u0159\u00ed, Doln\u00ed Nov\u00e1 Ves, Horn\u00ed Nov\u00e1 Ves, H\u0159\u00eddelec, L\u00e1ny, Prost\u0159edn\u00ed Nov\u00e1 Ves and Uhl\u00ed\u0159e sono sotto l'amministrazione di L\u00e1zn\u011b B\u011blohrad."}
{"id": "674349", "revid": "287204", "url": "https://it.wikipedia.org/wiki?curid=674349", "title": "Lazne belohrad", "text": ""}
{"id": "674350", "revid": "287204", "url": "https://it.wikipedia.org/wiki?curid=674350", "title": "Lazne Belohrad", "text": ""}
{"id": "674352", "revid": "1632387", "url": "https://it.wikipedia.org/wiki?curid=674352", "title": "Hammered", "text": "Hammered \u00e8 il sedicesimo album dei Mot\u00f6rhead, uscito nel 2002 per la Sanctuary Records.\nIl disco.\nL'album, \u00e8 stato uno dei lavori pi\u00f9 hard rock della band degli ultimi tempi. Il disco si pu\u00f2 considerare migliore del precedente ed opaco \"We Are Mot\u00f6rhead\". Contiene buone canzoni, \"riunite\" soprattutto nella prima met\u00e0 del disco, come \"Brave New World\", dalla quale \u00e8 stato tratto anche un videoclip.\nL'ultima traccia \"Serial Killer\", (scritta da Kilmister e anch'essa accompagnata con un videoclip) \u00e8 molto particolare perch\u00e9 non \u00e8 altro che una \"spoken word\" in cui Lemmy parla su un sottofondo musicale intonato dalla chitarra distorta di Phil Campbell; inoltre, negli ultimi secondi della traccia, possiamo sentire anche la voce del famoso wrestler Triple H, al quale \u00e8 dedicata anche la bonus track \"The Game\".\nTutte le tracce (eccetto quelle segnate) sono scritte da Phil Campbell, Lemmy Kilmister e Mikkey Dee.\nTracce.\nBonus tracks:\nBonus tracks dell'edizione limitata (\"Disco 2\"):"}
{"id": "674360", "revid": "121821912", "url": "https://it.wikipedia.org/wiki?curid=674360", "title": "Romolo Murri Catania", "text": "La Romolo Murri Catania, \u00e8 una squadra di cricket che ha partecipato al campionato di serie A maschile. Gi\u00e0 nel 2002 aveva partecipato ai play off scudetto ed in finale aveva battuto i campioni in carica della Pianoro, aggiudicandosi il titolo italiano di cricket indoor. La Romolo Murri allenata dal capitano Alex Priywanga dello Sri Lanka, ha battuto in finale i padroni di casa del Pianoro campione d'Italia all'aperto e per la Sicilia si tratta del primo titolo tricolore della stagione e il trentanovesimo assoluto e soprattutto il secondo nel cricket dopo quello conquistato nel 2001 dalle ragazze della Polisportiva I Cirnechi Catania allenati dalla prof. Francesca Palazzo. A Pianoro si sono laureati campioni d'italia di cricket indoor questi giocatori: Luca Barbagallo, Daniele Consoli, Duncan Cotton, Alfio Tomasello, Francesco Tomasello e Antonio Urso."}
{"id": "674361", "revid": "2181294", "url": "https://it.wikipedia.org/wiki?curid=674361", "title": "Pasta con le sarde", "text": " \nLa pasta con le sarde (\"pasta ch\u00ee sardi\" in siciliano) \u00e8 un piatto tipico della cucina siciliana, inserito nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf). In origine \u00e8 un piatto stagionale: si pu\u00f2 preparare da marzo a settembre, periodo in cui si trovano al mercato le sarde fresche ed \u00e8 possibile raccogliere nei campi il finocchio selvatico.\nEsistono molte varianti. Una tra le pi\u00f9 importanti \u00e8 la pasta con le sarde \"alla trappitara\", ricetta gelosamente custodita da famiglie marinare di Trappeto (PA).\nOrigini del piatto.\nSecondo la tradizione la pasta con le sarde fu inventata da un cuoco arabo del generale Eufemio da Messina, durante la campagna militare degli arabi nella zona di Siracusa (secondo un'altra versione, poco presente nelle fonti, il fatto sarebbe accaduto a Mazara del Vallo). Il cuoco doveva sfamare le numerose truppe, trovandosi per\u00f2 in condizioni disagiate dovette fare appello alla sua inventiva ed elaborare un piatto con quel che la natura di quel luogo gli offriva; fu cos\u00ec che un\u00ec il pesce, rappresentato dalle sarde (o alici nella versione del piatto che risale ai tradizionali spaghetti alla siracusana), e i sapori della terra: finocchietto selvatico, principalmente, e pinoli. \nIl piatto di Eufemio viene odiernamente considerato come il primo \"mare-monti\" della storia, poich\u00e9 seppe mettere insieme i prodotti naturali del mare e quelli montani.\nIngredienti.\nGli ingredienti principali sono le sarde, la pasta e il finocchietto. La sarda \u00e8 un pesce azzurro molto diffuso nel mediterraneo. Appartiene allo stesso gruppo delle acciughe o alici, ma \u00e8 pi\u00f9 grassa e deve per questo essere cucinata non oltre le otto ore dalla pesca per non comprometterne il sapore. Si pesca soprattutto da marzo a settembre. Le sarde (o sardelle) previste per questo piatto devono essere quelle fresche e non possono essere sostituite con le sardine sott'olio.\nDevono essere nettate e sfilettate, eliminando la testa, la coda e la lisca, quindi lavate e asciugate tra due panni puliti. Quanto alla pasta, sono generalmente indicati tre tipi di pasta, tutti di semola di grano duro: i bucatini; i perciatelli, leggermente pi\u00f9 grossi dei bucatini e chiamati anche col nome generico di maccheroni; i mezzani o mezzi ziti. Il finocchietto di montagna di cui si parla nelle ricette \u00e8 il finocchio selvatico.\nNella pasta con le sarde se ne utilizzano le parti pi\u00f9 tenere e verdi, i germogli, i rametti pi\u00f9 giovani e le tipiche foglie piumose (o barba), che si possono raccogliere in campagna dalla primavera all'autunno e cio\u00e8 nello stesso periodo in cui \u00e8 possibile trovare nei mercati le sarde freschissime. Gli altri ingredienti della ricetta \"classica\" sono: cipolle, acciughe salate, uva passa, pinoli, una bustina di zafferano, olio, sale e pepe. Nella variante \"alla messinese\" in genere non si utilizza lo zafferano.\nVa servita con pan grattato tostato.\nDosi.\nPer tre o quattro persone:\nPreparazione.\nLessare per una ventina di minuti il finocchietto in tanta acqua salata, quanta ne servir\u00e0 poi per la pasta (4 litri per 500 g), scolarli e tritarli. Tenere da parte l'acqua. In un tegame, scottare le sarde in 1 dl d'olio extravergine d'oliva (un minuto per lato), scolarle e riservarle. Mettere a soffriggere nello stesso tegame le cipolle finemente affettate fino a leggerissima coloritura e unire quindi il finocchietto, le sarde, l'uva passa (rinvenuta in acqua tiepida per mezz'ora), i pinoli, sale e pepe. Cuocere a fuoco basso, mescolando, per amalgamare la salsa.\nDopo una ventina di minuti, unire le acciughe che sono state dissalate, lavate, asciugate e infine sciolte in un tegamino con un cucchiaio d'olio caldo. Cuocere ancora per 15 minuti, sempre mescolando e unire quindi una bustina di zafferano, sciolto in un cucchiaio dell'acqua di cottura del finocchietto. Mettere intanto a cuocere la pasta nell'acqua di cottura del finocchietto. Scolarla al dente e unirla al condimento. Lasciare riposare per qualche minuto prima di servire.\nVarianti.\nEsistono diverse varianti: tra di esse, quella della zona palermitana cosiddetta \"in bianco\" senza aggiunta di sugo di pomodoro, e un'altra diffusa nell'agrigentino in cui \u00e8 previsto il concentrato di pomodoro nella fase di preparazione. Questa ricetta \u00e8 talmente diffusa nel territorio palermitano che nel corso del tempo si sono affermate, sia nella tradizione familiare, sia nelle cucine dei grandi chef, diverse varianti. Francesco Paolo Cascino, famoso chef siciliano, mette, al posto delle cipolle, degli scalogni e uno spicchio d'aglio, bagna il soffritto con un bicchiere di vino bianco e usa sardine dissalate invece delle acciughe dissalate. Pino Correnti, illustre gastronomo siciliano, unisce solo met\u00e0 delle sarde al soffritto di cipolla. Scola la pasta molto al dente, la mescola al condimento, la passa in un tegame da forno e la ricopre con l'altra met\u00e0 delle sarde, rosolate in un secondo tegame nella loro salsa. Cosparge infine la superficie con mandorle tritate e inforna la teglia per dieci minuti.\nAnche Veronelli e Carnacina concludono la preparazione in forno, a calore moderato per circa 20 minuti. Mentre la Di Leo e la Allotta suggeriscono di far semplicemente riposare la pasta condita per dieci minuti prima di servire. Infine una variante piuttosto diffusa, riferita dalla Allotta: la Pasta con le sarde \u201c \"alla milanisa\"\u201d, che prevede di versare 3 dl di salsa di pomodoro una volta che tutti gli altri ingredienti sono stati uniti nel tegame. La cottura deve proseguire per 30 minuti circa a fuoco dolce. La pasta, una volta scolata, si condisce con il sugo e si cosparge con pangrattato, tostato in padella con due cucchiai d'olio."}
{"id": "674380", "revid": "1543377", "url": "https://it.wikipedia.org/wiki?curid=674380", "title": "Audrey Horne", "text": "Audrey Horne \u00e8 un personaggio immaginario della serie televisiva statunitense \"I segreti di Twin Peaks\", creata da Mark Frost e David Lynch. \u00c8 interpretato da Sherilyn Fenn, con la voce italiana di Loredana Nicosia nelle prime due stagioni, e di Roberta Greganti nella terza stagione.\nAudrey \u00e8 la figlia del ricco imprenditore Benjamin Horne, nel corso della serie sviluppa un forte interesse sentimentale per l'agente Dale Cooper e lo aiuta nelle sue indagini sull'assassinio di Laura Palmer.\nProfilo.\nDescritta in una pagina del diario segreto di Laura come: \u00abUna ragazza molto carina ma taciturna e a volte malvagia\u00bb, Audrey si adatta all'immagine di una povera piccola ragazza ricca capace di avere qualsiasi cosa desideri a parte l'amore di suo padre, Benjamin Horne, il quale invece lo diede, sia fisicamente che emotivamente, alla defunta Laura Palmer. Il desiderio della giovane di attirare l'attenzione paterna la porta a commettere atti spregiudicati che la etichettano come piantagrane; in una scena dell'Episodio Pilota, Audrey fa saltare al padre l'affare milionario con i norvegesi, raccontando loro dell'omicidio di Laura.\nCaratterizzata inizialmente da un fare malizioso, machiavellico e dispettoso, Audrey \u00e8 probabilmente il personaggio che si evolve maggiormente nel corso della serie, arrivando a diventare una ragazza responsabile, dai grandi e solidi ideali, nonch\u00e9 una dei maggiori collaboratori negli affari paterni. Il suo cambiamento \u00e8 da attribuire al desiderio di fare del bene ispiratole dall'influenza dell'agente Cooper.\nVerso il finale della serie, viene inoltre avanzata l'ipotesi che Audrey sia sorellastra di Donna Hayward, dato che viene lasciato a intendere che Benjamin Horne sia anche il padre della ragazza. Nel corso della serie Audrey e Donna sono sempre state in ottimi rapporti ma mai esattamente intime.\nNella seconda stagione, il regista David Lynch, avrebbe voluto far nascere una seria storia d'amore tra l'agente Cooper e Audrey, ma Kyle MacLachlan rifiut\u00f2 l'idea, convinto che un onesto agente dell'FBI che svolge al meglio il proprio lavoro, non dovesse lasciarsi coinvolgere da una ragazza che frequenta ancora il liceo. Motivo per il quale i produttori della serie, nel tentativo di rimediare, fecero relazionare Audrey con Bobby Briggs e John Justice Wheeler.\nIn netto contrasto con Laura Palmer, cos\u00ec come con l'immagine sensuale e provocante che la stessa Audrey ama dare di s\u00e9, essa \u00e8 in realt\u00e0 molto casta, difatti per la maggior parte della serie non ha una vita sessuale n\u00e9 relazioni sentimentali di alcun tipo poich\u00e9 a suo dire \"intimorisce i ragazzi\". In uno degli ultimi episodi rivela di essere vergine.\nDotata di movimenti armonici ed una grande passione per la danza, Audrey \u00e8 spesso mostrata in siparietti ballati durante la serie, tanto che Angelo Badalamenti compose i leitmotiv \"Audrey's Dance\", \"Audrey's Prey\" e \"Audrey\" apposta per il personaggio.\nBiografia.\nAntefatti.\nAudrey Horne nacque a Twin Peaks, Washington, il 15 agosto 1972, da Benjamin e Sylvia Horne. Secondogenita della coppia, ha un fratello maggiore, Johnny Horne, mentalmente ritardato. Suo padre, preferendo dedicarsi ai suoi affari, mise sempre in secondo piano la famiglia, e non diede mai alla piccola l'affetto necessario per sentirsi amata, motivo per il quale Audrey crebbe leggermente viziata ed attaccabrighe.\nNegli anni la ragazza matur\u00f2 una certa malinconia ed una punta di invidia nei confronti di Laura Palmer, badante di Johnny nonch\u00e9 figlia di Leland, l'avvocato della sua famiglia, che Benjamin Horne si dimostr\u00f2 capace di amare come fosse figlia sua.\nNonostante ci\u00f2, Audrey non odi\u00f2 mai Laura e, sebbene non fossero nemmeno amiche, le volle comunque molto bene per via di tutto ci\u00f2 che fece per suo fratello Johnny.\nNe \"I segreti di Twin Peaks\".\nDopo l'omicidio di Laura, Audrey si d\u00e0 molto da fare per scoprire la verit\u00e0, motivo per il quale avvicina l'agente Dale Cooper, il quale pernotta al Great Northen Hotel, di propriet\u00e0 della famiglia Horne. La ragazza instaura in breve con l'uomo un rapporto di stima reciproca che sfocia in una tenera amicizia e ad un'infatuazione da parte della ragazza, che tuttavia Cooper respinge poich\u00e9 timoroso possa accadere anche ad Audrey quanto accaduto a Caroline.\nI rapporti tra Audrey e Dale rimangono tuttavia parecchio intimi e, aiutandolo ad indagare sull'omicidio di Laura, essa s'infiltra al One Eyed Jacks, dove scopre della seconda vita del padre. Prima che possa fuggire dal bordello per raccontare a Cooper quanto appreso, viene tuttavia catturata dai gestori del locale: Blackie O'Reilly e Jean Renault, che la tengono prigioniera per chiedere un riscatto al padre. Fortunatamente per lei, Cooper riesce a salvarla dalle grinfie dei due criminali. Successivamente la ragazza rivela all'agente che il padre \u00e8 il proprietario del One-Eyed Jacks e che ha avuto rapporti sessuali con Laura Palmer, che vi lavorava come accompagnatrice.\nTali rivelazioni portano all'arresto del padre della ragazza, tuttavia quando Cooper scopre che il vero colpevole \u00e8 Leland Palmer, Benjamin Horne viene scarcerato e, trovandosi in stato di shock per via dell'incarceramento, Audrey decide di ripristinare la sua salute mentale con l'aiuto di Bobby Briggs e del dottor Jacoby, prendendo, nel frattempo, le redini della societ\u00e0 assieme a suo zio Jerry.\nRipristinata la salute paterna, Audrey appiana il burrascoso rapporto con l'uomo, che nel frattempo si \u00e8 pentito dei suoi errori passati ed ha deciso di porvi rimedio, a partire dall'aver trascurato sua figlia. Poco tempo dopo, la giovane incomincia una relazione con John Justice \"Jack\" Wheeler, uomo d'affari con cui gli Horne entrano il societ\u00e0 e di cui essa \u00e8 pazzamente innamorata. Proprio con il ragazzo, Audrey perde la verginit\u00e0, pur sapendo che non sar\u00e0 un amore di lunga durata. Difatti prima della fine della stagione il ragazzo parte per il Brasile. Nel frattempo diventa una donna d'affari, infatti, per conto del padre, le vengono affidati incarichi sempre pi\u00f9 importanti, trattative con clienti o viaggi d'affari.\nNell'episodio finale, per protestare contro il \"Progetto Ghostwood\", Audrey compie un atto di disobbedienza civile incatenandosi al caveau della banca di Twin Peaks. Poco dopo tuttavia, Andrew Packard entra nel caveau ed apre una cassetta di sicurezza la quale si rivela contenere una bomba, ricompensa ironica di una lunga caccia al tesoro, piazzata da Thomas Eckhardt. La detonazione dell'ordigno avviene istantaneamente colpendo il direttore della banca, Andrew Packard, Pete Martell e la stessa Audrey. La sua sorte rimane ambigua; nel finale, viene suggerito che Donna Hayward sia in effetti la sorellastra di Audrey, con la quale condividerebbe lo stesso padre biologico Benjamin Horne.\nNel 2001 Sherilyn Fenn, in un'intervista interattiva all\"'America online\", dichiar\u00f2 che in programma c'era una terza stagione, poi cancellata dai produttori della rete, e che il personaggio di Audrey sarebbe sopravvissuto all'esplosione.\nIn \"Twin Peaks\" (2017).\nLa Fenn riprende il ruolo di Audrey nella continuazione di \"Twin Peaks\" andata in onda nel 2017, apparendo per la prima volta nel 12\u00ba episodio. Viene mostrata come sposata infelicemente a un uomo di nome Charlie, mentre cerca di ritrovare il suo passato amante Billy, che \u00e8 scomparso. Audrey e Charlie vanno a cercare Billy alla Roadhouse, dove il complesso sul palcoscenico si mette a suonare il motivo \"Audrey's Dance\" della serie originale, ed Audrey inizia a danzare. Improvvisamente, nel locale scoppia una rissa, e Audrey chiede a Charlie di riportarla a casa. Il locale scompare e la donna si ritrova in una camera bianca illuminata. Un'altra volta, la sua sorte rimane sospesa, sebbene si sia ipotizzato che si trovi in coma, in un ospedale psichiatrico, o in una \"loggia\" simile a quella in cui Cooper rimane imprigionato alla fine della seconda stagione. Lynch ha detto che il destino di Audrey \u00e8 lasciato all'interpretazione dello spettatore.\nIn questa stagione, il dottor Hayward rivela che il doppio malvagio di Cooper l'ha visitata in ospedale poco dopo l'esplosione nella banca; si sottintende che il doppio l'abbia stuprata, facendole concepire il suo figlio sociopatico Richard.\nNel suo libro \"Twin Peaks: The Final Dossier\", uscito poco dopo la premi\u00e8re della nuova serie, il coautore della sceneggiatura Mark Frost ha chiarito quanto accaduto ad Audrey dopo la serie originale: si risvegli\u00f2 dal coma un mese dopo l'esplosione, incinta del doppio di Cooper che l'aveva stuprata, e apr\u00ec un salone di bellezza. Dieci anni pi\u00f9 tardi, spos\u00f2 il suo consulente finanziario e si ritir\u00f2 in una sorta d'isolamento.\nUlteriori sviluppi.\nSerie \"spin-off\" e soggetto per \"Mulholland Drive\".\nIn origine era programmata per Audrey una serie \"spin-off\", ma poi il progetto fu cancellato. L'idea di tale serie fu riconvertita nel film di Lynch \"Mulholland Drive\". In \"David Lynch: The Man from Another Place\", Dennis Lim dichiara che \u00abmentre stavano lavorando a \"Twin Peaks\", Lynch e Frost si trastullarono anche con l'idea di una serie derivata per il personaggio di Sherilyn Fenn, Audrey Horne, che avrebbe trapiantato la \"femme fatale\" da un luogo remoto a Hollywood. Progettarono di chiamarlo \"Mulholland Drive\". Quando Lynch inizi\u00f2 ad adattare l'idea in una sceneggiatura, l'abbandon\u00f2 per dedicarsi al film \"Lost Highway\".\nTemi musicali.\nAngelo Badalamenti compose per il personaggio i \"Leitmotiv\" \"Audrey's Dance\", \"Audrey's Prayer\" e \"Audrey\".\nAltre influenze.\nAl personaggio si deve il nome dell'omonima band norvegese."}
{"id": "674383", "revid": "71155", "url": "https://it.wikipedia.org/wiki?curid=674383", "title": "Neoguelfismo", "text": "Il neoguelfismo \u00e8 stato un movimento culturale e politico che si afferm\u00f2 in Italia, in ambito cattolico e liberale, nei primi decenni del XIX secolo, quando maturarono e si confrontarono riflessioni e proposte su tempi e modi per realizzare l'unificazione italiana.\nPer estensione, la parola \"neoguelfismo\" viene ancora utilizzata polemicamente per indicare un atteggiamento clericale e il proposito di rafforzare o restaurare la presenza attiva della Chiesa nella vita politica di un Paese.\nIl termine, inizialmente elaborato dai suoi critici laici e repubblicani quali Guglielmo Pepe e Giuseppe Ferrari per sottolinearne il carattere reazionario, fin\u00ec per essere accettato anche dai suoi adepti.\nFormulato teoricamente da Vincenzo Gioberti, nella sua opera \"Del primato morale e civile degli italiani\" del 1843, aveva come programma la realizzazione dell'unit\u00e0 italiana sulla base di una confederazione di stati, ciascuno governato dal proprio principe, sotto la presidenza del papa. Erano presenti, inoltre, propositi di riforma della Chiesa in senso liberale e democratico, federalismo e valorizzazione delle autonomie. Tra gli altri fautori di tale movimento si possono citare Antonio Rosmini, Vincenzo d'Errico e l'abate Luigi Tosti che nel 1887 tent\u00f2, senza successo, di favorire un accordo tra Chiesa e Stato italiano che ponesse fine alla \"questione romana\".\nElementi di neoguelfismo si possono trovare anche in Cesare Balbo, Gino Capponi, Carlo Matteucci ed Alessandro Manzoni. \nIl termine, inoltre, \u00e8 stato usato in tempi pi\u00f9 recenti per indicare gli appartenenti ad un gruppo di intellettuali cattolici che, spesso esuli in Svizzera, militarono clandestinamente contro il regime fascista. Tra i membri di questo gruppo troviamo il futuro politico democristiano Piero Malvestiti. Nel XXI secolo molti elementi del neoguelfismo storico sono riscontrabili nelle molteplici attivit\u00e0 dell'Arciconfraternita di Parte Guelfa particolarmente produttiva nella salvuaguardia ambientale e paesaggistica."}
{"id": "674385", "revid": "1318658", "url": "https://it.wikipedia.org/wiki?curid=674385", "title": "Camera a sud", "text": "Camera a sud \u00e8 il terzo album in studio del cantautore italiano Vinicio Capossela, pubblicato nel 1994. Il disco \u00e8 anche il primo a venire pubblicato dall'artista all'estero, in Francia.\nDescrizione.\nIn questo disco Capossela mostra maggiore attenzione a riferimenti musicali provenienti dall'America latina, come in brani quali \"Che coss'\u00e8 l'amor\" e \"Camera a sud\". Altri brani mantengono quella impostazione tipica del cantautore caratterizzata dalla mescolanza della canzone d'autore con il jazz e la musica latina: \"Non \u00e8 l'amor che va via\", \"Il mio amico ingrato\" e \"Tornando a casa\".\nIl brano \"Che coss'\u00e8 l'amor\" \u00e8 stato utilizzato nel 1997 da Aldo, Giovanni e Giacomo nel loro primo film \"Tre uomini e una gamba\", durante la scena della partita di calcio \"Italia - Marocco\" sulla spiaggia."}
{"id": "674386", "revid": "271907", "url": "https://it.wikipedia.org/wiki?curid=674386", "title": "Partita di golf", "text": "Una partita di golf consiste in uno o pi\u00f9 \"giri convenzionali\" del campo, cio\u00e8 uno o pi\u00f9 giri di 18 buche, effettuati in conformit\u00e0 con le \"Regole del golf\" ed all'interno di una gara ufficiale. Si pu\u00f2 giocare con vari metodi di assegnazione del punteggio.\nGara Stroke Play.\nUna gara \"stroke play\" \u00e8 una gara dove vengono contati i colpi eseguiti in ogni buca, tenendo conto dell'handicap del giocatore. Esistono vari tipi di gare \"stroke play\": le pi\u00f9 comuni sono le gare Medal e Stableford. Nella gara Medal, la formula pi\u00f9 frequente in campo professionistico, si segnano i colpi eseguiti ad ogni buca ed il giocatore che conclude il giro con meno colpi vince la gara. Nel caso di gare con dilettanti, per calcolare il punteggio netto di ogni giocatore si sottrae semplicemente il valore dell'handicap del giocatore al numero lordo di colpi eseguiti.\nLa variante Stableford, che viene sempre pi\u00f9 spesso utilizzata fra i dilettanti, associa un punteggio per ogni numero di colpi eseguiti in una buca, tenendo conto dell'handicap. Non si \u00e8 obbligati a terminare la buca una volta che risulti impossibile segnare dei punti. Questa formula di gara permette di recuperare con meno difficolt\u00e0 una buca difficile, dove nella variante Medal \u00e8 invece possibile perdere in una sola volta numerosi colpi.\nGara Match Play.\nUna gara \"match play\" \u00e8 una gara in cui vengono contate il numero di buche \"vinte\" da un giocatore. Al termine di ogni buca, il giocatore che ha effettuato meno colpi, in base anche al suo handicap, vince la buca. Chi conclude il giro con pi\u00f9 buche vinte, vince la gara. Il vantaggio di un giocatore sull'altro viene definito come numero di buche \"up\"; ad esempio, se un golfista ha vinto 3 buche, persa 1 e pareggiato le altre allora \u00e8 \"2 up\". Un giocatore che ha tante buche \"up\" quante ne rimangono da giocare \u00e8 \"dormie\", e non pu\u00f2 pi\u00f9 perdere la partita, ma solo vincere o pareggiare.\nGare a squadre.\nEsistono numerosi altri tipi di gare di \"golf\". Le seguenti sono quelle pi\u00f9 comuni.\nFour Ball.\nOgni giocatore \u00e8 in coppia con un altro giocatore, ed entrambi giocano la propria palla. Per ogni buca, viene considerato solo il punteggio minore della coppia ai fini del calcolo finale. Questa gara si chiama \"Four Ball\" perch\u00e9 in genere si gioca con coppie unite a due a due, e quindi con quattro palle: in italiano viene tradotta con il nome di \"4 palle la migliore\" o 4 p.l.m. Esiste anche la versione \"Three Ball\", dove una coppia gioca contro un giocatore singolo, ma ovviamente in questo caso la coppia \u00e8 molto avvantaggiata.\nGreensome/Foursome.\nIn una gara \"Greensome\" (\"miglior palla\") si gioca in genere in coppia. Ambedue i giocatori della coppia eseguono il primo colpo (\"tee shot\"), ma se ne sceglie solo uno (la \"best ball\") e si prosegue alternandosi. Nella \"Bloodsome, \"variante meno frequente e possibile solo in match play, \u00e8 la coppia avversaria a decidere quale palla va giocata. \nNella gara \"Foursome\" ci si alterna anche nell'eseguire il primo colpo dal tee. Cos\u00ec un giocatore giocher\u00e0 per primo le buche dispari e l'altro le buche pari. Nella variante \"double foursome \"entrambi i giocatori giocano dal tee e si continuano ad alternare nel gioco delle due palline fino a imbucarle.\nQueste gare di solito sono giocate nella variante del match play (una coppia contro un'altra) in competizioni internazionali come la Ryder Cup, il Seve Trophy e la Presidents Cup, ma possono venir giocate anche come stroke play.\nLouisiana.\nLa gara \"Louisiana \"(\"scramble \"in inglese) viene eseguita di norma in coppia, ed \u00e8 la gara di golf pi\u00f9 facile. Ambedue i giocatori eseguono il \"tee-shot\", e viene scelta la miglior palla. Tutti e due i giocatori successivamente giocheranno dallo stesso punto, e si sceglier\u00e0 ancora la miglior palla, fino ad arrivare alla buca. In questo tipo di gara per\u00f2 l'handicap dei giocatori viene sensibilmente diminuito. La \"Louisiana \"pu\u00f2 anche essere giocata in squadre pi\u00f9 numerose, fino a 5 giocatori per team."}
{"id": "674387", "revid": "104485", "url": "https://it.wikipedia.org/wiki?curid=674387", "title": "Partite di golf", "text": ""}
{"id": "674390", "revid": "2039709", "url": "https://it.wikipedia.org/wiki?curid=674390", "title": "Macco di fave", "text": "Il macco di fave, in siciliano \"maccu di favi\", \u00e8 un piatto tipico siciliano, inserito nella lista dei prodotti agroalimentari tradizionali italiani (P.A.T.) del Ministero delle politiche agricole alimentari e forestali (MiPAAF).\nDiffusione.\nLa sua preparazione \u00e8 diffusa in tutta la Sicilia occidentale ed anche in quella orientale. Il macco di fave \u00e8 infatti il piatto tipico di Raffadali, comune del Libero consorzio comunale di Agrigento (\"u paisi d\u00fb maccu\" \u00e8 il soprannome dato a Raffadali dagli abitanti dei paesi limitrofi). \nA pasta co' maccu \u00e8 altres\u00ec la pietanza tipica della festa di San Giuseppe che si svolge ogni anno il 19 marzo a Ramacca, in provincia di Catania, e molto caratteristica \u00e8 la degustazione del pasto nella piazza principale del paese.\nStoria.\nPiatto povero della cultura contadina e nello stesso tempo molto nutriente, il macco di fave risale all'antichit\u00e0. Sembra infatti fosse conosciuto al tempo degli antichi romani.\nInoltre, con questo termine in siciliano viene indicato un comportamento superbo e altezzoso.\nRicetta.\nConsiste in una crema realizzata con una cottura prolungata di fave secche, alle quali viene aggiunta una verdura, solitamente delle bietole, del finocchietto selvatico, zucchine verdi di tenerume e servita con il solo condimento di olio extravergine di oliva."}
{"id": "674391", "revid": "916580", "url": "https://it.wikipedia.org/wiki?curid=674391", "title": "Organi analoghi", "text": "Si dicono organi analoghi quegli organi di specie diverse che hanno la stessa funzione, ma diversa origine embrionale ed evolutiva.\nUn piccolo esempio di organi analoghi sono le ali di un uccello e di un insetto. Esse hanno la stessa funzione, ma origine embrionale (e quindi evolutiva) completamente diversa. Si differenziano dagli organi omologhi, che hanno invece stessa origine, ma possono avere funzioni diverse.\nL'analogia tra organi con diversa origine pu\u00f2 portare a fenomeni di convergenza evolutiva.\nSi dicono organi analoghi quegli organi di specie diverse che hanno la stessa funzione, ma diversa origine embrionale ed evolutiva. Un classico esempio di organi analoghi sono le ali di un uccello e di un insetto. Esse hanno la stessa funzione attuale, ma origine embrionale (e quindi evolutiva) completamente diversa. Si differenziano dagli organi omologhi, che hanno invece stessa origine, ma possono avere funzioni diverse. Un esempio di organi omologhi sono le zampe della rana e le ali di un piccione oppure le ali di pipistrello e le zampe della tartaruga."}
{"id": "674392", "revid": "767487", "url": "https://it.wikipedia.org/wiki?curid=674392", "title": "Guido Klein", "text": "Biografia.\nNato a Roma, ma di origini tedesche, esord\u00ec nella Fortitudo nel 1941. Pass\u00f2 allo Stoccarda dove gioc\u00f2 sei stagioni per poi passare nell'estate del 1949 nella Torrese di Torre Annunziata; ha poi giocato sette stagioni nel , di cui \u00e8 stato a lungo il primatista di reti segnate, a pari merito con Adelmo Prenna, prima di essere superato da Mascara e Spinesi, realizzando 47 reti complessive, di cui 15 nella sola stagione 1950-1951 \nHa giocato in Serie A 5 partite nella stagione 1954-1955, segnando 1 rete nella sconfitta esterna contro la , e 144 incontri con 47 reti in Serie B con Catania e . Nella stagione 1958-1959 gioc\u00f2 nel Campionato Interregionale con la Nuova Cisterna, unendosi alla squadra nel febbraio 1959, a torneo iniziato.\nUna volta finita la carriera di calciatore intraprende quella di allenatore, guidando la Lazio Calcio femminile."}
{"id": "674393", "revid": "119847279", "url": "https://it.wikipedia.org/wiki?curid=674393", "title": "Colonna di Costantino", "text": "La colonna di Costantino (detta la \"colonna abbruciata\" , in turco: \"Cemberlita\u015f s\u00fctunu\") venne eretta nel foro della nuova capitale Costantinopoli voluta dall'imperatore Costantino.\nStoria.\nSi tratta di una colonna composta da otto tamburi di porfido, proveniente da Eliopoli. In origine era sormontata da una statua raffigurante l'imperatore in veste di \"Helios\". Sul globo che teneva nella mano destra era infissa una croce, nella mano sinistra portava una lancia e sulla testa portava una corona a sette raggi, come figura anche nella monetazione dell'imperatore fino al 326. La colonna portava l'iscrizione \"Costantino, che splende come il sole\"; lo sguardo della statua era rivolto verso il sole nascente.\nLa colonna era alta 50 metri, oggi per vari motivi lo \u00e8 solo 35 metri.\nLa base \u00e8 in muratura, realizzata nel diciottesimo secolo.\nI blocchi di porfido, intervallati da ghirlande di alloro scolpite, sono stati rinforzati con cerchi di ferro durante il regno di Mustafa II.\nDurante il tardo impero una tradizione bizantina affermava che il Palladio, trasferito da Roma a Costantinopoli da Costantino, era seppellito sotto questa colonna.\nNel 1106 il vento fece cadere la statua. L'imperatore Manuele I ordin\u00f2 il restauro della colonna facendola sormontare da un blocco recante una croce.\nNel 1453, all'indomani della conquista turca della citt\u00e0, sulla cima della colonna sarebbe stata esposta, per spregio, la testa di Costantino XI.\nLa colonna sub\u00ec un incendio nel 1779.\nDal 1968 si suppone che sotto la colonna si trovino parti della presunta croce di Ges\u00f9 ritrovate da Elena, madre dell'imperatore. Questa ipotesi venne fatta da Sevket Rado analizzando alcuni libri del diciassettesimo secolo. Di recente \u00e8 stato effettuato un restauro della colonna, ora di nuovo visibile al pubblico."}
{"id": "674397", "revid": "47843", "url": "https://it.wikipedia.org/wiki?curid=674397", "title": "E2PROM", "text": ""}
{"id": "674404", "revid": "1632387", "url": "https://it.wikipedia.org/wiki?curid=674404", "title": "Rock 'n' Roll (Mot\u00f6rhead)", "text": "Rock 'n' Roll \u00e8 l'ottavo album dei Mot\u00f6rhead, pubblicato nel 1987 per la GWR.\nIl disco.\nIl disco, uscito per l'etichetta GWR, \u00e8 la prima apparizione della formazione composta da Lemmy, Campbell, W\u00fcrzel, Philty Animal Taylor, che sarebbe durata fino al 1992.\nL'album ha raggiunto la posizione numero 34 nelle classifiche britanniche ed \u00e8 stato, quindi, per la band, l'album entrato in classifica nella posizione pi\u00f9 bassa fino ad allora.\nCon il titolo i Mot\u00f6rhead sottolineano subito il loro genere musicale, cio\u00e8 il rock &amp; roll, come da sempre dice il leader e bassista Lemmy Kilmister. Oltre a questo, l'album ha segnato il ritorno alla batteria di Phil Taylor.\nLa traccia \"Eat the Rich\" (e non solo) \u00e8 stata usata nel film del 1987 di Peter Richardson \"Mangia il ricco\", nel quale Lemmy aveva anche una piccola parte nel ruolo di \"Spider\".\nLa quarta traccia \"Stone Deaf In the U.S.A.\" vede la presenza di una preghiera recitata da Michael Palin.\nTracce.\nTutte le tracce sono composte da Michael Burston, Phil Campbell, Pete Gill e Lemmy Kilmister.\neccetto la versione del 2000 della \"Castle Communication\", che contiene invece queste tracce bonus;"}
{"id": "674405", "revid": "339392", "url": "https://it.wikipedia.org/wiki?curid=674405", "title": "Rock'n'Roll (album Motorhead)", "text": ""}
{"id": "674409", "revid": "1867020", "url": "https://it.wikipedia.org/wiki?curid=674409", "title": "Paolo Vanoli", "text": "Carriera.\nCalciatore.\nClub.\nE' il fratello minore dell'allenatore Rodolfo Vanoli, anche lui ex calciatore. \nHa giocato a livelli dilettantistici fino ai 21 anni quando venne ingaggiato dal con cui disputa due stagioni in Serie B.\nNel 1995 passa all'Hellas Verona dove al primo anno conquista la promozione dalla cadetteria e nel quale rester\u00e0 per le due seguenti stagioni di Serie A.\nNel 1998 viene ingaggiato dal dove in due anni vince una Coppa UEFA (segnando anche il secondo dei tre gol con cui il Parma sconfisse l'Olympique Marsiglia in finale), una Coppa Italia ed una Supercoppa italiana.\nNel 2000 passa alla dove conquista la sua seconda Coppa Italia, segnando anche un gol nella finale di andata proprio contro il . Il 1 luglio 2001 i viola rinnovano la compropriet\u00e0. Il 21 giugno 2002 le due societ\u00e0 non si sono accordate sulla cifra da pattuire per riscattare il giocatore e andranno alle buste. Il 1 ottobre si svincola dai viola dopo il fallimento della societ\u00e0. Il 20 ottobre viene ingaggiato dal , collezionando 26 presenze. Il 4 agosto 2003 passa ai Glasgow Rangers con cui milita per una stagione e mezza.\nNel gennaio 2005 torna in Italia nel in Serie B. L'anno successivo tenta un'esperienza in Grecia nell'Akratitos, ma vi disputa solo 4 partite di campionato.\nNazionale.\nEsordisce con la maglia della nazionale italiana il 13 novembre 1999 allo stadio Via del mare di Lecce, segnando un gol nell'amichevole con il Belgio (persa per 3-1). In seguito colleziona solo un'altra presenza, nell'amichevole vinta per 2-0 allo stadio Oreste Granillo di Reggio Calabria contro il Portogallo.\nAllenatore.\nDal marzo 2007 a novembre 2009 allena la formazione veronese del Domegliara in Serie D.\nDall'agosto 2010 al 30 giugno 2013 \u00e8 assistente di Daniele Zoratto nell' e nell', raggiungendo una finale europea under 17 e la partecipazione al mondiale di categoria. Dal luglio 2013 diventa allenatore dell'Under-16 e vice allenatore di Alessandro Pane alla guida dell' e a fine anno, lasciata la guida dell'Under-16, diventa allenatore dell'. Il 10 luglio 2015 viene promosso alla guida dell\u2019Under-19 in sostituzione di Alessandro Pane. Il 18 luglio 2016 entra a far parte dello staff della Nazionale italiana come assistente tecnico del CT Gian Piero Ventura. Il 26 luglio arriva al secondo posto all'Europeo Under-19 venendo battuto in finale dalla Francia e rassegnando anche le dimissioni. Il 10 luglio 2017 dopo 8 anni decide di lasciare lo staff tecnico della FIGC.\nIl 18 luglio successivo entra nello staff di Antonio Conte al come assistente della prima squadra. Lascia la squadra londinese al termine della stagione dopo l'esonero di Conte, che nel maggio 2019 segue nella sua esperienza all'. Lascer\u00e0 poi l'Inter assieme ad Antonio Conte e a tutto il suo staff il 26 maggio 2021.\nIl 17 dicembre 2021, Vanoli assume il suo primo incarico da allenatore di un club professionistico, lo Spartak Mosca, sostituendo l'esonerato Rui Vitoria e firmando un contratto valido per una stagione; fra i membri dello staff che vengono assunti insieme a lui, figura anche Marco Donadel, nel ruolo di vice-allenatore."}
{"id": "674412", "revid": "713168", "url": "https://it.wikipedia.org/wiki?curid=674412", "title": "New Ross", "text": "New Ross (\"Ros Mhic Thri\u00fain\" in irlandese) \u00e8 una cittadina situata nella parte sudoccidentale della contea di Wexford, nella porzione sudorientale dell'Irlanda.\nStoria.\nLa cittadina si svilupp\u00f2 attorno al ponte costruito nel 1189 da William Marshal, uno dei capi dell'invasione normanna dell'Irlanda. Il porto ottenne concessioni da Re Giorgio nel 1215 e nuovamente nel 1227, ma successivamente Enrico III ed Edoardo I le revocarono per proteggere e favorire il vicino porto di Waterford. Tuttavia, nel XIII secolo New Ross era il principale porto irlandese. Le restrizioni alla sua attivit\u00e0 furono definitivamente rimosse nel XIV secolo da Edoardo II ed Edoardo III.\nLa cittadina fu investita dalle lotte che si verificarono in Irlanda negli anni quaranta del XVII secolo. Nel 1643 la citt\u00e0 resistette all'assedio posto dal duca James Butler, ma successivamente fu presa da Oliver Cromwell, nel 1649.\nLa cittadina \u00e8 un importante punto di attraversamento del fiume Barrow, poich\u00e9 si trova tra l'estuario del fiume e il punto di confluenza tra il fiume Barrow e il fiume Nore. In tale localit\u00e0 fu combattuta una delle battaglie pi\u00f9 sanguinose della rivolta irlandese del 1798.\nTrasporti e collegamenti.\nLa strada che attraversa il fiume Barrow \u00e8 l'importante N25, che collega Cork, Waterford (18\u00a0km da New Ross) e il porto di Rosslare Harbour (distante 40\u00a0km da New Ross). \nLa cittadina era collegata a Waterford anche da una linea ferroviaria, che per\u00f2 \u00e8 stata dismessa nel 1963. Sono invece consistenti e frequenti i collegamenti assicurati dalle autocorse gestite da Bus Eir\u00e8ann con le principali citt\u00e0 dell'Irlanda orientale e meridionale.\nNew Ross \u00e8 l'unico porto interno d'Irlanda, collocato lungo il fiume Barrow a 32\u00a0km dal mare aperto.\nEconomia.\nNew Ross rimase una fiorente cittadina portuale fino al diciannovesimo secolo, quando le eccessive ed accresciute dimensioni delle nuovi navi impedirono loro di raggiungere il porto: il fiume non \u00e8 sufficientemente largo e profondo da permettere il loro passaggio, quindi l'attivit\u00e0 del porto cominci\u00f2 a declinare. La cittadina continu\u00f2 ad essere un luogo di mercato, grazie alla ricca produzione agricola dei dintorni; la vivacit\u00e0 della vita di New Ross \u00e8 testimoniata anche dall'avere avuto la massima concentrazione di pub per abitante di tutta l'Irlanda. Tuttavia, l'economia locale entr\u00f2 in crisi negli anni settanta e si riprese solamente nei primi anni novanta, grazie al boom economico che ha investito l'intero Paese. Ora l'economia ha una piccola componente industriale, ma si fonda soprattutto sui servizi, il piccolo commercio e la distribuzione.\nNegli anni pi\u00f9 recenti a New Ross si sono stabilite molte persone che lavorano a Waterford ma che fanno i pendolari per i costi degli immobili, che sono minori nella cittadina rispetto a Waterford. Si \u00e8 anche formata una consistente comunit\u00e0 di immigrati, soprattutto polacchi, lettoni, lituani ed estoni, impiegati prevalentemente nell'industria dei trasporti e manufatturiera. A ci\u00f2 si aggiunge un certo afflusso di turisti, attirati da una ricostruzione di una nave del diciannovesimo secolo usata dagli emigranti (Dunbrody famine ship) e dalle attrazioni legate alla dinastia Kennedy (casa natale, Kennedy Arboretum e JFK festival). Molti turisti sostano a New Ross anche come tappa intermedia tra Dublino e Cork."}
{"id": "674416", "revid": "287204", "url": "https://it.wikipedia.org/wiki?curid=674416", "title": "Gliese 876", "text": "Gliese 876 (conosciuta anche con il nome di Ross 780) \u00e8 una stella situata a 15,24 anni luce dal Sistema solare.\nSi tratta di una nana rossa molto piccola e fredda in confronto al Sole, di cui possiede il 32% della massa, il 36% circa del diametro e appena lo 0,0016% della luminosit\u00e0. Fu scoperta da Frank Elmore Ross nel 1928.\nLe piccole dimensioni e la classe spettrale di tipo M3.5 V ne farebbero una stella molto comune nelle vicinanze del Sole, ma Gliese 876 \u00e8 anche uno dei sistemi planetari extrasolari conosciuti pi\u00f9 vicini.\nDistanza e visibilit\u00e0.\nGliese 876 \u00e8 abbastanza vicina al nostro sistema solare. In base alle misurazioni astrometriche del satellite Hipparcos, la stella mostra una parallasse di 212,59 milliarcosecondi, che corrisponde ad una distanza di (). Nonostante la vicinanza la stella \u00e8 cos\u00ec debole da essere invisibile all'occhio nudo e pu\u00f2 essere vista solo con l'ausilio di un telescopio.\nIl sistema planetario.\nLe prime ipotesi circa l'esistenza di pianeti attorno a questa stella risalgono ai primi anni novanta, ma fu solo nel 1998 che due team di astronomi \u2014 uno europeo e l'altro statunitense \u2014 annunciarono la presenza di un pianeta di tipo gioviano (\"Gliese 876 b\") orbitante ad appena da essa, con un periodo di soli due mesi. Studi successivi determinarono per questo pianeta una massa pari a circa il doppio di quella di Giove.\nNel 2001 fu scoperto un secondo pianeta (\"Gliese 876 c\"), con oltre la met\u00e0 della massa di Giove, sorprendentemente ancora pi\u00f9 vicino alla stella () con un periodo di rivoluzione di un mese lungo un'orbita piuttosto ellittica (e\u00a0=\u00a00,26).\nRisale invece al 2005 la scoperta di un terzo pianeta (\"Gliese 876 d\"), ancora pi\u00f9 vicino alla stella (appena ). Con una massa pari a circa sette volte quella della Terra, al tempo della scoperta era uno dei pi\u00f9 piccoli pianeti extrasolari conosciuti e del primo pianeta roccioso ad essere scoperto nelle vicinanze di una stella della sequenza principale. La sua orbita strettissima, che percorre in soli due giorni, lo costringe probabilmente in rotazione sincrona e a mostrare sempre la stessa faccia alla stella, determinando enormi sbalzi di temperatura tra un emisfero e l'altro.\nNel giugno del 2010 avviene la scoperta di un quarto pianeta, Gliese 876 e, che orbita in 124 giorni ad una distanza media dalla stella di e con una massa paragonabile a quella di Urano. Questo pianeta \u00e8 in risonanza orbitale con Gliese 876 c e Gliese 876 b nel rapporto di 1:2:4, un po' come avviene per le lune di Giove, Io. Europa e Ganimede\nRicerca di pianeti abitabili.\nAlla distanza a cui si trova il secondo pianeta del sistema la temperatura dovrebbe essere tale da favorire lo sviluppo di forme di vita in un eventuale satellite del pianeta, anche se l'orbita fortemente ellittica potrebbe determinare sbalzi di temperatura eccessivi. Tuttavia le nana rosse come Gliese 876 sono spesso soggette a variazioni di luminosit\u00e0 (\"flare\"), soprattutto nella gamma dell'ultravioletto, il che potrebbe impedire definitivamente lo sviluppo di forme di vita.\nAnche il terzo pianeta, anch'esso un gigante gassoso, si trova nella zona abitabile, seppur nel limite esterno. Ha un'eccentricit\u00e0 orbitale piuttosto bassa a differenza del secondo pianeta e potrebbe avere una luna potenzialmente adatta ad avere acqua liquida in superficie.\nProspetto.\nSegue un prospetto dei componenti del sistema planetario di Gliese 876, in ordine di distanza dalla stella.\nGliese 876 nella fantascienza.\nIn \"Building Harlequin's Moon\", romanzo di Larry Niven e Brenda Cooper del 2005, un gruppo di viaggiatori spaziali, abbandonati nel sistema planetario di Gliese 876, tentano di terraformare il gigante gassoso \"Arlecchino\" (\"Harlequin\"), con l'obiettivo di creare nell'arco di molte generazioni una base tecnologica sufficiente per rifornire di carburante la loro nave e proseguire nella loro destinazione originale."}
{"id": "674419", "revid": "287204", "url": "https://it.wikipedia.org/wiki?curid=674419", "title": "Corpus Dionysianum", "text": "Il Corpus Dionysianum o Areopagiticum o ancora Dionysiacum \u00e8 un \"corpus\" di manoscritti originariamente prodotti in greco antico, i cui autori e la data di realizzazione sono incerti. Il corpus fu tradotto in latino nel IX secolo da Giovanni Scoto Eriugena.\nEra composto dal \"De coelesti hierarchia\", dal \"De ecclesiastica hierarchia\", dal \"De divinis nominibus\", dal \"De mystica theologia\" e da dieci lettere, anche se molto probabilmente il complesso originale era molto pi\u00f9 ampio di quello riscoperto nel tardo Medioevo e che \u00e8 giunto fino ai giorni nostri.\nLe opere vengono attribuite ad uno pseudo-Dionigi l'Areopagita, noto per le teorie estetiche di \"consonantia et claritas\" che informarono l'arte medievale, e fortemente influenzato dal neoplatonismo. \nComplesso.\nIl Corpus \u00e8 composto da:\nAltre sette opere sono menzionate pi\u00f9 volte dallo pseudo-Dionigi nelle sue opere superstiti, e si presume che siano perse o che siano opere fittizie menzionate dall'Areopagita come un espediente letterario per dare l'impressione ai suoi lettori del sesto secolo di avere a che fare con i frammenti superstiti di un corpus di scritti molto pi\u00f9 grande risalente al primo secolo. I titoli di queste opere sono:\nLa teologia del \"Corpus Dionysianum\".\nNel \"Corpus Dyonisianum\" viene analizzata la dimensione dello Spirito, che risulta collegato al corpo per il tramite dell'anima.\nIn accordo con il platonismo, l'anima \u00e8 il punto di unione fra l'intelligibile e il principio materiale, il sensibile. L'intelligibile sono le idee-essenze che danno forma al corpo e al carattere di ogni persona, e sono parte di Dio che \u00e8 tutte le idee. Se l'anima \u00e8 creata in loro analogia (come affermer\u00e0 anche Tommaso d'Aquino), e le idee di cui \u00e8 fatta sono una copia diversa dall'originale che \u00e8 Dio, tuttavia l'anima \u00e8 un ponte fra la materialit\u00e0 del corpo e l'originale di queste idee.\nL'anima crea un legame fra gerarchie celesti e gerarchie terrene, e le realt\u00e0 dell'Io e di Dio.\nAttraverso la mediazione dell'anima tra Dio e il mondo, nasce una comunit\u00e0 di anime, che sono quindi unite sia nell'intelligibile che nel sensibile. \u00c8 perci\u00f2 pi\u00f9 di una comunit\u00e0 di pensieri e intenti come pu\u00f2 essere una scuola filosofica, \u00e8 un'unione anche sensibile che crea un Corpo solo. L'anima unisce ognuno a Dio, mentre Dio unisce tutte le anime con Lui nello Spirito.\nDio \u00e8 Spirito che ha liberamente unito l'intelligibile al sensibile in Ges\u00f9, il quale ha un Corpo (sensibile) che \u00e8 la divinit\u00e0 stessa. Mentre Dio \u00e8 \u00abColui che ha capacit\u00e0 di essere gli altri restando S\u00e9 stesso\u00bb, la singola anima ha invece il libero arbitrio di rifiutare l'unione con l'intelligibile e staccarsi da Dio: perci\u00f2 lo Spirito non \u00e8 un'essenza tipicamente dell'uomo, bens\u00ec una delle dimensioni cui pu\u00f2 partecipare.\nIl primo passaggio compiuto da Dionigi \u00e8 quello della teologia catafatica, che arriva progressivamente al culmine di quanto si pu\u00f2 affermare di Dio, predicato come maggiore della semplice unione di tutti gli enti. Questa parte esamina nel dettaglio tutto ci\u00f2 che si pu\u00f2 affermare di Dio in quanto \u00abcapace di essere gli altri\u00bb.\nIl secondo passaggio riguarda quel che si pu\u00f2 affermare di uno Spirito che invece \u00abresta S\u00e9 stesso\u00bb, distinto dagli enti creati. Ci\u00f2 costringe a negare tutto quanto si \u00e8 affermato, escludendo la sovra-essenza attribuita a Dio, ossia tutte le anime con cui \u00e8 stato identificato.\nGi\u00e0 Agostino d'Ippona aveva parlato di teologia catafatica e apofatica, come inevitabile suddivisione operata dalla teologia, attribuendole al fatto che Dio \u00e8 indicibile e impredicabile, come l'Uno di Plotino. Boezio aveva aggiunto che queste due dimensioni della teologia derivano dalla natura spirituale di Dio.\nAl momento positivo della teologia catafatica segue dunque quello negativo dell'apofatica, che \u00e8 \u00absilenzio e tenebra\u00bb, in cui resta lo Spirito, ma la fusione delle anime, che pur continua a esistere, diviene impredicabile (\"silenzio\") e inintuibile (\"tenebra\").\nLa trattazione dei nomi divini si lega in un secondo momento alla teologia mistica.\nPaternit\u00e0.\nLa prime attestazioni.\nLe opere dello Pseudo Dionigi apparvero improvvisamente nel VI secolo. Di seguito daremo una retrospettiva delle prime attestazioni delle opere del misterioso autore del \"Corpus\".\n525-528: Severo di Antiochia.\n\"Contra additiones Iuliani\" (cap. 41).\nDopo aver \"presentato\" lo Pseudo Dionigi come il (vero) Dionigi, il futuro vescovo di Atene che insieme ad altri credette e segu\u00ec Paolo, Severo cita il passo II. 9 del \"De divinibus nominibus\", nel quale si presenta l'indicibilit\u00e0 della formazione divina di Ges\u00f9 in forma umana. \n\"Adversus apologiam Iuliani\" (cap. 25).\nDi questa opera noi sappiamo il \"terminus ante quem\". Infatti il colophon del manoscritto che contiene l'opera in questione, il Vat. Syr. 140, ci informa che la traduzione siriaca dell'opera (perduta) in greco, fu fatta da un certo Paolo di Callinico nell'anno 528.\nAnche qui, stessa presentazione e stesso passo citato. Ma, \u00e8 importante sottolinearlo che, sebbene il testo siriaco della \"presentazione\" di questa opera sia uguale a quello del \"Contra additiones\", il testo della citazione del \"De divinibus nominibus\" presenta della differenze dalla versione di Sergio di Reshaina.\nEpistula Severi ad Iohannem igumenum (Ep. 3).\nIn questa epistola, preservataci in greco in un florilegio del VII secolo, Severo cita un passo famoso della \"Epistola\" IV, nel quale il misterioso autore conia il termine \u03b8\u03b5\u03b1\u03bd\u03b4\u03c1\u03b9\u03ba\u03cc\u03c2, teandrico, termine col quale si designano le operazioni umane-divine di Ges\u00f9. Severo cita questo passo in polemica dell'Aftartodocetismo di Giuliano di Alicarnasso. Infatti se questa posizione cristologica affermava l'incorruttibilit\u00e0 umana di Cristo fin dall'inizio (e pertanto Cristo non era del tutto umano n\u00e9 del tutto divino), Severo invece nel termine coniato dallo Pseudo Dionigi vi intravede quella che riflette la sua posizione: cio\u00e8 la natura \"composta\" di Cristo.\nL'autore del \"Corpus Areopagiticum\" fu indentificato come il Dionigi l'Areopagita convertito da San Paolo (Atti, 17, 34). Circolavano varie leggende su Dionigi, divenuto una figura emblematica della diffusione del Vangelo nel mondo greco. Secondo alcune tradizioni antiche Dionigi sarebbe diventato il primo vescovo di Cipro o di Milano, o sarebbe stato l'autore della Lettera agli Ebrei; secondo Eusebio di Cesarea Dionigi era considerato il primo vescovo di Atene. Non sorprende, quindi, che l'autore del \"Corpus\" abbia scelto di adottare il nome di una figura come Dionigi, che pure viene menzionato solo brevemente nelle Scritture.\nLa paternit\u00e0 del \"Corpus Dionysiacum\" fu inizialmente controversa: l'autorit\u00e0 di Dionigi fu invocata da Severo di Antiochia e dai suoi seguaci a conferma della loro cristologia monofisita. Al contrario il vescovo Ipazio di Efeso, che incontr\u00f2 i monofisiti e i severiani durante la conferenza del 532 voluta dall'imperatore Giustiniano I, contest\u00f2 l'autenticit\u00e0 degli scritti basandosi sulla constatazione che nessuno dei Padri o dei Concili vi aveva mai fatto riferimento. Ipazio considerava il \"Corpus\" alla stregua dei testi apollinariani diffusi durante la controversia nestoriana e fatti passare come opere di Papa Giulio e Atanasio, utilizzati dai monofisiti a sostegno delle loro dottrine.\nIl primo teologo ortodosso a difendere l'autenticit\u00e0 delle opere di Dionigi fu il vescovo Giovanni di Scitopoli che, nelle sue glosse (\"\u03a3\u03c7\u03cc\u03bb\u03b9\u03b1\") al \"Corpus Dionysiacum\" ne sostiene convintamente la genuinit\u00e0 e l'ortodossia, in aperta polemica sia con i monofisiti che con Ipazio. L'autenticit\u00e0 del \"Corpus\" venne nuovamente criticata nel corso del VI secolo e venne difesa da Teodoro di Raithu; dal VII secolo in poi l'autenticit\u00e0 dell'opera non fu pi\u00f9 messa in discussione e venne sostenuta sia da Massimo il Confessore che dal Concilio Lateranense del 649. Da quel momento fino al Rinascimento la paternit\u00e0 fu pressoch\u00e9 universalmente accettata, nonostante i sospetti di Tommaso d'Aquino, Pietro Abelardo e Nicola Cusano; questi dubbi furono, tuttavia, generalmente ignorati.\nEpoca rinascimentale.\nL'umanista fiorentino Lorenzo Valla nelle \"Adnotationes in Novum Testamentum\" (1457), sostenne che l'autore del \"Corpus Areopagiticum\" non poteva essere il Dionigi convertito da San Paolo, sebbene non fosse in grado di identificare l'autore delle opere. William Grocyn segu\u00ec le orme di Valla e ne riprese le idee sulla paternit\u00e0 del \"Corpus\", che furono condivise anche da Erasmo fin dal 1504. Le opinioni di Valla incontrarono per\u00f2 una forte opposizione da parte dei teologi cattolici. Nella disputa di Lipsia con Martin Lutero del 1519, Johannes Eck us\u00f2 il \"Corpus\", in particolare il D\"e coelesti hierarchia\", per difendere l'origine apostolica del primato papale, facendo ricorso all'analogia platonica, \"come avviene in alto, cos\u00ec avvenga anche in basso\".\nEpoca moderna.\nNel corso del XIX secolo anche i cattolici modernisti cominciarono ad accettare l'idea che l'autore del \"Corpus\" fosse vissuto dopo l'epoca di Proclo. La leggenda di Dionigi Areopagita fu sfatata definitivamente nel 1895, quando Josef Stiglmayr e Hugo Koch dimostrarono, uno indipendentemente dall'altro, che le opere di Dionigi risalgono alla fine del V o all'inizio del VI secolo. Entrambi dimostrarono che Dionigi aveva utilizzato, nel suo trattato sul male nel IV capitolo del \"De divinis nominibus\", il \"De malorum subsistentia\" di Proclo.\nL'identit\u00e0 di Dionigi \u00e8 ancora oggi molto discussa. Corrigan e Harrington ritengono che lo Pseudo-Dionigi sia molto probabilmente \"un allievo di Proclo, forse di origine siriaca, che conosceva sia il platonismo e che la tradizione cristiana abbastanza bene da essere capace di trasformarli entrambi. Dal momento che Proclo mor\u00ec nel 485 e che la prima chiara citazione di Dionigi viene fatta da Severo di Antiochia tra il 518 e il 528, possiamo collocare la redazione dell'opera tra il 485 e il 518-28.\" Ronald Hathaway fornisce un elenco delle principali personalit\u00e0 che sono state di volta in volta identificate con Dionigi: ad esempio, Ammonio Sacca, Dionisio di Alessandria, Pietro Fullo, Dionisio lo Scolastico, Severo di Antiochia, Sergio di Reshaina, nonch\u00e9 anonimi seguaci cristiani di Origene di Alessandria, Basilio di Cesarea, Eutiche o Proclo.\nNell'ultimo mezzo secolo il teologo Alexander Golitzin, il filosofo Shalva Nutsubidze e il professor Ernest Honigmann hanno proposto di identificare lo pseudo-Dionigi l'Areopagita con Pietro Iberico. Pi\u00f9 recentemente Dionigi \u00e8 stato identificato con Damascio, l'ultimo Scolarca della Scuola di Atene. Tuttavia non c'\u00e8 alcun consenso accademico sull'identificazione dello Pseudo-Dionigi.\nSecondo gli autori dell'articolo nella Stanford Encyclopedia of Philosophy \"bisogna anche riconoscere che quella di 'falso' \u00e8 una nozione moderna. Come Plotino e i Padri Cappadoci prima di lui, Dionigi non pretende di essere un innovatore, ma piuttosto un comunicatore della tradizione.\" Altri studiosi come Bart Ehrman dissentono da questa opinione. Tuttavia, mentre lo Pseudo Dionigi pu\u00f2 essere considerato un comunicatore della tradizione, pu\u00f2 anche essere considerato un polemista, che ha tentato di alterare la tradizione neoplatonica per adattarla al mondo cristiano, ponendo un'enfasi maggiore sulle complicate Gerarchie Divine che sulla nozione di relazione diretta con la figura di Cristo come Mediatore.\nInfluenza sulla teologia occidentale.\nIl primo a fare riferimento a Dionigi in Occidente fu Gregorio Magno, che probabilmente port\u00f2 con s\u00e9 un codice del \"Corpus Areopagiticum\" al ritorno dalla sua missione come legato pontificio presso l'imperatore a Costantinopoli intorno al 585. Gregorio fa riferimento a Dionigi nella trentaquattresima \"Omelia sui Vangeli\". Nel settimo e ottavo secolo, Dionigi non era molto conosciuto in Occidente, fatta eccezione per alcuni sporadici riferimenti.\nLa vera influenza di Dionigi in Occidente inizi\u00f2 nell'827, quando l'imperatore bizantino Michele II don\u00f2 una copia greca delle sue opere al re carolingio Ludovico il Pio. \nLudovico a sua volta consegn\u00f2 il manoscritto al monastero di Saint-Denys, vicino a Parigi dove, verso l'838, le opere di Dionigi furono tradotte per la prima volta in latino da Ilduino, abate del monastero. Lo stesso Ilduino favor\u00ec la diffusione dell'opera di Dionigi diffondendo la leggenda (ampiamente accettata nei secoli successivi), che San Dionigi di Parigi e San Dionigi l'Areopagita che compare in Atti sono la stessa persona, e che San Dionigi l'Areopagita aveva viaggiato a Roma ed era stato incaricato dal Papa di predicare in Gallia, dove era morto martire. La traduzione di Ilduino, tuttavia, \u00e8 oscura e, in alcuni punti, quasi incomprensibile.\nCirca vent'anni dopo, un altro imperatore carolingio, Carlo il Calvo, chiese all'irlandese Giovanni Scoto Eriugena di fare una nuova traduzione. Eriugena termin\u00f2 la traduzione nell'862. A questa si aggiunse, nell'875, la traduzione degli Scolii greci di Giovanni di Scitopoli e di Massimo il Confessore al \"Corpus\", realizzata da Anastasio il Bibliotecario.\nLa traduzione di Eriugena, tuttavia, non ebbe ampia circolazione nei secoli successivi. Inoltre, sebbene le opere di Eriugena, come l\"'Omelia sul Prologo di San Giovanni\", mostrino l'influenza delle idee dionisiane, queste opere non furono molto copiate o lette nei secoli successivi. Il monachesimo benedettino dall'ottavo all'undicesimo secolo, quindi, prest\u00f2 in generale poca attenzione a Dionigi.\nNel dodicesimo secolo l'opera di Dionigi cominci\u00f2 gradualmente a diffondersi e ad esercitare una maggiore influenza sul pensiero occidentale:\nNel corso del tredicesimo secolo, il francescano Roberto Grossatesta diede un contributo importante alla diffusione del pensiero di Dionigi realizzando, tra il 1240 e il 1243, una nuova traduzione con commento del \"Corpus Dionysianum\". Poco dopo, il domenicano Alberto Magno realizz\u00f2 un nuovo commentario all'intero \"Corpus\". Il \"Corpus\" parigino del XIII secolo forn\u00ec un importante punto di riferimento combinando la \"Vecchia traduzione\" di Eriugena con la \"Nuova traduzione\" di Johannes Sarracenus, insieme alle glosse e agli scolii di Massimo il Confessore, Giovanni di Scitopoli e altri autori, nonch\u00e9 l\"'Extractio\" di Tommaso Gallo e vari commentari al \"De coelesti hierarchia\" tra i quali quelli di Giovanni Scoto, Johannes Sarracenus e Ugo di San Vittore . Divenne presto molto comune fare riferimento a Dionigi. Tommaso d'Aquino scrisse un commentario al \"De divinis nominibus\" e cit\u00f2 Dionigi oltre 1700 volte. Bonaventura lo chiamava il \"principe dei mistici\".\nSuccessivamente Dionigi, fu particolarmente influente nell'ambito del misticismo. Nel quattordicesimo e nel quindicesimo secolo i temi fondamentali della teologia di Dionigi furono estremamente influenti su pensatori come Margherita Porete, Meister Eckhart, Johannes Tauler, Jan van Ruusbroec, l'autore de \"La nube della non-conoscenza\" (che realizz\u00f2 una traduzione ampliata in lingua inglese della \"Teologia mistica\" di Dionigi), Jean Gerson, Nicola di Cusa, Dionigi di Rijkel, Giuliana di Norwich e Hendrik Herp. La sua influenza pu\u00f2 essere rintracciata anche nel pensiero dei carmelitani spagnoli del XVI secolo come Teresa d'Avila e Giovanni della Croce.\nEdizioni critiche e studi.\nEdizioni critiche del testo greco.\nDiamo qui di seguito le edizioni critiche (con l'eccezione del Migne, che ormai \u00e8 pi\u00f9 che superata) di ciascuna opera del \"corpus\"."}
{"id": "674420", "revid": "1668588", "url": "https://it.wikipedia.org/wiki?curid=674420", "title": "Maurice Bishop", "text": "Biografia.\nDalla nascita alla ascesa in politica.\nMaurice Rupert Bishop, semplicemente conosciuto come Maurice Bishop, nasce ad Aruba (Antille Olandesi) il 29 maggio 1944. Figlio di emigranti grenadini, Rupert e Alimenta Bishop, nel 1950 rientra con la famiglia a Grenada.\nTra il 1963 ed il 1969, completa il suo iter scolastico presso la London School of Economics and Political Science dove entra in contatto con i Black Power e con le idee di leader di colore quali Malcolm X, Martin Luther King e Kwame Nkrumah.\nRientrato a Grenada nel 1970, inizi\u00f2 l'attivit\u00e0 di avvocato alla quale affianc\u00f2 la passione politica. Nel 1973 divenne capo del partito politico \"N.J.M. (New Jewel Movement)\". Eletto, entr\u00f2 in parlamento e per diversi anni ricopr\u00ec la posizione di leader del partito di opposizione contro il governo autoritario del primo ministro Eric Gairy e il suo partito \"Grenada United Labour Party\".\nNel novembre 1973 Maurice Bishop venne pestato e gravemente ferito dalla Mongoose Gang, la milizia privata di Eric Gairy, venendo poi incarcerato senza nessuna cura medica. \nNel gennaio 1974 Rupert Bishop, padre di Maurice Bishop, venne assassinato mentre difendeva donne e bambini durante le manifestazioni poi conosciute come \"Bloody Monday\" a causa delle violenze attuate dal governo e dalla Mongoose Gang per reprimerle.\nRivoluzione di Grenada del 1979.\nEric Gairy, aspramente criticato per brogli nelle ultime elezioni del 1976 e con evidenti segni di squilibri mentali, porta il paese verso il collasso.\nNel 1979 Bishop attua una vera e propria rivoluzione e con un colpo di Stato incruento depone Gairy, che era al momento al di fuori del paese per partecipare ad una riunione delle Nazioni Unite.\nBishop sospese la Costituzione istituendo il People's Revolutionary Government e venne dichiarato primo ministro di Grenada. Tutti i partiti politici, tranne il \"N.J.M.\" vennero vietati, sospendendo le elezioni. Senza una Costituzione in vigore, il primo ministro promulgava leggi per decreto. Il paese veniva governato teoricamente da un Consiglio dei ministri con Bishop come primo ministro, ma in realt\u00e0 il potere nel paese veniva esercitato dal comitato centrale del partito.\nBishop cominci\u00f2 a nazionalizzare le poche industrie del Paese avviando una riforma dello Stato di stampo socialista, venendo incontro alle esigenze di un popolo ridotto a fame e miseria. Per combattere l'analfabetismo, istitu\u00ec la scuola dell'obbligo e cominci\u00f2 ad avviare una serie di progetti per modernizzare ed aprire il piccolo Stato di Grenada che comprendevano la costruzione di nuovi alberghi e strutture turistiche, la realizzazione di un nuovo aeroporto internazionale sulla punta meridionale dell'isola e una modernizzazione della produzione e lavorazione agricola di colture come banane, canna da zucchero, spezie varie e cacao.\nI finanziamenti vennero per la maggior parte dalla Banca Mondiale, dall'Unione Sovietica e da Cuba, vista l'amicizia e stima reciproca che legava Fidel Castro a Bishop.\nGli Stati Uniti, che male vedevano il sorgere di un nuovo paese socialista nell'area del centro America, osteggiarono fin dall'inizio Maurice Bishop e il presidente statunitense Ronald Reagan accus\u00f2 Grenada di approntare strutture per diventare un avamposto militare dell'Unione Sovietica.\nL'arresto e l'esecuzione.\nLa leadership indiscussa, l'alto gradimento popolare e la sua linea politica considerata \"morbida\", non piacevano ad alcuni membri interni del Partito che avrebbero voluto una suddivisione dei poteri e delle competenze del Presidente.\nBishop rifiut\u00f2 tali \"innovazioni\", considerandole \"manie\" personali e di protagonismo di Bernard Coard che, il 12 ottobre 1983, guid\u00f2 la fazione \"scissionista\" del Partito nel colpo di Stato in cui poi prender\u00e0 il potere la giunta militare guidata dal generale dell'esercito Hudson Austin, nel nuovo \"M.R.C. (Military Revolution Council)\" che sostituir\u00e0 l'ormai disciolto \"N.J.M.\".\nPosto agli arresti domiciliari con tutti i suoi ministri, Bishop viene liberato il 19 ottobre dalla folla nel frattempo scesa per le strade di St. George's (circa 30000 persone) per manifestare contro il suo arresto e il nuovo regime, in quello che verr\u00e0 ricordato come il \"Bloody Wednesday\" (mercoled\u00ec di sangue).\nInfatti, nella marcia dei manifestanti verso Fort Rupert, fortezza di epoca coloniale in cui la neonata giunta militare aveva posto sede. Bishop e tutti i ministri deposti vengono nuovamente arrestati e condotti a Fort Rupert, dove verranno tutti giustiziati mediante fucilazione. Contemporaneamente vengono istituiti quattro giorni di \ncoprifuoco, dove chiunque si fosse fatto trovare in strada o luogo pubblico sarebbe stato giustiziato.\nI fatti sopra descritti e la presenza sull'isola di 15 studenti statunitensi, daranno il pretesto al presidente Ronald Reagan di autorizzare l'invasione militare di Grenada da parte degli USA, iniziata il 25 ottobre 1983 con l'Operazione Urgent Fury al fine di rovesciare il neonato regime militare.\nIl corpo di Bishop, trafugato successivamente all'esecuzione da uomini legati al \"M.R.C.\", non verr\u00e0 mai pi\u00f9 ritrovato.\nBishop nella cultura di massa grenadiana.\nBishop, a circa trent'anni dalla morte, \u00e8 ancora molto amato e ricordato dalla popolazione grenadina, infatti numerose sono le attribuzioni di stima a distanza di anni come i \"murales\" sparsi per tutta l'isola che raffigurano il suo volto o scritte che inneggiano a lui.\nIn suo onore, l'Aeroporto Internazionale di Pointe Salines di Grenada, fortemente voluto da Bishop, porta oggi il suo nome (Maurice Bishop International Airport)."}
{"id": "674421", "revid": "125067691", "url": "https://it.wikipedia.org/wiki?curid=674421", "title": "Frentani", "text": "I Frentani erano un antico popolo italico di lingua osca insediato sulla regione costiera adriatica centrale, tra le foci dei fiumi Sangro e Fortore, strettamente affine ai Sanniti, negli attuali Abruzzo sud-orientale e nel basso Molise. Entrati in conflitto con la Repubblica romana alla fine del IV secolo a.C., presto furono indotti dall'evidente supremazia dell'esercito romano a unirsi in alleanza con Roma, accettando una condizione di chiara subordinazione. Conservarono a lungo un certo margine di autonomia interna fino a quando, nel I secolo a.C., l'estensione a tutti gli Italici della cittadinanza romana, decisa in seguito alla Guerra sociale alla quale avevano preso parte anche i Frentani, acceler\u00f2 il processo di romanizzazione del popolo, che fu rapidamente inquadrato nelle strutture politico-culturali di Roma.\nEtnonimo.\nL'etnonimo \"Frentani\" non \u00e8 di origine osco-umbra, ed \u00e8 quindi stato assunto sul posto dal popolo al momento dell'insediamento, se endoetnonimo, o utilizzato per riferirsi a esso conservando un termine pi\u00f9 antico, se esoetnonimo. \"Frentani\", da \"*Frentrani\", deriva da \"Frentrum\", il nome locale della loro capitale. L'antica \"Anxanum\" (demotico \"Anxates\" e \"Anxani\") fu capoluogo dei Frentani, e corrisponde con elevata probabilit\u00e0 alla \"Frentrum\" osca. Successivamente fu notevole municipio romano, cui diede importanza il vicino porto di Ortona, distante 11 miglia, e compreso, dapprima, nel comune di Anxano, distaccatosene poi, forse durante l'impero.\nStoria.\nLe origini e il territorio.\nGenti osco-umbre penetrarono in Italia nella seconda met\u00e0 del II millennio a.C., probabilmente intorno al XII secolo a.C.. Non \u00e8 noto il momento esatto in cui una frazione sannitica si stabil\u00ec nella parte inferiore delle valli adriatiche, tra quella del Sangro e quella del Biferno; \u00e8 possibile che tale processo fosse gi\u00e0 avvenuto agli inizi del I millennio a.C.. Fu gi\u00e0 in quest'area, comunque, che si cristallizz\u00f2 il gruppo che sarebbe emerso storicamente come Frentani, ricordato anche da Strabone. Alle alture situate presso la sede storica dei Frentani \u00e8 stato perci\u00f2 attribuito, in epoca moderna, il nome di monti dei Frentani.\nLe fonti antiche fanno seguire, nel territorio considerato, agli insediamenti di genti pre-indoeuropee risalenti al Neolitico, all'Eneolitico e all'Et\u00e0 del bronzo, il contributo di popolazioni di origine pelasgica e illirica arrivate via mare alla fine del II millennio a.C., e infine l'insediamento di popolazioni italiche del gruppo dei Sanniti agli inizi del I millennio a.C., secondo la ricostruzione del Romanelli: \u00abAltra provenienza si da a' Frentani nel libro delle origini Italiche attribuite a Catone, che si ripete da' popoli della Liburnia, e della Dalmazia. Della emigrazione di questi popoli dalle loro sedi patrie, e del loro stabilimento nell'opposta riva dell'Adriatico fanno fede non pochi autori. Attest\u00f2 Plinio, che i Liburni avevano occupato tutto il tratto dell'agro Palmense, Pretuziano, ed Adriano, ma che al suo tempo delle citt\u00e0 Liburne non rimaneva altra in Italia, che solamente Truentum alla riva del fiume collo stesso nome. Il medesimo autore delle origini soggiunse, che i Liburni furono poi cacciati da queste contrade da' Tusci, e ne riport\u00f2 per monumento il nome di Larinum citt\u00e0 Frentana dal tema etrusco \"Lar\", che significa \"princeps\". Io son d'avviso per\u00f2, che i popoli indigeni di tutto questo paese, qualunque sia stata la loro origine rimota, fossero stati della razza degli Osci\u00bb.\nI rapporti con Roma.\nIV secolo a.C..\nPopolazione di ceppo e lingua sannitica, i Frentani furono coinvolti nella serie di conflitti che, tra IV e III secolo a.C., opposero i Sanniti e numerosi altri popoli italici alla Repubblica romana, allora in una fase di forte espansione in Italia. Roma aveva legato a s\u00e9 i Frentani in un'alleanza durante le prime fasi della Seconda guerra sannitica; il loro territorio era attraversato da una fondamentale via di comunicazione verso l'Apulia, il cui accesso era stato garantito a Roma nel 325 a.C.; nemmeno una ribellione frentana, presto rientrata, mise in seria discussione l'alleanza, tanto che, quando nel 315 a.C. i Sanniti passarono all'offensiva, non poterono contare sull'appoggio attivo dei Frentani, stanziati a ridosso del confine settentrionale del Sannio.\nNel 304 a.C., dopo la grave disfatta subita dagli Equi per opera dei Romani guidati dai consoli Publio Sempronio Sofo e Publio Sulpicio Saverrione, i Frentani, come i loro vicini Peligni, Marrucini e Marsi, inviarono ambasciatori a Roma per chiedere un'alleanza, che fu loro concessa attraverso un trattato. Alla conclusione della Seconda guerra sannitica, quindi, i Frentani risultarono politicamente sottratti all'influenza sannitica e ormai parte dell'orbita romana, elemento di un sistema di alleanze che faceva del Sannio indipendente una regione accerchiata da Roma.\nIII secolo a.C..\nLa romanizzazione dei Frentani fu graduale. Dopo il trattato del 304 a.C., conservarono ampi margini di autonomia interna come popolo alleato e non gi\u00e0 sottomesso; la loro politica, tuttavia, non entr\u00f2 mai in contrasto con quella di Roma. Larinum aveva uno \"status\" a s\u00e9, Stato indipendente distinto da quello della totalit\u00e0 dei Frentani, com'\u00e8 attestato dalla numismatica.\nA differenza di altri popoli osco-umbri, dopo la sottomissione rimasero fedeli a Roma in occasione delle Guerre pirriche, nelle quali cadde il generale romano di origine frentana Oplacus. I Frentani combatterono poi al fianco di Roma alla Seconda guerra punica partecipando nel 225 a.C. a un contingente di cavalleria di quattromila armati insieme a Marrucini, Marsi e Vestini.\nII-I secolo a.C..\nDopo un lungo periodo di tranquillit\u00e0, durante il quale le fonti storiche non ricordano i Frentani, agli inizi del I secolo a.C. appaiono tra i membri della vasta coalizione di popoli italici che scaten\u00f2 la Guerra sociale per ottenere la concessione della cittadinanza romana pi\u00f9 volte negata (91-88 a.C.). L'esercito italico, ripartito in due tronconi - uno sabellico guidato dal marso Quinto Poppedio Silone, l'altro sannitico affidato a Gaio Papio Mutilo - contava contingenti di numerosi popoli; quello frentano, inquadrato nella frazione sabellica, era guidato da Mario Egnazio.\nEgnazio riusc\u00ec a prendere per tradimento Venafrum, dove stermin\u00f2 due interi manipoli romani, ma infine i Frentani vennero battuti separatamente da Gaio Cosconio che, sconfitto Egnazio, pot\u00e9 attraversare il territorio frentano e soccorrere l'esercito romano impegnato pi\u00f9 a sud. La generale vittoria di Roma sui \"socii\" ribelli culmin\u00f2 nella presa di Ascoli da parte di Gneo Pompeo Strabone. Nonostante il tradimento di Egnazio, i Frentani furono celebrati da Silio Italico per la loro rettitudine, come ricorda Romanelli: \u00abQuesta costanza mostrata da' Frentani in mezzo a' disastri della guerra li caratterizz\u00f2, come gente incapace a mancar di fede. Fu questo l'elogio, che ne' fece Silio\u00bb:\nDopo la Guerra sociale la Lex Julia de civitate, che concedeva la cittadinanza romana a tutti gli Italici rimasti fedeli a Roma, fu progressivamente estesa anche ai popoli ribelli, tra i quali i Frentani. I loro territori furono intensamente colonizzati, soprattutto nell'epoca di Silla. Ottenuta la cittadinanza, i popoli sabellici furono incorporati nelle trib\u00f9 romane: i Frentani, con i Marrucini, furono iscritti nella \"gens\" Arnensis. A partire da allora la romanizzazione degli Italici si avvi\u00f2 rapidamente a compimento, come attesta la rapida scomparsa delle loro lingue, sostituite dal latino.\nLingua.\nCome tutti i Sanniti, i Frentani nel I millennio a.C. parlavano la lingua osca, appartenente al ceppo osco-umbro delle lingue indoeuropee, testimoniata nella loro regione da un ristretto \"corpus\" di iscrizioni in alfabeto osco. In seguito alla romanizzazione, adottarono tanto la lingua quanto l'alfabeto dei Latini."}
{"id": "674422", "revid": "5394914", "url": "https://it.wikipedia.org/wiki?curid=674422", "title": "Fiori di montagna", "text": ""}
{"id": "674423", "revid": "666668", "url": "https://it.wikipedia.org/wiki?curid=674423", "title": "Antonio Esposito (calciatore)", "text": "Carriera.\nClub.\nEsposito inizi\u00f2 a giocare a calcio nelle giovanili del Lugano, esordendo nel 1992 e rimanendo fino al 1996, giocando da titolare. Pass\u00f2 poi al Grasshoppers, dove rimase per due stagioni e mezzo conquistando il campionato nell'annata 1997-1998. Nella sessione invernale del calciomercato 1998-1999 venne ceduto in prestito all'Extremadura, militante nella seconda divisione spagnola, dove gioc\u00f2 16 gare segnando due reti prima di tornare in Svizzera.\nDopo una stagione e mezza tra le file del Grasshoppers venne ceduto in prestito, nel gennaio 2000, al Cagliari, dove mise a segno una rete in 11 gare di campionato. Gioc\u00f2 un'ulteriore gara nella stagione successiva, prima di essere ceduto a titolo definitivo al Saint \u00c9tienne, compagine militante nella seconda lega francese: anche nella squadra francese rimase per una sola stagione, giocando 24 gare senza segnare reti. Al termine dell'esperienza nella Loira torn\u00f2 in Svizzera, questa volta al Basilea.\nDopo due stagioni torn\u00f2 in Italia, al Varese, nel gennaio 2004, dove per\u00f2 gioc\u00f2 solo 5 gare fino al termine della stagione, prima di passare al Mendrisio nell'estate del 2004 e successivamente alla sua squadra d'esordio, il Lugano, nel calciomercato invernale della stagione 2004-2005. Nell'estate 2005, al termine della stagione, venne ceduto al Malcantone Agno, dove rimase fino al termine del 2006 prima di ritirarsi dal calcio giocato.\nNazionale.\nEsposito, che era stato convocato anche per gare precedenti senza mai esordire, debutt\u00f2 con la nazionale il 10 febbraio 1997, nella finale del torneo amichevole denominato \"Carlsberg Cup\", che vide gli elvetici perdere per 2-1 contro la . Venne convocato nuovamente tre anni pi\u00f9 tardi, disputando la sua seconda gara il 16 agosto 2000 contro la e la terza (ed ultima) il 28 febbraio 2001 contro la . Venne successivamente convocato per alcune gare successive, ma non scese mai in campo.\nDopo il ritiro.\nEsposito \u00e8 giornalista sportivo e lavora per la RSI."}
{"id": "674425", "revid": "123906050", "url": "https://it.wikipedia.org/wiki?curid=674425", "title": "Giorgio di Alessandria", "text": "Biografia.\nAriano, \u00e8 considerato dalla Chiesa cattolica, copta e ortodossa un usurpatore.\nRicopr\u00ec la carica di patriarca ariano di Alessandria per il periodo che va dal 357 al 24 dicembre 361 durante la fuga di Atanasio nel deserto egiziano, dovuta all'improvviso mutarsi dei rapporti di forza tra i cristiani fedeli al dogma niceno e i seguaci di Ario.\nNacque secondo lo storico Ammiano Marcellino a Epifaneia, in Cilicia (mentre secondo altre fonti nella Cappadocia).\nPoche notizie sono giunte sul suo conto e, il pi\u00f9 delle volte, sono probabilmente viziate da faziosit\u00e0 e acredine nei confronti del movimento ariano. Gregorio Nazianzeno lo descrive infatti come un parassita \"che si sarebbe venduto per una torta\", ex soldato scappato dall'esercito per comportamenti diffamanti, che vag\u00f2 di citt\u00e0 in citt\u00e0 fino a stabilirsi ad Alessandria. Di fede ariana, anche se non risulta che avesse occupato ruoli all'interno della gerarchia ecclesiastica, fu posto dai seguaci di Ario, forti dell'appoggio accordato dall'imperatore Costanzo II, dai meleti e dai pagani sul soglio di Alessandria. Nelle sue opere Atanasio lo descrive come un uomo empio, probabilmente in principio pagano, che era diventato uno zelante ariano per interesse, in modo da ingraziarsi il favore dell'imperatore.\nIn forza della sua nomina Gregorio partecip\u00f2 ai sinodi ariani di Seleuceia e di Costantinopoli (rispettivamente nel 359 e nel 360). Durante il suo patriarcato si verificarono numerose rivolte da parte della popolazione di Alessandria, rivolte sedate con l'uso della forza grazie all'appoggio militare fornito a Giorgio dallo stesso imperatore.\nA livello politico continu\u00f2 la persecuzione contro i cristiani trinitaristi gi\u00e0 iniziata dai suoi predecessori ariani. Molti sono i racconti pervenutici da parte dei suoi avversari sulle atrocit\u00e0 cui sottoponeva i fedeli al credo niceno. Si narra, ad esempio, che sotto suo ordine Sebastiano, \"dux Aegypti\" (\"comandante delle truppe romane in Egitto\"), abbia pubblicamente spogliato delle donne di fede ortodossa e le abbia esposte di fronte a un rogo costringendole all'abiura.\nUna sollevazione popolare lo costrinse durante il suo vescovado a fuggire a Costantinopoli per chiedere aiuto all'imperatore, il quale forn\u00ec lui le truppe necessarie per sedare la rivolta e inasprire la repressione ariana.\nPoich\u00e9 si era arricchito oltre ogni misura sfruttando la propria carica, Atanasio indica nelle sue opere che un decreto di deposizione fosse stato posto nei suoi confronti dallo stesso concilio ariano di Seleucia, non pi\u00f9 disposto a tollerare il suo immorale comportamento.\nLa sua morte, il 24 dicembre 361, per linciaggio fu la conseguenza sia dei nuovi affronti alla popolazione alessandrina, essendosi inimicato anche la fazione pagana macchiandosi della distruzione dei loro templi, sia della morte del suo protettore Costanzo II, avvenuta il 3 novembre di quell'anno."}
{"id": "674457", "revid": "90227", "url": "https://it.wikipedia.org/wiki?curid=674457", "title": "Evangelium vitae", "text": ""}
{"id": "674459", "revid": "98077", "url": "https://it.wikipedia.org/wiki?curid=674459", "title": "Modacrilico", "text": ""}
{"id": "674460", "revid": "1632387", "url": "https://it.wikipedia.org/wiki?curid=674460", "title": "Iron Fist (album)", "text": "Iron Fist \u00e8 il quinto album in studio dei Mot\u00f6rhead, pubblicato nel 1982 dall'etichetta Bronze Records.\nIl disco.\n\u00c8 l'ultimo con \"Fast\" Eddie Clarke alla chitarra, che infatti lascer\u00e0 la band durante il loro secondo tour statunitense, a causa di conflitti con Lemmy. Dopo il suo addio, la band reclut\u00f2 Brian Robertson per concludere i tour e in seguito per registrare l'album del 1983 \"Another Perfect Day.\"\nL'album ha raggiunto la posizione numero 6 nelle classifiche britanniche, malgrado Lemmy abbia considerato alcune tracce non adatte ad essere pubblicate a causa della qualit\u00e0 del suono.\nIl singolo pubblicato \u00e8 stato \"Iron Fist\", anche se in Spagna \u00e8 uscito un altro singolo dal titolo \"Go to Hell (Vete al infierno)\".\nTracce.\nTutte le tracce sono composte da Lemmy Kilmister, Phil Taylor e Eddie Clarke\nPosizioni in classifica.\nAlbum - Billboard (Nord America)"}
{"id": "674461", "revid": "90227", "url": "https://it.wikipedia.org/wiki?curid=674461", "title": "Veritatis splendor", "text": ""}
{"id": "674462", "revid": "90227", "url": "https://it.wikipedia.org/wiki?curid=674462", "title": "Mit brennender sorge", "text": ""}
{"id": "674463", "revid": "90227", "url": "https://it.wikipedia.org/wiki?curid=674463", "title": "Redemptor hominis", "text": ""}
{"id": "674465", "revid": "90227", "url": "https://it.wikipedia.org/wiki?curid=674465", "title": "Quadragesimo anno", "text": ""}
{"id": "674467", "revid": "767487", "url": "https://it.wikipedia.org/wiki?curid=674467", "title": "The Best of the Solo Albums", "text": "The Best of the Solo Albums \u00e8 una raccolta dei migliori brani degli album solisti dei membri dei Kiss pubblicati in contemporanea il 18 settembre del 1978. L'album non \u00e8 mai stato pubblicato negli Stati Uniti, ma solo in alcuni Paesi specifici, dove \u00e8 uscito in date diverse (in Europa e in Australia \u00e8 per esempio uscito nel novembre del 1979, mentre in Argentina \u00e8 uscito nel 1980).\nOgni album uscito in ogni singola nazione presenta delle tracce e delle copertine diverse da un altro uscito in un altro Paese, tuttavia il numero dei brani contenuti in ogni album \u00e8 uguale per tutti. L'album non \u00e8 inoltre mai stato ristampato in CD."}
{"id": "674475", "revid": "119051944", "url": "https://it.wikipedia.org/wiki?curid=674475", "title": "Ispanofilippino", "text": "Gli ispanofilippini sono un'etnia filippina multilingue composta da cittadini filippini di discendenza spagnola, che include ma non si limita ai meticci. Questi costituiscono la settima etnia pi\u00f9 numerosa dello stato.\nDiscendenza.\nI filippini discendenti in parte da progenitori in parte non spagnoli (per esempio, austronesi o cinesi), e in parte spagnoli, sono generalmente indicati come \"meticci spagnoli\" (in tagalog: \"mestisong Kastila\", \"Kastilaloy\"); questi comprendono la maggioranza della popolazione cosiddetta spagnola. Secondo una ricerca genetica, circa il 3,6% dei filippini discende dai colonizzatori spagnoli, messicani o statunitensi. Restando a questo dato, si pu\u00f2 attribuire un 2% alla discendenza spagnolo/messicana.\nDistribuzione.\nLa maggior parte dei \"meticci spagnoli\" abitanti nelle Filippine emigr\u00f2 in Spagna, o in America Latina, o negli Stati Uniti, dopo la seconda guerra mondiale e durante la presidenza di Marcos. Oggigiorno gli ispanofilippini si possono incontrare nelle metropoli urbane di Metro Cebu e Metro Manila, nella penisola di Zamboanga (dove si parla la lingua zamboangue\u00f1a, un tipo di creolo basato sul spagnolo), ad Iloilo, a Bacolod e a Davao.\nLingua e cultura.\nGli ispanofilippini parlano per lo pi\u00f9 il filippino e le sue rispettive nelle conversazioni di tutti i giorni, mentre usano l'inglese nella sfera pubblica. Molti, in particolare tra i pi\u00f9 anziani, hanno preservato lo spagnolo come lingua parlata nell'ambito domestico.\nMolti ispanofilippini mantengono vive le tradizioni ereditate della Spagna o dall'America Latina, al di l\u00e0 di quelli che possono essere i costumi presenti nelle rispettive regioni delle Filippine.\nStato socioeconomico.\nAttualmente gli ispanofilippini appartengono in larga maggioranza ai ceti medio ed elevato e si mescolano raramente con chi non sia della loro etnia. Molti sono anche in politica o occupano posti dirigenziali nel commercio, nell'industria, nello spettacolo o nello sport. "}
{"id": "674478", "revid": "253269", "url": "https://it.wikipedia.org/wiki?curid=674478", "title": "Burgess Meredith", "text": "Attore molto versatile, \u00e8 noto al grande pubblico per l'interpretazione di Mickey Goldmill, l'allenatore di Rocky Balboa nella serie cinematografica di \"Rocky\", e di Pinguino nella serie televisiva \"Batman\" degli anni sessanta.\nBiografia.\nBurgess Meredith nacque a Cleveland, in Ohio, nel 1907, dal fisico e professore universitario canadese Dr. William George Meredith (di origini inglesi) e da madre di religione metodista, credo cui anche Burgess aderir\u00e0. Prima di intraprendere la carriera artistica, lavor\u00f2 come reporter del Cleveland Plain Dealer e, dopo aver svolto svariati altri mestieri, nel 1929 entr\u00f2 a far parte della compagnia teatrale di repertorio diretta dall'attrice Eva Le Gallienne a New York. Nella prima met\u00e0 degli anni trenta recit\u00f2 anche a Broadway e riscosse successo come primattore nella pi\u00e8ce \"Winterset\" di Maxwell Anderson, debuttando subito dopo sul grande schermo nella riduzione cinematografica della stessa opera, \"Sotto i ponti di New York\" (1936). Si distinse in modo particolare nell'interpretazione del bracciante George che protegge l'amico ritardato Lennie nella trasposizione per il grande schermo del dramma \"Uomini e topi\" (1939), ispirato all'omonima opera letteraria di John Steinbeck, e nel ruolo dello psicanalista sopraffatto dal lavoro in \"Carnefice di me stesso\" (1947).\nDurante la seconda guerra mondiale prest\u00f2 servizio al fronte con il grado di capitano. Al termine riapparve sullo schermo in film come \"I forzati della gloria\" (1945), in cui interpret\u00f2 il ruolo del corrispondente di guerra Ernie Pyle, \"Il diario di una cameriera\" (1946) e \"La strada della felicit\u00e0\" (1948), entrambi al fianco dell'attrice Paulette Goddard, con la quale all'epoca era sposato. Nel 1949 diresse e interpret\u00f2 \"L'uomo della Torre Eiffel\", ispirato al romanzo \"La testa di un uomo\" di Georges Simenon, con Charles Laughton nel ruolo del commissario Maigret.\nNell'immediato dopoguerra venne inserito nella lista nera di Hollywood dalla Commissione per le attivit\u00e0 antiamericane con l'accusa di essere simpatizzante comunista, ma sopravvisse alle accuse lavorando sempre pi\u00f9 intensamente. Nel 1959 apparve come protagonista nel celebre episodio \"Tempo di leggere\" della serie televisiva science-fiction \"Ai confini della realt\u00e0\". Meredith rimase talmente legato alla serie, di cui interpret\u00f2 altri tre episodi, che molti anni dopo svolse anche la funzione di voce narrante nel film \"Ai confini della realt\u00e0\" (1983), dove si fa riferimento a \"Tempo di leggere\" durante la sequenza di apertura, nella scena in cui alcuni personaggi parlano in dettaglio dell'episodio.\nDal 1966 al 1969 fu popolare per la sua interpretazione del personaggio del Pinguino nella serie televisiva \"Batman\". Sempre nel 1969 partecip\u00f2 al film \"Uno sporco contratto\". Approdato negli anni settanta a ruoli di caratterista, recit\u00f2 nel western \"Uomini e cobra\" (1970) di Joseph L. Mankiewicz, e ottenne due candidature all'Oscar al miglior attore non protagonista, nel 1976 per \"Il giorno della locusta\" (1975) e nel 1977 per \"Rocky\" (1976), nel quale diede vita al ruvido e anziano allenatore e manager di Rocky Balboa (Sylvester Stallone), Mickey Goldmill, personaggio che Meredith riprender\u00e0 nei due successivi capitoli della saga, \"Rocky II\" (1979) e \"Rocky III\" (1982) e che morir\u00e0 negli spogliatoi senza poter assistere al match del suo pupillo contro il rivale Clubber Lang.\nDopo essere apparso per l'ultima volta sul grande schermo nel film \"That's Amore - Due improbabili seduttori\" (1995). Meredith mor\u00ec nel 1997, all'et\u00e0 di 89 anni, per le conseguenze della malattia di Alzheimer."}
{"id": "674479", "revid": "729019", "url": "https://it.wikipedia.org/wiki?curid=674479", "title": "Assedio di Corinth", "text": "La prima battaglia di Corinth (meglio conosciuta con il nome di assedio di Corinth) fu una battaglia avvenuta nell'ambito del Teatro Occidentale della guerra di secessione americana, combattuta dal 29 aprile al 30 maggio 1862, a Corinth, nella contea di Alcorn in Mississippi.\nA seguito della vittoria dell'Unione nella battaglia di Shiloh nel Tennessee, le armate, comandate dal maggior generale Henry W. Halleck, forti di circa 125.000 uomini, avanzarono verso il centro ferroviario di Corinth in Mississippi, uno dei pi\u00f9 grossi punti strategici della guerra. Reso cauto dalle gravi perdite subite a Shiloh, Halleck intraprese una prudente campagna di avanzamento mediante le trincee, fortificandole dopo ogni avanzamento. Il 25 maggio, dopo aver percorso 5 miglia in tre settimane, Halleck si trov\u00f2 nella condizione di poter assediare la citt\u00e0.\nForze in campo.\nUnione.\nFonti:\nDistretto del Tennessee Occidentale.\nArmata del Tennessee\nRiserva\nArmata dell'Ohio\nArmata del Mississippi (Unione)\nConfederati.\nFonti:\nArmata confederata del Tennessee\nBattaglia.\nIl generale P.G.T. Beauregard, comandante dei Confederati, salv\u00f2 la sua armata (circa 60.000 uomini) con un inganno. Ad alcuni uomini furono date razioni viveri per tre giorni, con l'ordine di prepararsi ad un attacco. Come si aspettava, un paio di loro disertarono, portando agli Unionisti quella notizia. Inizi\u00f2 il bombardamento preliminare da parte dell'artiglieria, e le forze dell'Unione si mossero per prendere posizione. Durante la notte del 29 maggio l'armata Confederata usc\u00ec da Corinth.\nUtilizzarono la linea ferroviaria Mobile and Ohio per trasportare ammalati e feriti, l'artiglieria pesante e tonnellate di provviste. Quando arrivava un treno, le truppe esultavano come se fossero arrivati dei rinforzi. Misero dei manichini e dei finti cannoni lungo la linea difensiva. Furono tenuti accesi i fuochi nell'accampamento mentre rullavano i tamburi e suonavano le trombe. Il resto degli uomini sgusciava via inosservato, ritirandosi a Tupelo in Mississippi. Quando le pattuglie dell'Unione entrarono in Corinth, la mattina del 30 maggio, scoprirono che i Confederati erano fuggiti."}
{"id": "674481", "revid": "1655", "url": "https://it.wikipedia.org/wiki?curid=674481", "title": "Prima battaglia di Corinth", "text": ""}
{"id": "674483", "revid": "677779", "url": "https://it.wikipedia.org/wiki?curid=674483", "title": "Svr", "text": ""}
{"id": "674486", "revid": "1305772", "url": "https://it.wikipedia.org/wiki?curid=674486", "title": "Afh", "text": ""}
{"id": "674487", "revid": "984922", "url": "https://it.wikipedia.org/wiki?curid=674487", "title": "Laguna Beach (serie televisiva)", "text": "Laguna Beach (\"Laguna Beach: The Real Orange County\") \u00e8 una serie televisiva prodotta e trasmessa da MTV USA dal 2004 al 2006 e trasmessa in Italia da MTV Italia.\nCon un mix tra reality show e fiction, \"Laguna Beach\" si propone di mostrare il vero volto di Orange County, come (secondo i creatori della serie) non era invece stato fatto dal telefilm \"The O.C.\".\nI residenti di questa cittadina californiana sono tra i pi\u00f9 ricchi degli Stati Uniti ed MTV ha deciso di documentare la vita di un gruppo di teenager della zona, in modo da mostrare il mondo e lo stile di vita della Contea di Orange. \nLa sigla di apertura dello show \u00e8 \"Come Clean\" di Hilary Duff.\nCast.\nPrima stagione.\nLa prima stagione documenta la vita di otto teenager residenti a Laguna Beach e studenti della Laguna Beach High School. Il cast \u00e8 composto da:\nSeconda stagione.\nLa seconda stagione documenta la vita di sei teenager residenti a Laguna Beach e studenti della Laguna Beach High School, ma per alcuni episodi segue anche la vita dopo il diploma di Conrad e Coletti (protagonisti della prima stagione). Il cast \u00e8 composto da:\nTerza stagione.\nLa terza stagione documenta la vita di nove teenager residenti a Laguna Beach e studenti della Laguna Beach High School. Il cast \u00e8 composto da:"}
{"id": "674489", "revid": "75447", "url": "https://it.wikipedia.org/wiki?curid=674489", "title": "Smartcard", "text": ""}
{"id": "674491", "revid": "339392", "url": "https://it.wikipedia.org/wiki?curid=674491", "title": "Subscriber identity module", "text": ""}
{"id": "674495", "revid": "1745361", "url": "https://it.wikipedia.org/wiki?curid=674495", "title": "Afr", "text": ""}
{"id": "674496", "revid": "647919", "url": "https://it.wikipedia.org/wiki?curid=674496", "title": "Biblioteca vaticana", "text": ""}
{"id": "674499", "revid": "114581534", "url": "https://it.wikipedia.org/wiki?curid=674499", "title": "Metal Magic Records", "text": "La Metal Magic Records \u00e8 stata un'etichetta discografica di genere heavy metal degli Stati Uniti a gestione familiare creata dalla band Pantera nel 1983.\nStoria.\nI Pantera si formarono nel 1981 e iniziarono la loro carriera suonando cover di canzoni heavy metal famose. Il gruppo per\u00f2 inizi\u00f2 ben presto a comporre canzoni proprie e dovette perci\u00f2 trovare una casa discografica capace di produrre e finanziare il loro primo album. Il padre del chitarrista Dimebag Darrell e del batterista Vinnie Paul, Jerry Abbott, era il possessore degli studi discografici \"Pantego Sound Studios\" e perci\u00f2 si offr\u00ec, con la collaborazione dei ragazzi, di creare un'etichetta capace di sostenerli nel loro esordio. Si form\u00f2 cos\u00ec nel 1983 la Metal Magic Records che produsse i primi quattro dischi della band, Metal Magic, Projects in the Jungle, I Am the Night e Power metal, prima che la stessa trovasse nel 1990 una vera etichetta, l'Atlantic Records, che finanziasse i successivi lavori."}
{"id": "674500", "revid": "1442080", "url": "https://it.wikipedia.org/wiki?curid=674500", "title": "Pietro Serantoni", "text": "Campione del Mondo con la nazionale italiana nel 1938, \u00e8 morto all'et\u00e0 di 58 anni per un tumore al cervello.\nCaratteristiche tecniche.\nGiocatore.\nFu uno dei migliori centrocampisti del periodo che precedette il secondo conflitto mondiale. Motorino pressoch\u00e9 inesauribile, inizi\u00f2 come interno, per poi spostarsi sulla mediana. Pur non essendo dotato di tecnica sopraffina, era capace di interrompere e rilanciare l'azione, coprendo le spalle all'attacco. Era in possesso di un tiro molto potente. La sua dote principale era per\u00f2 la totale dedizione che metteva al servizio della squadra in ogni partita.\nCarriera.\nGiocatore.\nClub.\nCresciuto nel , nel 1927 \u00e8 militare a Milano e gioca nel Minerva in seconda divisione. Viene acquistato dall'Unione Sportiva Milanese ma quando questa societ\u00e0 fa la fusione con l'Internazionale e nasce l' gioca con questa squadra con cui vinse il primo campionato di Serie A nella stagione 1929-1930, la prima della nuova era del \"girone unico\"; in quell'annata fu uno dei trascinatori della squadra nerazzurra, andando a segno ben 16 volte.\nRimase a Milano fino al 1934, per poi passare ai rivali della con cui vinse il suo secondo scudetto personale (e l'ultimo del \"Quinquennio d'oro\" bianconero) nella stagione 1934-1935, rimanendo a Torino anche l'anno seguente. Nel 1936 si trasfer\u00ec alla con la quale gioc\u00f2 fino al 1940, dopodich\u00e9 concluse la carriera in Serie C al , squadra nella quale ricopr\u00ec il doppio ruolo di giocatore e allenatore fino al 1942.\nNazionale.\nIl 12 febbraio 1933 esord\u00ec con la maglia della nazionale in -Italia (2-3), e disput\u00f2 alcune altre partite senza tuttavia prendere parte al su invito del medico, come testimoniato da Vittorio Pozzo nel suo ricordo sulle pagine de \"La Stampa\". In quell'anno gioc\u00f2 per\u00f2 la celebre partita contro l' passata alla storia come la \"battaglia di Highbury\". Fu invece chiamato da Pozzo per il nei quali fu titolare fisso, vincendo la Coppa Jules Rimet. Concluse la sua esperienza in azzurro nel 1939 con 17 partite.\nAllenatore.\nIntraprese in seguito la carriera di allenatore, avendo modo di guidare il Suzzara, il , con cui conquist\u00f2 una promozione in massima serie nella Serie B 1947-1948 a gironi interregionali, la Roma e, nel campionato di IV Serie 1952-1953, la ."}
{"id": "674502", "revid": "155634", "url": "https://it.wikipedia.org/wiki?curid=674502", "title": "Marco Beltrame (sciatore)", "text": "Biografia.\nResidente a Tarvisio, vest\u00ec per la prima volta la maglia azzurra nel 2000. Pur non avendo mai esordito in Coppa del Mondo, in carriera prese parte a due edizioni dei Campionati mondiali (10\u00b0 nella gara a squadre a Val di Fiemme 2003 il miglior risultato), oltre a due dei Mondiali juniores (8\u00b0 nelle gare a squadre di Sollefte\u00e5 2003 e Stryn 2004 i migliori risultati).\nConvocato per i XX Giochi olimpici invernali di , non riusc\u00ec a parteciparvi a causa di una caduta che gli fece riportare la rottura della milza, proprio poco prima delle stesse Olimpiadi. Si ritir\u00f2 nel 2008."}
{"id": "674504", "revid": "400694", "url": "https://it.wikipedia.org/wiki?curid=674504", "title": "AFA", "text": ""}
{"id": "674513", "revid": "1833487", "url": "https://it.wikipedia.org/wiki?curid=674513", "title": "Edmond Honda", "text": "Edmond Honda (o pi\u00f9 semplicemente Honda o E. Honda) \u00e8 un personaggio immaginario della serie di videogiochi Street Fighter. Compare a partire da \"Street Fighter II\" ed \u00e8 una presenza quasi fissa della saga.\nCaratteristiche.\nHonda \u00e8 un corpulento lottatore di sumo, come dimostrato dal chonmage (acconciatura dei capelli) e dal mawashi (il mutandone caratteristico dei lottatori di sumo) blu: inoltre Honda presenta il sole rosso imperiale, simbolo del Giappone, dipinto sul volto.\nNonostante c'\u00e8 chi affermi che sia divenuto \"Yokozuna\" (campione di sumo), Honda \u00e8 riuscito a diventare solamente \"Rikishi\" (secondo posto).\nAlla fine del gioco Honda resta sconvolto dalla poca popolarit\u00e0 di cui il sumo gode a livello mondiale e si propone di vincere il torneo in modo da provare che i sumotori sono i pi\u00f9 potenti lottatori del mondo, ma non riuscir\u00e0 nell'impresa. Nonostante la stazza, Honda rivela un'insospettabile agilit\u00e0 per quanto riguarda i salti.\nMosse.\nLe mosse principali del lottatore consistono in:\nFrasi celebri.\n- \"Non sai fare meglio di cos\u00ec\"? (Street Fighter II)\n- \"\u00c8 naturale che un lottatore di sumo diventi il pi\u00f9 forte del mondo!\" (Street Fighter II)"}
{"id": "674515", "revid": "697352", "url": "https://it.wikipedia.org/wiki?curid=674515", "title": "Afa", "text": ""}
{"id": "674525", "revid": "104458", "url": "https://it.wikipedia.org/wiki?curid=674525", "title": "Sebastian Colloredo", "text": "Biografia.\nResidente a Tarvisio, appartiene ai Gruppi Sportivi Fiamme Gialle e ha esordito in nazionale nel 2001. In Coppa del Mondo ha esordito il 12 febbraio 2005 nella gara a squadre di Pragelato (9\u00ba) e ha ottenuto il primo podio il 23 novembre 2012 a Lillehammer (3\u00ba).\nIn carriera ha preso parte a quattro edizioni dei Giochi olimpici invernali, (27\u00ba nel trampolino normale, 36\u00b0 nel trampolino lungo, 11\u00ba nella gara a squadre), (29\u00ba nel trampolino normale, 27\u00ba nel trampolino lungo), (28\u00ba nel trampolino normale, 30\u00ba nel trampolino lungo) e 42\u00ba nel trampolino normale, 40\u00ba nel trampolino lungo, 11\u00ba nella gara a squadre), a otto dei Campionati mondiali (7\u00ba nella gara a squadre a Val di Fiemme 2013 e nella gara a squadre mista dal trampolino normale a Lahti 2017 i migliori piazzamenti) e a sei dei Mondiali di volo (8\u00ba nella gara a squadre a Planica 2010 il miglior piazzamento).\nSi \u00e8 ritirato dalle competizioni il 23 marzo 2019."}
{"id": "674537", "revid": "155634", "url": "https://it.wikipedia.org/wiki?curid=674537", "title": "Stefano Chiapolino", "text": "Biografia.\nOriginario di Tarvisio, in Coppa del Mondo ha esordito l'8 marzo 2003 a nella gara a squadre di Oslo, ottenendo quello che sarebbe rimasto il suo miglior piazzamento nella competizione (8\u00b0).\nIn carriera ha preso parte a due edizioni dei Campionati mondiali (10\u00b0 nella gara a squadre a Val di Fiemme 2003 il miglior risultato), a una dei Mondiali di volo e a una dei Mondiali juniores, Sollefte\u00e5 2003 (5\u00b0 nel trampolino normale il miglior risultato).\nConvocato per i XX Giochi olimpici invernali di , non riusc\u00ec a parteciparvi a causa di una caduta che gli fece riportare varie ferite, proprio poco prima delle stesse Olimpiadi. Si ritir\u00f2 nel 2007."}
{"id": "674545", "revid": "1452073", "url": "https://it.wikipedia.org/wiki?curid=674545", "title": "Ain", "text": ""}
{"id": "674548", "revid": "125069568", "url": "https://it.wikipedia.org/wiki?curid=674548", "title": "Universal Subscriber Identity Module", "text": "Nella telefonia mobile l'Universal Subscriber Identity Module o USIM \u00e8 un metodo d'accesso ai servizi di telefonia cellulare e di servizi dati. Si basa sull'autenticazione dell'abbonato ai servizi tramite i dati immagazzinati su un supporto fisico che, a differenza della telefonia GSM o UMTS, \u00e8 una smart card.\nCaratteristiche.\nLe USIM hanno le dimensioni fisiche tipiche delle SIM. Rispetto a queste ultime, alcuni anni fa \u00e8 stato introdotto un terzo fattore di forma () con lo scopo di consentire l'utilizzazione delle USIM in terminali mobili di ridotte dimensioni. Questo fattore di forma, inizialmente usato, in particolar modo da tre, per scoraggiare l'uso di apparecchi in comodato con altri operatori, ad oggi (2015) \u00e8 sempre pi\u00f9 diffusa. La USIM card solitamente memorizza le credenziali necessarie all'autenticazione del cliente (algoritmi di autenticazione e chiavi di sicurezza), i dati privati del cliente, quali la rubrica telefonica personale (nome, numero di telefono, secondo numero di telefono, secondo nome, e-mail, gruppi) ed i messaggi SMS, nonch\u00e9 alcune informazioni tipiche dell'operatore mobile che distribuisce la USIM (come la lista delle reti preferite).\nI dettagli sulle caratteristiche delle USIM possono essere reperiti direttamente dalla specifica tecnica 3GPP TS 31.102 scaricabile dal sito del 3GPP."}
{"id": "674550", "revid": "77358", "url": "https://it.wikipedia.org/wiki?curid=674550", "title": "USIM", "text": ""}
{"id": "674551", "revid": "75447", "url": "https://it.wikipedia.org/wiki?curid=674551", "title": "Ultra SIM", "text": ""}
{"id": "674559", "revid": "289247", "url": "https://it.wikipedia.org/wiki?curid=674559", "title": "Gola Profonda", "text": ""}
{"id": "674565", "revid": "298055", "url": "https://it.wikipedia.org/wiki?curid=674565", "title": "Garrow", "text": ""}
{"id": "674571", "revid": "599013", "url": "https://it.wikipedia.org/wiki?curid=674571", "title": "Ammavaru", "text": "Secondo la letteratura minore Hindu, Ammavaru \u00e8 l'antica divinit\u00e0 che depose l'uovo dal quale vennero generati Brahm\u0101, \u015aiva e Vishnu. Infatti, \"Amma\" \u00e8 il termine che indica \"madre\".\nSecondo altre tradizioni Hindu, tuttavia, \u015aiva non ha n\u00e9 nascita n\u00e9 morte. Simile credenza vi \u00e8 per Vishnu.\nOgni anno, le donne dell'India meridionale credenti in Ammaravu dedicano una preghiera rituale alla divinit\u00e0. Viene utilizzato un vaso di metallo contenente riso a simboleggiare il corpo della divinit\u00e0. Il vaso \u00e8 rivestito del tradizionale sari. Sulla bocca del vaso vi \u00e8 dipinta una noce di cocco a simboleggiare la testa. Vengono infine utilizzati diversi elementi per adornare gli occhi, le orecchie e il naso della divinit\u00e0."}
{"id": "674576", "revid": "1305772", "url": "https://it.wikipedia.org/wiki?curid=674576", "title": "Akk", "text": ""}
{"id": "674578", "revid": "106908", "url": "https://it.wikipedia.org/wiki?curid=674578", "title": "Abai", "text": ""}
{"id": "674580", "revid": "1632387", "url": "https://it.wikipedia.org/wiki?curid=674580", "title": "On Parole", "text": "On Parole \u00e8 una compilation contenente le prime registrazioni dei Mot\u00f6rhead (risalenti al 1975) che venne pubblicata nel 1979 dalla United Artists Records.\nIl disco.\nInizialmente l'etichetta non era soddisfatta del materiale registrato e decise di non pubblicare il disco in vendita.\n\u00c8 uscito in forma non ufficiale solo nel 1979, periodo nel quale la band si era fatta una buona reputazione grazie agli album \"Overkill\" e \"Bomber\".\n\"On Parole\" \u00e8 l'unico album inciso dalla formazione originale dei Mot\u00f6rhead; Lemmy Kilmister al basso e alla voce, Larry Wallis alla chitarra (e alla voce per le tracce \"Vibrator\" e \"Fools\") e Lucas Fox alla batteria (unica traccia di sempre \"Lost Johnny\"), che venne quasi subito sostituito da Phil Taylor.\nLa rimasterizzazione del 1997 contiene 4 alternate takes mai distribuiti prima."}
{"id": "674588", "revid": "93556", "url": "https://it.wikipedia.org/wiki?curid=674588", "title": "Assedio di Metz", "text": "L'assedio di Metz ebbe luogo fra il 3 settembre ed il 23 ottobre 1870, durante la prima fase della guerra franco-prussiana e si concluse con la resa completa delle ingenti forze francesi al comando del maresciallo di Francia Fran\u00e7ois Achille Bazaine, che erano state accerchiate nell'area fortificata della citt\u00e0 dopo una serie di aspre battaglie contro le forze germaniche del generale von Moltke.\nCompletamente circondato dalle truppe della seconda armata prussiana al comando del Principe Federico Carlo di Prussia, il maresciallo Bazaine, incerto e poco combattivo, fin\u00ec per cedere le armi consegnando tutto il suo esercito (costituito dalle migliori truppe francesi), assieme all'intero armamento.\nAntefatti.\nNell'agosto del 1870 l'esercito francese era diviso in due corpi principali: l'armata del maresciallo di Francia Patrice de Mac-Mahon, concentrata a Ch\u00e2lons-en-Champagne (presso la quale si era trasferito lo stesso Napoleone III) e l'armata del Reno, guidata da un secondo maresciallo di Francia, Fran\u00e7ois Achille Bazaine.\nDopo aver impedito l'accerchiamento il 16 agosto (battaglia di Mars-la-Tour), il Bazaine rifiut\u00f2 di impegnare l'interezza delle proprie truppe nella successiva azione prussiana il 18 agosto (battaglia di Gravelotte), venendo cos\u00ec spinto, pur disponendo ancora di forze ingenti, in una posizione strettamente difensiva nella piazzaforte di Metz. Con l'armata del Reno condannata a subire una battaglia di assedio, i prussiani potevano ora permettersi di indirizzare forze ingenti verso l'armata del Mac-Mahon.\nL'inizio dell'assedio.\nIl fatto che oltre met\u00e0 dell'esercito francese (155.000 uomini) fosse assediato in Metz, costrinse i vertici militari di Parigi a progettare il ricongiungimento dell'altra met\u00e0, quella comandata dal Mac-Mahon e forte di circa 130.000 uomini, con quella del Bazaine. Lasciata la propria posizione il 21 agosto, Mac-Mahon venne per\u00f2 battuto il 30 agosto alla battaglia di Beaumont e con i passaggi sulla Mosa preclusi a qualsiasi tentativo di attraversamento, venne a sua volta stretto dai germanici in Sedan, da dove venne impegnato nella disastrosa battaglia di Sedan (dal 31 agosto al 1\u00ba settembre) da due armate germaniche forti di 240.0000 uomini e 700 cannoni. L'armata di Mac-Mahon, costretta alla resa il 2 settembre, and\u00f2 quasi completamente distrutta o fatta prigioniera. Napoleone III, consegnatosi a Guglielmo I, venne portato in una breve cattivit\u00e0 a Wilhelmshoehe, nei pressi di Kassel, da dove proseguir\u00e0 per il suo esilio inglese, per morirvi il 9 gennaio 1873.\nIl ripiegamento di Bazaine su Metz consent\u00ec ai prussiani di completare l'accerchiamento della fortezza il 20 agosto. L'assedio ebbe inizio ufficialmente dal 3 settembre. Le operazioni dell'assedio furono comandante dal principe Federico Carlo di Prussia, a capo della II armata prussiana. Nella citt\u00e0 erano presenti circa 70.000 civili e il ripiegamento sulla citt\u00e0 era avvenuto senza un'adeguata organizzazione delle scorte di cibo. Dal 4 settembre i francesi iniziarono gi\u00e0 a cibarsi dei propri cavalli. Il 14 ottobre il razionamento del pane per i civili era stato approntato. Alcuni degli attacchi che furono diretti alle linee prussiane ebbero l'obbiettivo di entrare in possesso delle scorte di grano. L'assedio si trasform\u00f2 ben presto in una lotta per la sopravvivenza. Mentre i civili, \"inutili bocche\", cercavano di scappare e i prussiani li ricacciavano indietro, molti reparti francesi tentarono di disertare o si arresero. I prodotti di cattiva alimentazione, scarsa igiene e sovraffollamento furono il diffondersi di bronchite, dissenteria e colera in un primo momento, poi di tifo e successivamente di vaiolo. Anche le truppe assedianti contrassero i morbi che si diffondevano dalla citt\u00e0.\nDopo un primo progetto di sortita per il 26 agosto presto abbandonato, il 31 agosto e il 1\u00ba settembre Bazaine sferr\u00f2, contemporaneamente alla disastrosa battaglia di Sedan, un attacco in forze per rompere l'accerchiamento prussiano nel settore nord-est della fortezza (battaglia di Noisseville). Di fronte alla valida resistenza del I corpo prussiano (generale von Manteuffel), l'incerto maresciallo, nonostante alcuni notevoli successi iniziali, prefer\u00ec sospendere il tentativo e ripiegare sulle posizioni di partenza. Dopo un nuovo assalto alle posizioni francesi il 7 ottobre (seguito ad un altro del 2 ottobre) nei pressi di Bellevue (battaglia di Bellevue), Bazaine abbandon\u00f2 definitivamente l'intenzione di attuare sforzi volti a imprimere un nuovo corso all'assedio, seppellendosi definitivamente nella roccaforte insieme al suo esercito.\nLe \"trattative segrete\" del Bazaine.\nDalla caduta di Sedan, Bazaine si trov\u00f2 a capo dell'unica forza armata francese effettivamente organizzata, e immagin\u00f2 per s\u00e9 stesso un ruolo diverso, politico piuttosto che militare, certamente da avversario anzich\u00e9 da sostenitore della neonata Repubblica Francese, nata dalle ceneri del secondo impero cessato con l'abdicazione di Napoleone III il 2-3 settembre. In questo quadro, \u00e8 certo che egli abbia proposto ai prussiani di impiegare l'armata assediata in Metz per \"salvare la Francia da s\u00e9 stessa\" oppure per poter giungere a \"restaurare l'ordine\" distrutto dalla detronizzazione dei Bonaparte.\nI prussiani, tuttavia, sapevano della debolezza della posizione politica del maresciallo, temevano la mobilitazione in corso nel resto del Paese, che minacciava di costituire una nuova armata forse capace di riequilibrare, almeno un poco, le sorti del conflitto e miravano, ormai, ad un obiettivo ambizioso: non pi\u00f9 solo il consenso francese alla riunificazione tedesca, ma anche un consistente arrotondamento territoriale.\nLa prosecuzione dell'assedio di Metz, tuttavia, offriva ai francesi l'indubbio vantaggio di tenere impegnata la II armata prussiana, mentre il resto dell'esercito invasore era concentrato nell'assedio di Parigi: il fronte meridionale dello schieramento tedesco era relativamente debole, la Repubblica poteva riorganizzare una nuova armata senza eccessiva pressione, la via da sud verso Parigi appariva aperta. L'inadeguatezza dei piani e l'inefficienza delle azioni offensive francesi non sortirono, tuttavia, l'effetto n\u00e9 di riuscire a liberare le truppe dall'imbottigliamento di Metz, n\u00e9 di consentire lo sblocco, o anche l'alleggerimento, del fronte che strigeva Parigi in una morsa letale.\nL'inopinata resa di Metz.\nIl Bazaine era certamente informato di questa situazione e forte, ancora, di un'armata imponente. Eppure si arrese, inopinatamente, il 23 ottobre 1870, consegnando praticamente l'intero est della Francia ai prussiani. Gli effetti della resa apparirono subito dirompenti: Federico Carlo di Prussia e la sua II armata furono liberi di affrettarsi verso la valle della Loira, con lo scopo di agganciare l'ultima armata francese, la qual cosa, in effetti, accadde nei dintorni di Orl\u00e9ans pochi giorni dopo. Nell'opinione degli storici militari francesi, se l'armata del Reno avesse resistito una o due settimane in pi\u00f9, l'Armata della Loira avrebbe potuto battere le deboli forze schierate dai prussiani a sud di Parigi e liberare la capitale dal suo assedio.\nLa caduta di Metz caus\u00f2 uno shock terribile in tutta la Francia. Quasi subito il Bazaine venne accusato di tradimento, in un proclama emesso dal ministro L\u00e9on Gambetta. Per tradimento egli venne, comunque, condannato, al suo ritorno dalla prigionia nel 1873. A posteriori, gli storici francesi tendono oggi a sostenere che la resa si spieghi con un rifiuto a sostenere l'azione di un governo che corrispondeva assai poco con le sue idee politiche. Bazaine, insomma, avrebbe immaginato di non tradire la Francia, tradendo la Repubblica."}
{"id": "674590", "revid": "810736", "url": "https://it.wikipedia.org/wiki?curid=674590", "title": "Alb", "text": ""}
{"id": "674593", "revid": "49022", "url": "https://it.wikipedia.org/wiki?curid=674593", "title": "Romano-britanniche", "text": ""}
{"id": "674596", "revid": "1226", "url": "https://it.wikipedia.org/wiki?curid=674596", "title": "La Maschera di Innsmouth", "text": ""}
{"id": "674598", "revid": "72396", "url": "https://it.wikipedia.org/wiki?curid=674598", "title": "SEAT Alhambra", "text": "La SEAT Alhambra \u00e8 una monovolume, nata da un progetto congiunto di Volkswagen e Ford, da cui sono nate anche la Volkswagen Sharan e la Ford Galaxy.\nPrima serie (1996-2010).\nLa Alhambra, monovolume con sette posti, debutta sul mercato nel 1996, un anno dopo la Sharan e la Galaxy. Le differenze con le \"cugine\" erano minime, e l'auto ebbe un buon successo commerciale, come le versioni marchiate Volkswagen e Ford, e come le sue sorelle viene costruita negli stabilimenti portoghesi del gruppo tedesco.\nMotorizzazioni.\nLe motorizzazioni disponibili sono:\nMotorizzazioni.\nRestyling prima serie (2000-2010).\nNel 2000 la Alhambra \u00e8 stata sottoposta a un pesante aggiornamento che ne cambia totalmente l'aspetto sia all'interno che all'esterno: nuove motorizzazioni con il nuovo motore TDI e la trazione integrale TT4 (Total Traction 4) di provenienza Volkswagen. Con l'introduzione sul mercato di questo restyling la Alhambra (assieme alla Volkswagen Sharan che continuer\u00e0 ad essere pressoch\u00e9 identica) assume un'identit\u00e0 a s\u00e9 e si distacca dallo stile della \"cugina\" Ford Galaxy, che uscir\u00e0 definitivamente dalla joint-venture nel 2006.\nNel 2006 viene introdotto un leggerissimo restyling, che presenta modifiche di dettaglio e nuovi cerchi in lega per le versioni che li montano. Fu prodotta l'anno del 50\u00ba anniversario della casa automobilistica.\nLa Alhambra risulta la SEAT pi\u00f9 longeva tra quelle in produzione.\nMotorizzazioni.\nLe motorizzazioni disponibili sono:\nNel 2008 debutta la Alhambra Ecomotive, versione a basso impatto ambientale con il motore 2.0 TDI da 140 cv che, grazie ad alcune modifiche a cambio, motore e pneumatici, permette un consumo di 6 l/100\u00a0km ed emissioni di CO2 contenute in 159 g/km.\nSeconda serie (2010-2020).\nAl Salone di Ginevra del 2010 viene presentata la nuova generazione della Volkswagen Sharan e viene annunciato che al Salone di Parigi dello stesso anno verr\u00e0 svelata in anteprima mondiale il nuovo modello della Alhambra, ancora una volta derivato dalla monovolume tedesca.\nA sorpresa ed in anticipo sulle previsioni, il 19 aprile 2010 ne vengono diffuse le prime immagini ufficiali.\nIn commercio dal mese di ottobre del 2010 la monovolume SEAT si distingue per le dimensioni maggiori rispetto al modello che sostituisce, per la presenza delle porte scorrevoli, per il frontale, pi\u00f9 sportivo e per un posteriore differente, come le calotte dei fanali. All'interno ci sono sempre 7 posti e la plancia \u00e8 la stessa della cugina tedesca: a cambiare, invece, sono i rivestimenti dei sedili (meno ricercati) e il volante, pi\u00f9 sportivo e allineato al design SEAT."}
{"id": "674610", "revid": "339392", "url": "https://it.wikipedia.org/wiki?curid=674610", "title": "Scanner d'immagini", "text": ""}
{"id": "674611", "revid": "46722", "url": "https://it.wikipedia.org/wiki?curid=674611", "title": "Rat Man Collection", "text": ""}
{"id": "674613", "revid": "57342", "url": "https://it.wikipedia.org/wiki?curid=674613", "title": "Umberto Orsini", "text": "Biografia.\nTeatro.\nDiplomato nel 1954 presso l'Accademia nazionale d'arte drammatica \"Silvio d'Amico\", ottenne i primi successi in teatro con la Compagnia dei Giovani e la regia di De Lullo (1957), recitando poi con la compagnia Morelli-Stoppa (\"L'Arialda\", 1960, diretto da Luchino Visconti; \"Morte di un commesso viaggiatore\", 1968), con Enrico Maria Salerno e Sarah Ferrati (\"Chi ha paura di Virginia Woolf?\", 1963) e con Gabriele Lavia per la compagnia del Teatro Eliseo, di cui dal 1980 al 1997 \u00e8 stato direttore artistico.\nCinema.\nDopo l'esordio nel cinema con Federico Fellini (\"La dolce vita\", 1960), si afferma cinematograficamente con Luchino Visconti che lo dirige nel 1969 in \"La caduta degli dei\", con cui si aggiudica il Nastro d'argento come migliore attore non protagonista, e nel 1973 in \"Ludwig\".\nLavora successivamente con Luigi Magni (\"La Tosca\", 1973), Florestano Vancini (\"Il delitto Matteotti\", 1973), Liliana Cavani (\"Al di l\u00e0 del bene e del male\", 1977), Mino Bellei (\"Bionda fragola\" 1980), Marco Tullio Giordana (\"Pasolini, un delitto italiano\", 1995), Sergio Rubini (\"Il viaggio della sposa\", 1997), Guido Chiesa (\"Il partigiano Johnny\", 2000, tratto dal romanzo di Beppe Fenoglio).\nHa recitato spesso in produzioni straniere e segnatamente francesi, tra l'altro con Pierre Granier-Deferre, Jacques Deray e Claude Sautet. Nel 2008 ha ricevuto una seconda candidatura ai Nastri d'argento per la sua interpretazione in \"Il mattino ha l'oro in bocca\".\nTelevisione.\nLa grande popolarit\u00e0 nazionale comunque Orsini la deve alla televisione, dove ha avuto modo di interpretare ruoli di peso in miniserie di grande successo. L'esordio televisivo avviene nel 1960 con il ruolo del giovane \"Partistagno\" in \"La pisana\" di Giacomo Vaccari, nel 1964 \u00e8 Jean-Lambert Tallien ne \"I grandi camaleonti\" di Edmo Fenoglio ma il successo maggiore arriva nel 1969 con \"I fratelli Karamazov\" di Sandro Bolchi, sceneggiato che raccoglie consensi di critica e di pubblico, nel quale interpreta il personaggio di Ivan Karamazov.\nDa ricordare anche la sua intensa interpretazione nella parte di un avvocato accusato di complicit\u00e0 in omicidio nello sceneggiato \"Il Processo a Maria Tarnowska\" (1977). Nel 1979 \u00e8 Robert Usher nella miniserie TV \"Racconti fantastici\", nel 1984 si segnala come intenso protagonista di \"Notti e nebbie\" di Marco Tullio Giordana. Negli anni 1990-2000 \u00e8 una presenza ricorrente negli sceneggiati Rai di argomento biblico-religioso (\"Salomone\", \"Ester\", \"Lourdes\", \"San Paolo\"). \u00c8 ancora da ricordare la sua gradevole conduzione nella prima edizione del programma di cucina domenicale \"Colazione allo studio 7\" (1971), antesignano degli attuali \"format\" gastronomici, nel quale fu affiancato dal poi celebre enologo Luigi Veronelli.\nCarosello.\nDal 1971 al 1973 partecip\u00f2 con Luigi Zerbinati agli \"sketch\" della rubrica televisiva pubblicitaria \"Carosello\" pubblicizzando il detersivo per piatti Last al limone della B.P.D./Snia."}
{"id": "674614", "revid": "1226", "url": "https://it.wikipedia.org/wiki?curid=674614", "title": "Teschi di cristallo", "text": ""}
{"id": "674619", "revid": "810736", "url": "https://it.wikipedia.org/wiki?curid=674619", "title": "Alg", "text": ""}
{"id": "674622", "revid": "599013", "url": "https://it.wikipedia.org/wiki?curid=674622", "title": "Tut", "text": ""}
