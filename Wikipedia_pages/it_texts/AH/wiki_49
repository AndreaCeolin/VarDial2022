{"id": "706464", "revid": "1745361", "url": "https://it.wikipedia.org/wiki?curid=706464", "title": "Ilizia", "text": "Ilizia (dal greco \u0395\u1f30\u03bb\u03b5\u03af\u03b8\u03c5\u03b9\u03b1, \"Eil\u00e9ithyia\") \u00e8 una figura della mitologia greca, probabilmente una divinit\u00e0 pre-olimpica. In taluni casi, in particolare nell\"Iliade\", \u00e8 indicata dai narratori in forma plurale, \"le Ilizie\".\nDivinit\u00e0 della fertilit\u00e0, del parto, e dell'ostetricia, \u00e8 citata da numerose iscrizioni di nascite. Il suo culto \u00e8 associato a Creta e alla citt\u00e0 di Amniso, e il suo nome appare in alcune tavolette di Cnosso, redatte in Lineare B, che sono state analizzate attentamente e che mostrano una continuit\u00e0 di culto dal neolitico all'epoca classica. Una particolarit\u00e0 \u00e8 che essa risulta essere l'unica dea minoica a non avere per nome un aggettivo sostantivato.\nFiglia di Zeus e di Era, e dunque sorella di Ebe, Ares ed Efesto, come \u00e8 descritta da Esiodo, Apollodoro e Diodoro Siculo, viene altre volte identificata con Artemide, con Era o Demetra, tramite un procedimento di ipostasi. A Roma si confuse spesso anche con Giunone Lucina, mentre Pausania la descrive come \"brava filatrice\" e pi\u00f9 anziana di Crono, identificandola nelle Moire. Secondo un inno del poeta Oleno di Delo, \u00e8 un'iperborea, ed \u00e8 la madre di Eros.\n\u00c8 descritta come presente alla nascita di numerosi dei, tra i quali Eracle, Apollo e Artemide. Secondo il III \"Inno Omerico\" ad Apollo, Hera cattur\u00f2 Ilizia, mentre stava tornando dal nord dagli Iperborei, per ostacolare le doglie di Leto per Artemide ed Apollo, essendone Zeus il padre. Le altre dee presenti a Delo per assistere alla nascita, mandarono allora Iris a prenderla. Non appena Ilizia mise piede sull'isola, iniziarono le doglie.\nFunzione divina.\nInizialmente le Ilizie (nel plurale utilizzato da Omero) erano coloro che provocavano i dolori del parto. Solo successivamente, a Creta, l'Ilizia fu venerata come dea della fertilit\u00e0, prima di affermarsi a Delo. Col passare del tempo il culto si diffuse in molte citt\u00e0 Greche, in Etruria e in Egitto, e la sua funzione divent\u00f2 quella di aiutare le partorienti.\nSantuari, iconografia e simbologia.\nLa rappresentazione della dea non \u00e8 costante, sebbene possano notarsi dei tratti peculiari comuni. Ad esempio, essa appare frequentemente nella ceramica durante la nascita di Atena e Dioniso.\nNella nascita di Atena appaiono pi\u00f9 precisamente 2 Ilizie, con le mani protese al cielo, nel gesto dell'epifania.\nAd Ilizia furono consacrate delle caverne (probabilmente simboleggianti l'utero), che si ritiene fossero il suo luogo di nascita cos\u00ec come quello del suo culto, come menziona chiaramente l'Odissea; una delle pi\u00f9 importanti \u00e8 quella di Amniso, il rifugio di Cnosso, dove sono state trovate stalagmiti che probabilmente la rappresentano. La caverna di Creta ha suggestive stalattiti dalla forma di una doppia dea che causa le doglie e le ritarda; inoltre sono state anche trovate delle offerte votive. Qui fu probabilmente adorata durante il periodo Minoico-Miceneo.\nNel periodo classico, si trovano santuari di Ilizia nelle citt\u00e0 cretesi di Lato e Eleutherna ed una grotta sacra ad Inatos.\nPausania, nel II secolo, fece un resoconto di un tempio arcaico ad Olimpia, con una cella dedicata al serpente salvatore della citt\u00e0 (Sisipolis) e ad Ilizia. In esso \u00e8 raffigurata Ilizia come una sacerdotessa-vergine che sfama un serpente con dolci torte di orzo ed acqua. Il tempio, infatti, commemora l'apparizione improvvisa di una vecchia con un bambino fra le braccia, proprio quando gli Eli stavano per essere minacciati da Arcadia; il bimbo, posto a terra fra i contendenti, si mut\u00f2 in serpente, spazzando via gli Arcadi in volo, per poi sparire dietro la collina.\nAd Atene, stando a quanto scrisse Pausania, erano presenti molte raffigurazioni di Ilizia, una delle quali era stata portata da Creta; egli menzion\u00f2 inoltre santuari di Ilizia a Tenea, ad Argo ed uno estremamente importante ad Aigion.\nMolto interessante la terracotta dell'Heraion alla foce del Sele (conservata al Museo Archeologico Nazionale di Paestum) in cui la dea viene rappresentata nuda e in ginocchio dietro un mantello sostenuto da due genietti alati.\nIlizia, insieme ad Artemide e Persefone \u00e8 spesso raffigurata con in mano delle torce per portare i bimbi verso la luce, fuori dall'oscurit\u00e0; nella mitologia Romana infatti la sua controparte \u00e8 rappresentata da Lucina (della luce).\nNei santuari greci sono presenti piccole figure votive di terracotta (kourotrophos) che raffigurano una bambinaia immortale che si prende cura di bimbi divini. Si pensa che questa figura possa essere collegata a Ilizia."}
{"id": "706465", "revid": "57342", "url": "https://it.wikipedia.org/wiki?curid=706465", "title": "Janez Poto\u010dnik", "text": "\u00c8 stato commissario europeo per l'ambiente della Commissione Barroso II dal 9 febbraio 2010 al 31 ottobre 2014. In passato \u00e8 stato ministro degli affari europei nell'esecutivo sloveno.\nBiografia.\nHa iniziato la propria carriera ricoprendo la carica di vicedirettore (dal 1984 al 1987) e successivamente di direttore (dal 1993 al 2001) dell'Istituto di analisi macroeconomica e sviluppo di Lubiana; fra il 1988 ed il 1993 \u00e8 stato ricercatore esperto presso l'Istituto di ricerca economica di Lubiana. Nel 1993 ha conseguito il dottorato in Economia presso l'Universit\u00e0 di Lubiana.\n\u00c8 stato ministro nell'esecutivo sloveno fra il 2001 ed il 2002; ha ricoperto la carica di ministro agli Affari Europei dal 2002 al 2004. In questo periodo ha guidato con successo i negoziati conclusivi per l'accesso della Slovenia all'Unione europea. A partire dal 2004 ha ricoperto la carica di commissario europeo, dapprima affiancando il commissario all'Allargamento G\u00fcnter Verheugen all'interno della Commissione Prodi, poi ricevendo le deleghe alla Scienza e alla Ricerca, ed all'Ambiente nelle Commissioni guidate da Jos\u00e9 Manuel Barroso."}
{"id": "706466", "revid": "1745361", "url": "https://it.wikipedia.org/wiki?curid=706466", "title": "Euridice (figlia di Adrasto)", "text": "Euridice (in greco antico \u0395\u1f50\u03c1\u03c5\u03b4\u03af\u03ba\u03b7) o Leucippe \u00e8 una figura della mitologia greca. Fu regina di Troia.\nMitologia.\nFiglia di Adrasto, spos\u00f2 Ilo (il re di Troia) e dalla loro unione nacque Laomedonte. \nEuridice \u00e8 anche la probabile madre di Temiste e Telecleia (\u03a4\u03b7\u03bb\u03ad\u03ba\u03bb\u03b5\u03b9\u03b1)."}
{"id": "706470", "revid": "327773", "url": "https://it.wikipedia.org/wiki?curid=706470", "title": "Euphorbiaceae", "text": "Le euforbiacee (Euphorbiaceae ) sono una famiglia di piante a fiore dicotiledoni, appartenenti all'ordine Malpighiales in base alla moderna classificazione APG.\nLa famiglia \u00e8 composta da 227 generi e oltre 6.500 specie, con habitus vario (alberi, arbusti, liane, succulente cactiformi, erbacee), diffuse in tutti i climi, esclusi quelli artici.\nDescrizione.\nComprende specie con portamento arboreo, arbustivo o erbaceo. Molte specie sono laticifere. Le foglie sono portate alterne o pi\u00f9 raramente opposte e sono provviste di stipole. \nI fiori sono unisessuali, a simmetria radiale, spesso assai poco vistosi. Nella trib\u00f9 delle Euphorbieae (presente in Italia) i fiori sono riuniti in una particolare infiorescenza che assomiglia ad un unico fiore e che \u00e8 detta ciazio. A loro volta i ciazi possono riunirsi in ulteriori infiorescenze (es. spighe, ombrelle).\nI fiori maschili sono costituiti spesso da un unico stame; i fiori femminili sono formati da un ovario supero tricarpellare e triloculare.\nLa famiglia presenta comunque una grande variet\u00e0 di morfologie fiorali: gli stami ad esempio possono essere da 1 a 10, le specie possono essere monoiche o dioiche.\nDistribuzione e habitat.\nLa famiglia ha distribuzione prevalentemente tropicale con il maggior numero di specie nelle aree indomalesi e nell'America tropicale. Seguono le zone tropicali dell'Africa.\nTassonomia.\nLa famiglia veniva posta nella classificazione di Cronquist nell'ordine Euphorbiales. Attualmente la classificazione APG assegna la famiglia all'ordine Malpighiales.\nEuphorbiaceae \"sensu lato\".\nI confini della famiglia Euphorbiaceae nella classificazione tradizionale erano pi\u00f9 ampi di quanto oggi riconosciuto. Le Euphorbiaceae \"sensu lato\" venivano suddivise in cinque sottofamiglie, a loro volta ancora suddivise in 52 trib\u00f9, oltre 300 generi e circa 9000 specie.\nNelle prime 3 famiglie i fiori femminili hanno ovario uniovulare, mentre Phyllanthoideae e Oldfieldioideae hanno ovari biovulari.\nGeneri.\nLa famiglia Euphorbiaceae \"sensu lato\" (Cronquist) comprendeva i seguenti generi:\nEuphorbiaceae \"sensu stricto\".\nGeneri.\nLa famiglia Euphorbiaceae \"sensu stricto\", cosi come circoscritta dalla classificazione APG IV, comprende 227 generi:\nSpecie presenti in Italia.\nNella flora italiana, sono presenti le seguenti specie:\nUsi.\nA questa famiglia appartengono piante di grande utilit\u00e0 quali, ad esempio:"}
{"id": "706472", "revid": "68105", "url": "https://it.wikipedia.org/wiki?curid=706472", "title": "Casata", "text": ""}
{"id": "706484", "revid": "47767", "url": "https://it.wikipedia.org/wiki?curid=706484", "title": "Idas", "text": ""}
{"id": "706486", "revid": "1745361", "url": "https://it.wikipedia.org/wiki?curid=706486", "title": "Libia (mitologia)", "text": "L\u00edbia () \u00e8 un personaggio della mitologia greca, figlia di Epafo e di Menfi . &lt;br&gt;\nDalla sua unione con Poseidone nacquero Agenore e Belo.\nL\u00edbia, sia nella mitologia greca che in quella romana \u00e8 l'eponimo dell'antica Libia. Nel De mulieribus claris viene identificata con la prima regina dell'antica Libia.\nMitologia greca.\nL\u00edbia, come l'antica Etiopia e la Scizia era una delle localit\u00e0 mitologiche che circondavano il mondo conosciuto dagli Elleni e che, personificata come individuo veniva fatta discendere da parte del padre \u00c9paso re d'Egitto e figlio di Zeus ed Io. &lt;br&gt;\nFu rapita da Poseidone che la rese madre di Belo ed Agenore, mentre alcune fonti le attribuiscono un terzo figlio di nome Lelego. \nSecondo fonti meno antiche invece Lybee (L\u00edbia) divenne madre di Belo con Zeus, mentre invece nelle Fabulae, Igino cita \"Libye\" come figlia di Palamede (che corregge poi con \u00c9paso) e madre di L\u00edbia avuta da Hermes.\nMitologia Romana.\nNella mitologia romana, L\u00edbia manteneva lo stesso padre \u00c9paso ma era figlia di Cassiopea (per i romani sua moglie) e fu data in sposa a Nettuno che gli diede un figlio di nome Busiride il quale divenne un brutale tiranno nell'Alto Egitto."}
{"id": "706487", "revid": "1745361", "url": "https://it.wikipedia.org/wiki?curid=706487", "title": "Fineo (figlio di Agenore)", "text": "Fineo () \u00e8 un personaggio della mitologia greca, connesso con la spedizione degli Argonauti alla ricerca del Vello d'Oro. Fu un indovino nonch\u00e9 re della citt\u00e0 di Salmidesso in Tracia.\nGenealogia.\nFiglio di Agenore o di \nPoseidone o di Fenice e di Cassiopea, spos\u00f2 Cleopatra (figlia di Borea), da cui ebbe Plexippo e Pandione (o Partenio e Crambis). Fineo in seguito ripudi\u00f2 Cleopatra.\nDalla seconda sposa Idea (citata anche come Dia), o da Eidotea (sorella di Cadmo), od Eurizia, oppure da una concubina, fu anche padre di Mariand\u00ed, Thynus, Eraseia, Harpyreia ed Olizone.\nMitologia.\nFineo fu un indovino Tracio incontrato dagli Argonauti durante il viaggio verso la Colchide e la sua vicenda viene approfondita principalmente da tre autori greci ed uno romano i quali, nelle loro rispettive opere, descrivono situazioni e dettagli a volte diversi ed altre contrastanti.\nApollodoro.\nApollodoro racconta che a Salmidesso (in Tracia e come figlio di Agenore o di Poseidone), l'indovino Fineo viene incontrato da Borea e dagli Argonauti che lo puniscono poich\u00e9 reo di avere accecato i suoi primi figli (Plexippo e Pandione avuti da Cleopatra), ingiustamente accusati di aver cercato di possedere la sua seconda moglie (Idea). \nNella medesima opera, Apollodoro aggiunge che la causa del suo accecamento fu una punizione degli dei per aver predetto il futuro all'umanit\u00e0, od inflittagli dagli Argonauti perch\u00e9 aveva accecato i propri figli, oppure effettuata Poseidone perch\u00e9 Fineo aveva indicato ai figli di Frisso la rotta da seguire per raggiungere la Grecia partendo dalla Colchide. \nFineo \u00e8 inoltre perseguitato dalle Arpie (inviate dagli dei), che lo aggrediscono dal cielo rubandogli il cibo e sporcandogli quello che ne rimane, cos\u00ec gli Argonauti si offrono di liberarlo dalla piaga in cambio delle sue predizioni. \nZete e Calaide (i figli di Borea), scacciano ed inseguono le due Arpie fino a quando una (Aello) cade in un fiume del Peloponneso e l'altra (Ocipete) presso le isole Strofadi\ned in cambio Fineo rivela agli Argonauti il modo per superare le isole Simplegadi senza restarne schiacciati.\nApollonio Rodio.\nApollonio Rodio posiziona la casa di Fineo sul mare e di fronte alla Bitinia ed aggiunge che \u00e8 gi\u00e0 cieco al momento dell'incontro con gli Argonauti, ma non parla affatto dei due figli in punizione e delle dispute tra le due mogli, dilungandosi invece sulla situazione della salute di Fineo, che definisce povero e caduto in disgrazia a seguito di una punizione stabilita da Zeus. \nFineo dice agli Argonauti di essere stato il re dei Traci ed anche in questa versione le incursioni delle Arpie vengono affrontate dai due Boreadi che, mentre cercano di colpirle con le spade, vedono apparire la dea Iris (sorella delle Arpie) intervenuta dapprima per difenderle ed in seguito per stabilire che gli Argonauti lascino la terra di Fineo e che le Arpie facciano ritorno nella loro tana (l'isola di Creta), smettendo definitivamente di perseguitare Fineo. \nApollonio Rodio \u00e8 l'unico che spiega l'origine delle facolt\u00e0 profetiche Fineo, poich\u00e9 nella maggior parte dei dialoghi lo fa parlare con il \"figlio di Leto\" (Idmone, un discendente di Leto) ed Argonauta a cui il protagonista riconosce di averle ottenute durante un loro precedente incontro.\nDiodoro Siculo.\nDiodoro Siculo non parla delle Arpie e definisce Cleopatra sorella di Zete e Calaide (in quanto figlia di Borea ed Orizia) e non cita mai i nomi due figli puniti da Fineo, ma dice che gli Argonauti li trovano imprigionati in una tomba, dove vengono colpiti con continui colpi di frusta perch\u00e9 creduti rei di aver offeso la madre di Idea, divenuta seconda moglie di Fineo e quindi la loro matrigna. \nLei per\u00f2, mentendo a Fineo li aveva accusati di aver compiuto l'infame gesto per compiacere Cleopatra (prima moglie di Fineo e madre dei due) e quando Eracle e gli Argonauti sopraggiungono, Fineo non vuole sentire ragione di scagionarli ed in malo modo invita gli Argonauti a non interferire. \nMa Zete e Calaide spezzano le catene e liberano i due giovani, facendo s\u00ec che Fineo e i suoi uomini ingaggino battaglia contro gli Argonauti, i quali riescono a sconfiggerli uccidendo Fineo. Dopodich\u00e9 liberano i due giovani e gli consegnano il regno del padre. \nI due giovani infine, per mediazione di Eracle non compiono alcuna vendetta contro Idea, preferendo unirsi agli Argonauti dopo aver consegnato il regno a Cleopatra.\nGli autori romani.\nIgino, Ovidio e Virgilio solo accennano alla vicenda di Fineo mentre Gaio Valerio Flacco racconta che Fineo, cieco, perseguitato dalle Arpie ed in disgrazia, attende gli Argonauti sulle rive di un fiume e dimostra la sua veggenza gridando di conoscere i fatti gi\u00e0 avvenuti degli Argonauti durante il loro viaggio verso di lui e di essere il re del ricco fiume Hebrus. \nFineo dice anche di subire la punizione di perch\u00e9 in precedenza aveva predetto il destino dell'umanit\u00e0 e di attendere che i figli di Aquilo (Borea) facciano in modo che le Arpie cessino di tormentarlo. Cos\u00ec i Boreadi di fronte al nuovo attacco (gli autori romani, parlano di tre Arpie aggiungendo Celeno alle due \"greche\" Aello ed Ocipete), si sollevano in cielo nel tentativo di contrastarle ma suscitano l'intervento di Tifone che, prendendo la difesa delle Arpie e pur dicendo che sono state mandate come punizione degli dei, fa s\u00ec che se ne vadano per sempre cessando di tormentare Fineo. \nGiasone infine, si rivolge a lui chiedendo del destino degli Argonauti e Fineo, rinvigorendosi con le pratiche magiche che compie prima di parlare del futuro, gli risponde dando consigli sul resto del viaggio verso la Colchide ma non gli rivela se riuscir\u00e0 ad ottenere il Vello d'oro.\nAltre tracce.\nLe storie dell'accecamento dei figli di Fineo e della persecuzione della Arpie furono rappresentate in due drammi perduti di Sofocle intitolati \"Fineo\" e probabilmente anche in un terzo denominato \"Tympanistae\", purtroppo anch'esso perduto. Quest'ultimo potrebbe anche non essere stato un dramma distinto dagli altri due. \nAnche Eschilo scrisse un'opera intitolata \"Fineo\", mentre Lucio Accio scrisse i \"Phinidae\"."}
{"id": "706488", "revid": "7967", "url": "https://it.wikipedia.org/wiki?curid=706488", "title": "Acisantantonio", "text": ""}
{"id": "706491", "revid": "1632387", "url": "https://it.wikipedia.org/wiki?curid=706491", "title": "Euridice (ninfa)", "text": "Nella mitologia greca, Euridice (pronuncia: ; oppure, alla latina, ; ) \u00e8 una ninfa delle Amadriadi.\nMito.\nSpos\u00f2 Orfeo e mor\u00ec per il morso di un serpente in un prato mentre camminava o, secondo Virgilio e Ovidio, mentre correva tentando di sottrarsi alle attenzioni del pastore Aristeo.\nOrfeo, disperato, inton\u00f2 canzoni cos\u00ec cariche di disperazione che tutte le ninfe e gli dei ne furono commossi.\nGli fu consigliato di scendere nel regno dei morti per tentare di convincere Ade e Persefone a far tornare in vita la sua amata, cos\u00ec fece e le sue canzoni fecero persino piangere le Erinni.\nAde e Persefone si convinsero quindi a lasciare andare Euridice, a condizione che Orfeo camminasse davanti a lei e non si voltasse a guardarla finch\u00e9 non fossero usciti alla luce del sole. Durante il viaggio Orfeo non si volt\u00f2 poich\u00e9 sapeva che, se lo avesse fatto, non avrebbe pi\u00f9 rivisto la sua amata; per questo motivo cominci\u00f2 a suonare la sua lira, distraendosi dal suo pericoloso desiderio. Arrivato finalmente alla luce del sole, Orfeo si volt\u00f2 per guardare la sua amata; Euridice, per\u00f2, non era ancora completamente uscita dal regno dei morti e dunque, quando Orfeo pos\u00f2 gli occhi su di lei, svan\u00ec in una nuvola d'aria. Persefone, quindi, mand\u00f2 il suo messaggero presso Orfeo perch\u00e9 gli spiegasse che si era voltato troppo presto e che perci\u00f2 aveva perso Euridice per sempre. Cos\u00ec Orfeo, disperandosi e piangendo, rimase muto e solo, senza mangiare n\u00e9 bere, finch\u00e9 non giunse alla fine dei suoi giorni."}
{"id": "706494", "revid": "228587", "url": "https://it.wikipedia.org/wiki?curid=706494", "title": "Lico", "text": ""}
{"id": "706495", "revid": "1305772", "url": "https://it.wikipedia.org/wiki?curid=706495", "title": "Electric Ladyland", "text": "Electric Ladyland \u00e8 il terzo e ultimo album del gruppo The Jimi Hendrix Experience, pubblicato nel 1968. l'album annovera, fra i suoi brani pi\u00f9 celebri, \"Crosstown Traffic\", \"Voodoo Child (Slight Return)\", e la cover di \"All Along the Watchtower\", di Bob Dylan.\nIl disco.\nProduzione.\nJimi Hendrix inizi\u00f2 a lavorare all'album negli studi Record Plant Studios, a New York e successivamente anche a Londra negli Olympic Studios. Diedero una mano nella realizzazione dell'album anche Eddie Kramer e Gary Kellgren, due degli ingegneri del suono preferiti del chitarrista. Nell'intenzione di produrre un capolavoro, Hendrix trascorse gran parte del tempo negli studi, invitando amici e conoscenti alle sessioni. Ci\u00f2 non fece altro che irritare Chas Chandler, che odiava passare troppo tempo in sala di registrazione, e dava la colpa della lentezza con cui procedevano le sedute proprio alla presenza di questi \"ospiti\". Dopo vari litigi il produttore, manager e mentore Chas Chandler abbandona Hendrix nel maggio del 1968. Chandler in seguito afferm\u00f2 che le continue richieste da parte di Jimi di ripetere pi\u00f9 e pi\u00f9 volte le canzoni, combinata con i problemi di droga di Hendrix, lo portarono a vendere la sua quota di management al socio Michael Jeffery. Per comprendere la maniacale ossessione di Hendrix nel registrare il disco perfetto, basti pensare che lui e Mitchell registrarono pi\u00f9 di 50 versioni di \"Gypsy Eyes\" durante tre sessioni in studio e che fosse insoddisfatto del suo timbro vocale. Il disco vede la partecipazione di diversi musicisti quali Chris Wood e Steve Winwood dei Traffic, il futuro batterista dei Band of Gypsys Buddy Miles, il bassista dei Jefferson Airplane Jack Casady e l'ex organista di Bob Dylan, Al Kooper. Anche il rapporto con Noel Redding si affievol\u00ec, infatti la sua partecipazione alla produzione dell'album fu ridotta al minimo, addirittura nella traccia \"1983...\", \u00e8 Hendrix stesso a suonare il basso, soppiantando Redding.\nCopertina.\nAnche per la copertina Hendrix aveva le idee chiare, infatti scrisse una lettera alla Reprise Records descrivendo come avrebbe dovuto essere. L'idea era di utilizzare una foto a colori, scattata da Linda Eastman, la quale ritrae la band seduta assieme a dei bambini sopra una scultura tratta dal romanzo \"Alice Nel Paese Delle Meraviglie\" situata a Central Park, a New York. Per l'edizione statunitense, la Reprise Records ignor\u00f2 la richiesta di Hendrix, utilizzando come copertina una foto che ritrae il chitarrista in primo piano, virato in giallo e rosso, opera di Karl Ferris. Nel Regno Unito, la Track Records invece utilizz\u00f2 come copertina una foto che ritraeva 20 donne completamente nude, alcune sedute, altre sdraiate, su uno sfondo nero con i seni in evidenza e con in mano un ritratto di Jimi Hendrix. L'impatto sull'opinione pubblica britannica fu pessimo e alcuni negozi iniziarono ad esporre il disco con la parte interna della copertina apribile messa verso l'esterno. Hendrix stesso rimase imbarazzato per la fotografia e questo \u00e8 uno dei motivi per cui tutte le stampe attuali del disco riportano la copertina americana.\nPubblicazione.\nIl disco venne pubblicato come doppio album, dalla Reprise Records negli Stati Uniti il 16 Ottobre 1968. L'album ebbe ben presto un successo notevole, entrando nella classifica americana e raggiungendo il 1\u00ba posto, diventando cos\u00ec l'unico album di Hendrix a conquistare la vetta della classifica. Nel Regno Unito l'album fu pubblicato dalla \"Track Records\" il 26 ottobre del 1968, entrando nella classifica britannica e raggiungendo il 6\u00ba posto. La pubblicazione del disco fu seguita da diverse polemiche per quanto riguarda la copertina in seguito censurata e sostituita con quella della Reprise Records. Nel Resto d'Europa fu la Polydor Records a pubblicare il disco. Nei Paesi Bassi l'album si posizion\u00f2 al 75\u00ba posto in classifica, in Norvegia al 13\u00ba posto mentre in Francia raggiunse il 2\u00ba posto.\nOrdine delle tracce.\nLe prime edizioni britanniche (e qualcuna europea) avevano il doppio disco nella cosiddetta versione \"auto-coupled\", cio\u00e8 con i lati A e D nel primo vinile e con i lati B e C nel secondo. Questo poco usuale formato cre\u00f2, in seguito, un po' di confusione sul corretto ordine delle canzoni; per esempio la prima edizione in formato Compact Disc (del 1984) riproduce fedelmente l'originale LP britannico, con la copertina con le donne nude e due CD che ripropongono parimenti i due vinili originari, quindi con i lati A e D nel primo CD e quelli B e C nel secondo. In questa maniera l'ordine dei brani ne risulta alterato.\nDescrizione dei brani.\nIl lato A si apre con il brano \"...And the Gods Made Love\", il quale ricorda la musica di Broadway, per proseguire con un blues dal titolo \"Have You Ever Been (To Electric Ladyland)\". Il terzo brano \u00e8 un pezzo rock'n'roll, selvaggio e veloce, intitolato \"Crosstown Traffic\". La traccia che chiude il lato A del disco \u00e8 \"Voodoo Chile\", una lunga jam session blues di quasi 15 minuti, alla cui realizzazione parteciparono Steve Winwood e Jack Casady.\nIl lato B comincia con il brano \"Little Miss Strange\", scritto, composto e cantato da Noel Redding. La seconda traccia \"Long Hot Summer Night\" nasce dalla collaborazione tra la band e Al Kooper al pianoforte. Segue \"Come On (Let the Good Times Roll)\", una cover del brano originale di Earl King, all'interno del quale Hendrix esegue quattro assoli diversi in quattro minuti di canzone. La quarta traccia, intitolata \"Gypsy Eyes\", Hendrix la dedica alla madre scomparsa quando egli aveva solo undici anni. Il lato B del disco viene chiuso da \"Burning of the Midnight Lamp\", un brano che Hendrix amava molto, aperto da un duetto tra clavicembalo e pedale wah wah (Hendrix usava il Dunlop Cry Baby).\nIl lato C inizia con l'organo di Mike Finnigan e con un colpo di tosse che introducono il brano \"Rainy Day, Dream Away\", in cui, inizialmente, la chitarra di Hendrix \u00e8 accompagnata dal corno di Freddie Smith, per poi lasciare posto al wah wah sul tappeto sonoro costante dell'organo. In questo pezzo Mitchell cede il posto all'illustre ospite Buddy Miles. Il secondo brano si intitola \"1983... (A Merman I Should Turn to Be)\" ed \u00e8 una lunghissima e complessa suite onirica dai contenuti antimilitaristi che ospita Chris Wood al flauto, con una lunga parte centrale strumentale e che si chiude con la brevissima coda \"Moon, Turn the Tides... Gently, Gently Away,\" tutta giocata su effetti e fruscii.\nIl lato D si apre con \"Still Raining, Still Dreaming\" che ricomincia con il tema che andava sfumando in chiusura di \"Rainy Day, Dream Away\" e di cui \u00e8 la naturale prosecuzione. La seconda traccia \u00e8 \"House Burning Down\", velatamente ispirata alle tensioni razziali tra bianchi e neri, diventata famosa per il ritornello: \"\u00abLook at the sky turn a hell fire red, somebody's house is burnin' down down, down down\u00bb\", e per la sua chiusura, dove Hendrix attraverso la chitarra imita il crollo della casa. Il terzo brano \u00e8 l'apocalittica \"All Along the Watchtower\", una cover di un brano di Bob Dylan, ritenuta dallo stesso Dylan superiore all'originale. Infine il disco si chiude con uno dei pezzi pi\u00f9 celebri del repertorio di Hendrix, \"Voodoo Child (Slight Return)\", versione rock dell'omonimo brano presente nel lato A nel quale sono presenti tre assoli di chitarra ben intervallati da battute deliranti che il gruppo improvvis\u00f2 in studio il giorno dopo la registrazione del pezzo originale.\nRiconoscimenti.\nL'album si aggiudica due dischi di platino. Nel 1968 il disco \u00e8 in cima alla classifica Billboard 200, rimanendo in vetta per due settimane. Nel 2003 la rivista statunitense \"Rolling Stone\" piazza l'album al 54\u00ba posto nella classifica dei 500 migliori album di tutti i tempi, \"The 500 Greatest Albums of All Time\". Nel 2005 la rivista britannica, Q, piazza l'album al 38\u00ba posto nella classifica degli album pi\u00f9 belli di tutti i tempi, mentre la rete televisiva VH1 colloca il disco al 72\u00ba posto. Nel 2006 la rivista statunitense The Source colloca l'album al 40\u00ba posto nella classifica dei 100 migliori album di musica nera di tutti i tempi, \"Critics Top 100 Black Music Albums of All Time\". L'album \u00e8 incluso anche nel libro \"1001 Albums You Must Hear Before You Die\" del 2005.\nTracce.\nTutti i brani sono accreditati a Jimi Hendrix, eccetto dove indicato.\nFormazione.\nGruppo\nAltri musicisti\nCrediti"}
{"id": "706496", "revid": "115014430", "url": "https://it.wikipedia.org/wiki?curid=706496", "title": "Altarello (Giarre)", "text": "Altarello (\"Atare\u1e0d\u1e0du\" in siciliano) \u00e8 una frazione di Giarre (Citt\u00e0 metropolitana di Catania). Dista dal centro cittadino di Giarre circa 1 chilometro, ed \u00e8 ormai quasi inglobata dall'espansione urbanistica della cittadina jonica. Una piccola parte di Altarello appartiene al territorio comunale di Riposto.\nGli abitanti sono detti altarellesi (\"atari\u1e0d\u1e0doti\" o \"tari\u1e0d\u1e0doti\" in siciliano).\nStoria.\nIl suo nome deriva dalla presenza di una grande icona religiosa dove anticamente si posizionavano i briganti per aggredire i viandanti che dalla consolare Valeria si portavano verso Riposto.\nNel '700 i frati cappuccini provenienti da Acireale, si stabilirono ad Altarello in un piccolo ospizio; nell\"800, nonostante l'opposizione dell'arciprete di Giarre, don Salvatore Fiamingo, che considerava la zona solitaria e pericolosa, i frati costruirono una piccola cappella, ad uso dei contadini locali. In seguito venne costruita l'attuale chiesa.\nMonumenti e luoghi d'interesse.\nLa moderna chiesa in stile neoclassico venne aperta al culto nel 1889, e dedicata a Maria Santissima di Porto Salvo, oggi patrona della frazione. Nel 1945 la chiesa venne elevata a parrocchia.\nAl suo interno \u00e8 custodita l'antica immagine della Vergine scolpita nell'ardesia."}
{"id": "706497", "revid": "1745361", "url": "https://it.wikipedia.org/wiki?curid=706497", "title": "Cometo (figlia di Pterelao)", "text": "Cometo () \u00e8 un personaggio della mitologia greca, figlia di Pterelao re di Tafo.\nMitologia.\nCometo si innamor\u00f2 perdutamente di Anfitrione che aveva cinto d'assedio la citt\u00e0 di cui il padre era re e per aiutarlo nell'impresa strapp\u00f2 al padre il capello d'oro che donava lui l'immortalit\u00e0, uccidendolo.\nAnfitrione conquist\u00f2 la citt\u00e0 e saputo quanto accaduto la uccise."}
{"id": "706501", "revid": "116029518", "url": "https://it.wikipedia.org/wiki?curid=706501", "title": "Ascalafo (figlio di Acheronte)", "text": "Ascalafo \u00e8 una figura della mitologia greca, era un demone figlio di Acheronte, il fiume degli inferi e di Gorgira o Orfne, che significa oscurit\u00e0, ninfa d\u2019Averno il \ufb01ume infernale.\nIl mito.\nQuando Ade concesse a Persefone di ritornare nel mondo dei vivi, le impose un'unica condizione: di non mangiare nulla. Ascalafo la vide rompere il giuramento e testimoni\u00f2 presso Ade e Zeus che Persefone aveva mangiato i chicchi di melograno, cosa che la leg\u00f2 per sempre al regno dei morti.\nDemetra, infuriata per aver perso per sempre la figlia, si vendic\u00f2 schiacciandolo sotto un masso. Egli tuttavia non mor\u00ec e venne salvato in seguito da Eracle che riusc\u00ec a spostare quell'enorme macigno. Secondo altre leggende venne trasformato in un allocco o, da Persefone che gli gett\u00f2 addosso dell\u2019acqua dello Stige, in una civetta."}
{"id": "706505", "revid": "88740", "url": "https://it.wikipedia.org/wiki?curid=706505", "title": "Carruba (Giarre)", "text": "Carruba (\"a Carubba\" in siciliano) \u00e8 una localit\u00e0 della Citt\u00e0 metropolitana di Catania, amministrata dai comuni di Giarre e Riposto. Dista 6.0 km da Riposto, 6.4\u00a0km da Giarre, 6.5\u00a0km da Santa Venerina e 9.5\u00a0km da Acireale. Il toponimo potrebbe derivare da un'antica macchia di vegetazione di carrubi, che consisteva nel lembo settentrionale del Bosco d'Aci, o dall'arabo \"qar\u00fbbah\", che indicava una piccola moneta adoperata durante la dominazione musulmana in Sicilia. La spiaggia della localit\u00e0 \u00e8 nota come Praiola.\nSociet\u00e0.\nTradizioni e folclore.\nLe due feste patronali, dedicate alla Madonna delle Grazie (domenica dopo il 2 luglio) e a San Martino (11 novembre), si svolgono con identica ritualit\u00e0; oltre alle funzioni religiose, le processioni si dividono nella parte di paese del comune di Giarre e nella parte di paese del comune di Riposto. La festa della Madonna delle Grazie \u00e8 animata dalla presenza della candelora, che il sabato prima della festa offre nella piazza dinanzi la chiesa uno spettacolo folkloristico di balli e musica. Inoltre ogni 10 anni si svolge la festa grande, in cui la Madonna delle Grazie percorre entrambe le parti di frazione, tra il sabato e la domenica successive al 2 luglio.\nEconomia.\nCarruba \u00e8 sede di importanti aziende florovivaistiche. In passato rivestiva enorme importanza il commercio di patate, da qui un binario dedicato allo scarico merci, tra cui le sopracitate patate. Recentemente \u00e8 stata aperta una vasta area artigianale nel Comune di Riposto che \u00e8 sede di varie industrie.\nInfrastrutture e trasporti.\n\u00c8 presente una stazione delle Ferrovie dello Stato e sono inoltre attivi linee di trasporto pubblico a gestione privata."}
{"id": "706506", "revid": "26415", "url": "https://it.wikipedia.org/wiki?curid=706506", "title": "Uccidete la democrazia", "text": ""}
{"id": "706509", "revid": "446353", "url": "https://it.wikipedia.org/wiki?curid=706509", "title": "Carruba", "text": ""}
{"id": "706517", "revid": "767487", "url": "https://it.wikipedia.org/wiki?curid=706517", "title": "Fantasmi da Marte", "text": "Fantasmi da Marte (\"Ghosts of Mars\") \u00e8 un film horror fantascientifico del 2001 diretto da John Carpenter e interpretato da Ice Cube, Natasha Henstridge e Jason Statham.\nTrama.\nAnno 2176. Il pianeta Marte \u00e8 stato quasi totalmente terraformato, permettendo agli umani di camminare sulla superficie senza dover indossare tute pressurizzate. L'agente di polizia Melanie Ballard \u00e8 il comandante in seconda di una piccola squadra inviata per recuperare e trasportare un prigioniero chiamato Desolation Williams. Giunta alla vecchia miniera dove Williams viene tenuto, Ballard scopre che gli abitanti sono quasi tutti scomparsi, eccezion fatta per alcuni cadaveri senza testa e i detenuti. Investigando, scopre che gli occupanti di un'altra miniera avevano trovato una porta sotterranea che era stata creata da un'antica civilt\u00e0 marziana. Quando la porta \u00e8 stata aperta hanno fatto uscire degli spettri, spiriti rimasti per anni sottoterra e risvegliati dai minatori, i quali vengono posseduti da queste presenze e iniziano a dare la caccia agli invasori umani di Marte per ucciderli.\nProduzione.\nIl film doveva essere in origine un altro film su Jena Plissken con il titolo \"Fuga da Marte\", ma per via dello scarso successo di \"Fuga da Los Angeles\", lo studio decise di convertire il personaggio di Jena in Desolation Williams.\nStrutturalmente il film \u00e8 un remake di \"Distretto 13 - Le brigate della morte\" dello stesso Carpenter. Non a caso, \"Fantasmi da Marte\" \u00e8 in realt\u00e0 un horror d'azione che per\u00f2 riprende canoni tipici del western, proprio come \"Distretto 13\" che fu ispirato a sua volta da \"Un dollaro d'onore, \"classico del western diretto da Howard Hawks. Il film riprende da \"Distretto 13\" anche il tema dell'assedio, dove i protagonisti del film devono respingere e fuggire dalle forze nemiche che cercano di entrare nel loro rifugio, tema trattato da Carpenter anche ne\" Il signore del male.\" In generale il film riprende molte caratteristiche del cinema Carpenteriano e le ripropone in una veste pi\u00f9 muscolare, infatti sin dall'inizio delle riprese Carpenter disse che il suo scopo era quello di \u00abcreare un B-movie a tutti gli effetti, con molta azione, poco cervello e tanto splatter\u00bb.\nAmbientazione.\nNonostante Marte abbia un ciclo di giorno/notte quasi identico a quello della Terra, la maggior parte del film \u00e8 ambientato di notte. L'unico momento in cui vediamo Marte durante il giorno \u00e8 in un flashback sul personaggio della scienziata (Joanna Cassidy), quando parla di come ha trovato ed aperto un \"vaso di Pandora\" che ha fatto s\u00ec che gli alieni potessero uscire.\nGran parte del film \u00e8 stata filmata in una miniera di gesso in Nuovo Messico. Il gesso dovette essere trattato con migliaia di galloni di polvere rossa per ricreare il paesaggio tipico di Marte.\nMusiche.\nCarpenter, che figura pure come autore delle musiche, s'avvalse della collaborazione di diversi artisti per registrare la colonna sonora del film. Oltre alla thrash metal band Anthrax, parteciparono anche il chitarrista Buckethead e E. \"Bucket\" Baker.\nAccoglienza.\nIncassi.\nLa pellicola ha incassato in tutto il mondo $ 14.010.832 contro un budget di 28 milioni di dollari, rivelandosi dunque un flop finanziario.\nCritica.\nIl film ricevette critiche miste perlopi\u00f9 negative sia da pubblico che critica."}
{"id": "706518", "revid": "22475", "url": "https://it.wikipedia.org/wiki?curid=706518", "title": "Gopher (informatica)", "text": "Gopher \u00e8 un protocollo di rete che prevede l'organizzazione dei contenuti di un server seguendo una struttura gerarchica. \nStoria.\nCreato nel 1991 da Mark McCahill e Paul Lindner dell'Universit\u00e0 del Minnesota, deve il suo nome ad uno dei suoi creatori, Farhad Anklesaria, che si \u00e8 ispirato al roditore mascotte dell'universit\u00e0. I documenti vengono organizzati gerarchicamente e recuperati con motori di ricerca come Archie o Veronica.\nIl protocollo \u00e8 descritto dall'RFC 1436. Lo IANA ha assegnato al protocollo Gopher la porta standard 70.\nOltre ad utilizzare client testuali, alcuni web browser supportano nativamente il protocollo Gopher. Altri hanno rimosso il supporto per motivazioni legate alla sicurezza, sebbene esistano estensioni per Mozilla Firefox e Konqueror."}
{"id": "706520", "revid": "125655540", "url": "https://it.wikipedia.org/wiki?curid=706520", "title": "Dafni (mitologia)", "text": "Dafni () \u00e8 un personaggio della mitologia greca, figlio della ninfa Dafnide e del dio Ermes, nato in un bosco di alloro vicino alla vallata del fiume Irminio nel ragusano.\nMitologia.\nIn certe versioni del mito diventa l'amato pederastico di Hermes, piuttosto che suo figlio: Dafni \u00e8 descritto e mostrato allora come un eromenos.\nFamoso per la sua bellezza, di lui si presero cura Apollo, Pan e Artemide e dagli stessi apprese molte cose, fra le altre a comporre poesie bucoliche.\nDivenne un pastore esperto e fu amato dalla ninfa Achenais, che gli fece giurare di non esserle mai infedele. La rivale di Achenais, Chimera, riusc\u00ec per\u00f2 a sedurre Dafni ubriaco, cos\u00ec che la ninfa lo pun\u00ec privandolo della vista. Dafni concluse i propri giorni intonando tristi pastorali, di cui \u00e8 considerato l'inventore. Cerc\u00f2 di uccidersi buttandosi da una rupe (la Rocca di Cefal\u00f9), ma il dio Dioniso lo salv\u00f2 trasformandolo in pietra.\nUn'altra versione del mito d\u00e0 alla ninfa napea il nome di Nom\u00eda, alla quale \u00e8 anche attribuita la trasformazione di Dafni in statua di pietra presso Cefal\u00f9.\nSecondo il Ciaceri la leggenda di Dafni \u00e8 uno di quei casi in cui un culto indigeno preesistente \u00e8 stato trasformato ed adattato dalla civilt\u00e0 greca. Dafni ci si presenta infatti come la personificazione della vita pastorale degli antichi Siculi (Emanuele Ciaceri, \"Culti e miti nella storia dell'antica Sicilia\").\nOmonimia.\nQuesto Dafni non va confuso con l'omonimo protagonista del romanzo \"Amori pastorali di Dafni e Cloe\" di Longo Sofista tradotto da Annibale Caro."}
{"id": "706523", "revid": "287204", "url": "https://it.wikipedia.org/wiki?curid=706523", "title": "Alcippe (mitologia)", "text": ""}
{"id": "706525", "revid": "123137460", "url": "https://it.wikipedia.org/wiki?curid=706525", "title": "Remo (Eneide)", "text": "Remo (lat. \"Remus\") \u00e8 un personaggio del poema epico in lingua latina \"Eneide\" di Publio Virgilio Marone.\nIl mito.\nLe origini.\nRemo compare nel nono libro del poema, tra gli italici che muovono guerra a Enea. \u00c8 un giovane condottiero alla testa di un contingente di Rutuli, nel quale risultano arruolati l'aitante giovinetto Serrano e altri due guerrieri di nome Lamiro e Lamo.\nCome tutti i guerrieri importanti Remo combatte su un carro; ha al proprio servizio un ragazzo con il ruolo di scudiero e un altro che gli fa da auriga.\nLa morte.\nNel nono libro dell\"Eneide\" Virgilio descrive la sortita notturna compiuta da Eurialo e Niso all'interno del campo degli italici addormentati.\nDopo avere sgozzato il re Ramnete e tre suoi servi Niso si dirige verso gli alloggiamenti di Remo dove uccide allo stesso modo per primo lo scudiero e poi l'auriga colto proprio sotto i cavalli. Annibal Caro e Stefano Stefani nelle loro traduzioni immaginano solo quest'ultimo con la spada ficcata nella gola riversa: entrambi intendono l'espressione \"pendentia colla\" del verso 331 con un plurale usato poeticamente al posto del singolare, evitando cos\u00ec di precisare in che modo vengano colpiti il compagno e le precedenti vittime. Per i due traduttori, inoltre, il ciondolare della testa dell'auriga \u00e8 conseguenza del colpo di spada che egli riceve:\nSegue l'atroce sorte del signore, che Niso decapita di netto con la spada: il letto su cui Remo \u00e8 coricato si cosparge immediatamente del sangue che fuoriesce dal busto singhiozzante; un rio cos\u00ec copioso da impregnare anche il terreno. L'immagine \u00e8 tra le pi\u00f9 spettacolari, e quindi pi\u00f9 propriamente epiche, di tutto il poema.\nIl ritratto di Remo e quelli dei due aiutanti.\nIl \"dominus\".\nBench\u00e9 personaggio di spicco nell'esercito italico, Remo non \u00e8 tratteggiato caratterialmente da Virgilio, che si limita a rilevare il suo status di condottiero (\"dominus\"), molto vicino a quello degli eroi omerici; un tipico \"signore della guerra\" attorniato dai suoi fedelissimi, ovvero armigeri personali e guerrieri al seguito.\nLo scudiero e l'auriga.\nIn quanto ai due accompagnatori personali, di cui non sono noti i nomi, si pu\u00f2 dire che la figura dello scudiero risulta appena abbozzata, laddove Virgilio magistralmente descrive l'auriga, la cui passione per cocchio e cavalli \u00e8 talmente forte da indurlo ad addormentarsi sotto di essi nell'erronea convinzione che possano fare da riparo a ogni pericolo: per questo bizzarro personaggio la morte risulta dunque comica e tragica al tempo stesso.\nRaffronto con l'Iliade.\nL'episodio della strage dei Rutuli addormentati prende le mosse dal decimo libro dell'Iliade, dove Diomede, uscito nottetempo dal campo acheo per cercare di uccidere qualche nemico, fa prigioniero Dolone, un araldo troiano inviato da Ettore come spia: nel tentativo di salvarsi la pelle Dolone indica la tenda del giovane re trace Reso, che verr\u00e0 ucciso nel sonno insieme a dodici suoi uomini dall'eroe acheo. Nel passo omerico nessuno dei Traci viene decollato: Diomede recide il capo solo a Dolone, facendo quindi macabramente ruzzolare la testa ancora parlante nella polvere. Tale dettaglio viene sostituito da Virgilio con quello non meno raccapricciante dei singhiozzi provenienti dal busto di Remo, ben espressi nel testo con un procedimento narrativo che tra l'altro accosta due parole in allitterazione (\"truncumque relinquit / Sanguinem singultantem\"); peraltro non gli unici, in quanto nei versi successivi il poeta dice che questa sorte tocca anche ai suoi guerrieri Lamiro, Lamo, Serrano. Dal modello omerico proviene il paragone con il leone affamato.\nInterpretazione e realt\u00e0 storica.\nIl sangue di Remo e dei guerrieri che vengono decapitati dopo di lui, inondando la terra, ne contribuisce alla fecondazione. A iniziare dal condottiero: su quel terreno secoli dopo sorger\u00e0 l'Urbe, per opera di un altro Remo. Analoga la sorte di Lamiro, Lamo e Serrano: con l'onomastica dei primi due che adombra la futura \"gens Lamia\", mentre \"Serranus\" \u00e8 l\"'agnomen\" che ricever\u00e0 uno dei membri appartenenti a un'altra importante famiglia di Roma antica, quella degli Atilii. Nell'interpretazione di Virgilio la citt\u00e0 eterna conserva dunque non solo la memoria dei Troiani, ma anche quella dei loro nemici italici."}
{"id": "706526", "revid": "88740", "url": "https://it.wikipedia.org/wiki?curid=706526", "title": "Macchia (Giarre)", "text": "Macchia (\"a Macchia\" in siciliano) \u00e8 una frazione di Giarre (Citt\u00e0 metropolitana di Catania). Deve probabilmente il suo nome alla fitta boscaglia (Bosco d'Aci) che un tempo ricopriva il territorio sul quale oggi sorge, bonificato a partire dal XVI secolo.\nLa localit\u00e0 di Macchia dista appena due chilometri dal centro di Giarre e a causa dell'espansione edilizia essa si trova ormai in uno stato di netta continuit\u00e0 con quest'ultimo tanto da esserne considerata oggi un quartiere vero e proprio. In passato, tuttavia, alcuni movimenti politici ormai sopiti hanno teso alla creazione di un comune autonomo.\nGli abitanti sono detti macchiesi (\"macchioti\" in siciliano).\nStoria.\nOrigini.\nNumerose testimonianze di varia natura proverebbero l'esistenza di un antico abitato d'epoca romana o greca nella zona a monte di Macchia, oggi denominata \"Fondomacchia\" (\"Funnamacchia\" in siciliano), tra i quali alcune anfore (lat. \"dolia\") per la conservazione dei generi alimentari.\nLa storia dell'attuale abitato ha per\u00f2 origine nel XVI secolo, quando le terre della Contea di Mascali furono concesse in enfiteusi a ricchi proprietari acesi e messinesi.\nIl \"Passo della Macchia\", era anticamente un punto di passaggio obbligato lungo il percorso della strada consolare d'origine romana, l'antica Via Valeria, che da Messina, dopo aver oltrepassato il centro di Mascali, conduceva a Catania e quindi a Siracusa.\nFu a partire dalla seconda met\u00e0 del Seicento che attorno ad un \"f\u00f2ndaco\", una sorta di locanda, ed un piccolo ospizio di monaci vennero costruite le prime abitazioni, mentre probabilmente all'inizio del XVIII secolo, il popolo vi edific\u00f2 una chiesa.\nXVIII secolo.\nRisalgono al \u2018700 le prime testimonianze storiche di un certo rilievo sull'abitato in rapida crescita, le quali provengono in massima parte da resoconti di viaggio o relazioni eseguite per conto dei regnanti o della Chiesa.\nIl canonico Giovanni Angelo de Ciocchis \"visitatore generale delle Chiese e Badie di Real Patrimonio\" in Sicilia per incarico di Carlo III di Borbone, censendo in maniera dettagliata i terreni e le propriet\u00e0 della Contea di Mascali nel 1743, riporta nella sua relazione i nomi delle numerose contrade che a quel tempo componevano il borgo rurale: \"contrata la Macchia\", \"contrata della Cisternazza, et passo della Macchia\", \"contrata della Macchia et Cersa di Federico\", \"contrata del Fondo della Macchia\" (probabile abbreviazione o corruzione della parola \"f\u00f2ndaco\"), \"contrata Apothecae della Macchia\". Da tali toponimi si deduce l'esistenza nel '700 di una serie di strutture e \"servizi\" per i viandanti quali appunto una cisterna d'acqua, la gi\u00e0 menzionata locanda o osteria, nonch\u00e9 delle botteghe per i generi alimentari (apothecae).\nL'abate benedettino catanese Vito Maria Amico \u00e8 il primo che poco dopo la met\u00e0 del Settecento nel suo \"Lexicon Topographicum Siculum\" informa dell'esistenza di una chiesa dedicata alla Madonna della Provvidenza, alla quale era sottoposta la pi\u00f9 antica chiesa di Trepunti di San Matteo apostolo sulla via consolare, oltre alla presenza di ben due confraternite di laici. Tali notizie sono ribadite in seguito dallo storico salernitano Francesco Sacco: \"[...] Macchia fabbricata in pianura, a due miglia dal mare e a quattro da Mascali, esiste una Chiesa sagramentale e due confraternite laicali [...]\".\nLa presenza di un luogo di culto, a partire dai primi anni del Settecento, determin\u00f2 senz'altro uno sviluppo urbanistico in corrispondenza dell'attuale centro storico.\nXIX secolo.\nIn seguito allo smembramento della contea e alla nascita del comune di Giarre nel 1815, Il borgo di Macchia divenne sede del cosiddetto \"Eletto particolare\". Il sindaco del nuovo comune era infatti collaborato da consiglieri e decurioni che rappresentavano anche i vari quartieri. Del cosiddetto \"Elettorato della Macchia\" facevano parte anche i borghi di Milo, oggi comune autonomo, Miscarello, Trepunti, San Leonardello oltre che Dagala del Re e Monacella (gli ultimi due, oggi frazioni del comune di Santa Venerina), centri, questi, all'epoca raggiungibili da Macchia grazie ad uno snodo di viuzze e sentieri spesso non facilmente percorribili.\nDurante l'Ottocento per far fronte all'analfabetismo imperante furono fondate due scuole, la prima maschile intorno al 1830, la seconda femminile nel 1862. Quest'ultima fu fondata grazie alla munificenza di un'importante figura ecclesiastica per la borgata: l'arciprete Salvatore Fiamingo che, nato a Macchia nel 1785 era stato eletto \"primo arciprete parroco\" della Chiesa di Sant'Isidoro in Giarre, carica prestigiosa che conserv\u00f2 sino al 1868, data del suo decesso a Macchia, che era sempre rimasta il luogo della sua abituale residenza.\nIl 18 luglio 1865 un terremoto di notevole entit\u00e0 si abbatt\u00e9 sulla contrada altamente popolata di Fondomacchia causando numerose vittime e distruggendo quasi tutti gli edifici nella zona.\nXX secolo.\nDel 1911 \u00e8 l'atto ufficiale della nascita della nuova parrocchia di Macchia, il cui territorio era fino ad allora appartenuto alla chiesa madre di Giarre.\nDurante la seconda guerra mondiale, il paese fu teatro di scontri tra le truppe tedesche ed alleate: molte strade e terreni furono minati, mentre il ponte sul torrente Macchia (\"u va\u1e0d\u1e0duni\" in siciliano), l'unico che al tempo collegava in maniera agevole i paesi pedemontani come San Giovanni Montebello e Sant'Alfio al centro di Giarre, fu distrutto dai soldati tedeschi che battevano in ritirata.\nNegli anni cinquanta e sessanta, il centro del paese di Macchia fu oggetto di pesanti modifiche urbanistiche che diedero luogo alla creazione di una grande piazza centrale, ricavata dallo sventramento del quartiere \"chianu\", nonch\u00e9 dalla cementificazione del costone ovest del torrente, nel tratto ricadente a lato della piazza stessa e del corso principale.\nMonumenti e luoghi d'interesse.\nArchitetture religiose.\nChiesa madre.\nLa chiesa madre di Macchia \u00e8 dedicata alla Madonna della Provvidenza, patrona del paese. Tale edificio, la cui prima costruzione pare risalga ai primi del Settecento (il registro dei morti decorre dal 1742), \u00e8 stato oggetto di numerosi rimaneggiamenti ed ampliamenti, talvolta resisi necessari a causa dei danni provocati dai vari sismi che soprattutto nel corso dell'Ottocento e del Novecento colpirono la zona.\nAll'ultima ristrutturazione, completata intorno al 1970, sono dovuti l'irrimediabile perdita del prezioso ed artistico altare maggiore (a suo tempo giustificata dall'adeguamento della chiesa ai nuovi principi architettonici dettati dal Concilio Vaticano II), la riprogettazione e il rifacimento dell'intera facciata, nonch\u00e9 la distruzione mediante interramento delle antiche cripte sottostanti, riportate alla luce alcuni anni fa.\nAl suo interno, suddiviso in tre navate, sono custodite alcune pregevoli opere d'arte, tra cui:\nEra inoltre presente un ciclo di dipinti a soggetto mariano, attribuiti a Giuseppe Zacco o sua scuola, i quali vennero trafugati nel 1993 e sostituiti in seguito da stampe digitali su tela.\nChiesa del Calvario.\nEdificata a seguito dell'interdizione al culto della precedente antica chiesa del \"Calvario\" di San Matteo ricadente nel territorio dell'attuale frazione giarrese di Trepunti, l'attuale chiesa del \"Calvario\" di Macchia fu inaugurata nel 1938. Pi\u00f9 volte resa inagibile dai terremoti e pi\u00f9 volte rimaneggiata, essa si presenta oggi a due navate, con l'abside occupato interamente da una riproduzione della grotta di Lourdes.\nCon l'interdizione al culto della chiesa di S. Matteo Apostolo, veniva a crearsi a Macchia la necessit\u00e0 di una chiesa che svolgesse la funzione di \"Calvario\" (ovvero un piccolo tempietto dove il venerd\u00ec Santo si svolgono tutte le funzioni liturgiche e si snoda la processione del Cristo morto, della Vergine Addolorata e di S. Giovanni Evangelista portati a spalla, a Macchia e a Giarre, dai giovani che rappresentano gli undici apostoli e Giuseppe d'Arimatea). Ecco che nel 1888, veniva venduto alla Chiesa Madre il terreno per \"edificare una piccola cappella per l'uso del culto al SS. Crocifisso del Calvario\". Nel 1926 l'allora arciprete Don Giuseppe Patan\u00e8, costitu\u00ec un comitato per la costruzione dell'attuale chiesa, che fino ad allora era composta solamente da un piccolo altarino. L'appalto dei lavori in muratura venne aggiudicato a Michele Caltabiano di Macchia. La chiesa venne inaugurata nel 1938 con un ulteriore elemento: la grotta in pietra lavica, realizzata dal prof. Mario Vasta di S. Venerina, che riproduceva quella di Massabielle di Lourdes, con all'interno il gruppo statuario di S. Bernadette e la Vergine di Lourdes. Negli ultimi decenni, la chiesa ha subito danni a seguito dei terremoti verificatisi nel 1950, 1952 e 1971. Per questo motivo durante i primi anni settanta venne ricostruita assumendo l'aspetto attuale, all'interno della chiesa fu collocata una statua di S. Paolo Apostolo donata dal Sig. Sebastiano Bonaccorso. Gravemente danneggiata nel 1984 a seguito di un altro terremoto, venne ristrutturata e riaperta al culto l'11 settembre 1995. La sera del 10 settembre il gruppo statuario della Madonna di Lourdes e di S. Bernadette venne portato trionfalmente in processione attraverso la via Pacinotti, dalla Chiesa Madre alla Chiesa del Calvario, il giorno dopo durante la solenne concelebrazione eucaristica, Mons. Giuseppe Malandrino, allora Vescovo di Acireale, vi consacr\u00f2 l'altare.\nChiesa dell'Addolorata.\nLa graziosa chiesa dell'Addolorata \u00e8 sita in via Risorgimento. L'inizio della sua costruzione risale al 1922, quando, dopo che la Chiesa Madre era stata riconosciuta parrocchia autonoma, si percep\u00ec la necessit\u00e0 di costruire un altro tempio dove amministrare il culto domenicale. Il luogo prescelto, forse non era il pi\u00f9 adatto, ma \"in esso si era verificato l'11 novembre 1917, mentre era in pieno svolgimento la grande guerra, un fatto prodigioso\": all'interno delle quattro pareti di una modesta abitazione, le due pie donne che l'abitavano, Vita Parisi e l'ottantenne madre Filippa Sorbello, avevano visto, mentre erano raccolte in preghiera ed adorazione, grondare lacrime di sudore dal volto di una venerata effigie di Maria SS. Addolorata.\nIl terreno era infatti di propriet\u00e0 della stessa Parisi e adiacente alla sua abitazione che era divenuta meta costante di pellegrini. \u00a3 100.000 furono donate dal Cav. Mariano Figuera, indispensabili per il completamento dei lavori. La Chiesa fu aperta al pubblico nel giugno del 1926 con una solenne cerimonia presieduta dal Vescovo di Acireale Mons. Fernando Cento.\nNel 1931, Il Convisitatore Vescovile Can. Sebastiano Pennisi raccomandava di custodire il quadro della Madonna in un apposito armadietto e di svolgere i festeggiamenti in onore della \"Madre dei sette dolori\" facendoli precedere da un triduo o settima.\nLe ultime rifiniture alla chiesa risalgono al 1950, ad opera del pittore ripostese Rosario Federico. Nel '99 sono stati donati alla chiesetta dei graziosi lampadari ed un tendone posto all'ingresso. Il 14 settembre 2000, durante la messa della vigilia della festa, sono stati affissi alle pareti due quadri dipinti dal pittore Coriolano: S. Francesco ed un bellissimo crocifisso. Il prospetto della chiesa-santuario \u00e8 ad unica navata, nell'abside \u00e8 collocato il quadro miracoloso. Nelle cappelle laterali sono collocate le statue del Sacro Cuore e di S. Giuseppe. La facciata \u00e8 in stile \"liberty\".\nIl culto alla Vergine addolorata, a Macchia, \u00e8 sorto sin dalle origini del quartiere. A tale scopo il venerd\u00ec che precedeva la domenica delle Palme (prima della riforma dei riti della Settimana Santa, seconda domenica di passione) si celebrava la \"messa cantata\" in onore della Vergine dei Sette Dolori. Il venerd\u00ec Santo, poi, il simulacro della Vergine Addolorata veniva e viene tuttora, insieme a quello del Cristo morto, portato in processione per le vie del paese.\nSociet\u00e0.\nIstituzioni, enti e associazioni.\nLa frazione \u00e8 sede di una delegazione comunale e dell'ospedale \"San Giovanni di Dio e Sant'Isidoro\". Inoltre, ha ospitato un comando stazione dei Carabinieri fino al 2019.\nReligione.\nIl santo protettore \u00e8 San Vito martire e la patrona e titolare della chiesa \u00e8 Maria SS. della Provvidenza, ai quali il paese dedica solenni festeggiamenti rispettivamente l'ultima domenica di agosto e l'ultima domenica di ottobre.\nCultura.\n\u00c8 presente nella frazione il Museo degli Usi e dei Costumi delle Genti dell'Etna, nel quale sono esposti oggetti ed utensili tipici della civilt\u00e0 contadina siciliana. Al suo interno \u00e8 stata inoltre ricostruita fedelmente una tipica abitazione rurale di met\u00e0 Ottocento.&lt;br&gt;Si svolse a Macchia annualmente la Rassegna di Teatro dialettale - Premio \"Mons. Salvatore Giuffrida\".\nEconomia.\nProduzione agricola tipica della zona \u00e8 quella della ciliegia dell'Etna DOP, infatti famosa \u00e8 la Sagra delle Ciliegie e delle Rose di Macchia, nata nel 1953 e giunta alla trentesima edizione nel 2019."}
{"id": "706527", "revid": "1610933", "url": "https://it.wikipedia.org/wiki?curid=706527", "title": "Fessura orbitaria superiore", "text": "La fessura orbitaria superiore collega la fossa cranica media con le cavit\u00e0 orbitarie. \u00c8 formata superiormente dal margine posteriore delle piccole ali dello sfenoide, mentre inferiormente dal margine anteriore delle grandi ali dello sfenoide.\nDa questa fessura passano il III, il IV ed il VI paio di nervi cranici (rispettivamente oculomotore comune, trocleare ed abducente), la vena oftalmica e la prima branca del nervo trigemino (V paio di nervi cranici), ovvero il nervo oftalmico."}
{"id": "706530", "revid": "1745361", "url": "https://it.wikipedia.org/wiki?curid=706530", "title": "Nausicaa", "text": "Nausicaa (: ; ) \u00e8 una figura della mitologia greca che compare nell'\"Odissea\" di Omero.\nFiglia di Alcinoo, re dei Feaci e della regina Arete di Scheria, il suo nome, in greco antico, significa \"colei che brucia le navi\".\n(\u03bd\u03b1\u1fe6\u03c2: nave; \u03ba\u03ac\u03c9: bruciare).\nRuolo nell\u2019\"Odissea\".\nNel libro VI dell\u2019\"Odissea\", Ulisse naufraga sulle coste dell'isola di Scheria, dove Nausicaa, consigliata da Atena, si era recata con le sue ancelle per giocare a palla e lavare delle vesti. Risvegliato dai loro giochi, Ulisse esce fuori da un cespuglio completamente nudo, facendo fuggire impaurite le serve, ed implora un po' di misericordia. Nausicaa \"dalle bianche braccia\" lo accoglie con eleganza e cortesia \nregalandogli dei vestiti e gli suggerisce la via per la dimora del padre Alcinoo, chiedendo di sua madre, la regina Arete, la cui saggezza \u00e8 riconosciuta come superiore anche a quella del re, la quale si fida ciecamente del suo giudizio. La principessa infine si avvia con il suo seguito, temendo che il popolo, vedendola insieme ad uno sconosciuto, possa fare del pettegolezzo. Successivamente Ulisse si reca alla reggia, dove viene accolto come ospite da Alcinoo e Arete.\nDurante la sua permanenza, l'eroe omerico racconta le sue avventure, che occupano una porzione molto ampia del poema. Alcinoo, alla fine del racconto, gli regala una nave per far ritorno ad Itaca.\nNausicaa sembra quasi innamorarsi di Ulisse (che tra l'altro elogia la sua bellezza, che gli ricorda la dea Artemide), tanto che il sovrano propone a quest'ultimo la mano di lei.\nInterpretazione.\nLa vicenda, esemplificativa del concetto di ospitalit\u00e0 (\"xen\u00eca\") presso gli antichi Greci, viene brevemente riassunta da Igino nelle sue \"Fabulae\":\nSecondo Aristotele e Ditti Cretese, Nausicaa spos\u00f2 Telemaco e ebbe un figlio chiamato Persepoli o Ptoliporto.\nOmero conferisce al personaggio di Nausicaa il significato letterario dell'amore inespresso (probabilmente uno dei primi esempi in letteratura di amore non corrisposto). Infatti sebbene sembri piacerle Ulisse, dal momento che ella confida alle sue ancelle che desidererebbe avere un marito simile all'eroe e Alcinoo arriva addirittura a proporla a lui come moglie, non scatta una vera e propria relazione tra i due. \nNausicaa \u00e8 anche una figura materna per il guerriero: lo cura, lo invita a casa e gli dice, al momento dell'addio, \"Non dimenticarmi, perch\u00e9 ti ho ridato la vita\" indicando cos\u00ec il suo status di \"nuova madre\" nei suoi confronti. Curiosamente, Ulisse non fa menzione del suo incontro con Nausicaa alla moglie Penelope e ci\u00f2 fa ipotizzare ad alcuni studiosi l'esistenza di un livello di affetto molto pi\u00f9 profondo che con le altre donne incontrate nel suo cammino."}
{"id": "706531", "revid": "287204", "url": "https://it.wikipedia.org/wiki?curid=706531", "title": "Euskal Bizikleta", "text": "La Euskal Bizikleta (it. \"Bicicletta Basca\"; es. \"Bicicleta Vasca\") era una corsa a tappe maschile di ciclismo su strada, che si svolse nei Paesi Baschi, in Spagna, ogni anno nel mese di giugno. Dal 2005, fino alla sua chiusura, fece parte circuito UCI Europe Tour, classe 2.HC.\nStoria.\nLa prima edizione \u00e8 datata 1952, ma con il nome di \"Eibarko Bizikleta\". Nel 1969 la competizione cambi\u00f2 nuovamente nome in \"Euskal Herriko Itzulia\" (Giro dei Paesi Baschi o, in spagnolo, Vuelta al Pa\u00eds Vasco). Anche la sua organizzazione era diversa e pertanto gli annali sono distinti rispetto a quelli della \"Bizikleta\". Solo nel 1987, con il nome di \"Arrateko Igoera\", si ritorn\u00f2 allo schema classico della corsa, che prender\u00e0 il nome definitivo nel 1991.\nNel 2009 c'\u00e8 stata la seconda fusione con la Vuelta al Pa\u00eds Vasco.\nPercorso.\nLa gara \u00e8 suddivisa in 5 tappe: nelle ultime edizioni, la prima tappa ha preso il via da Guip\u00fazcoa de \u00c9ibar; la quarta \u00e8 in realt\u00e0 composta da due semitappe (di cui una cronometro individuale).\nAlbo d'oro.\n\"Aggiornato all'edizione 2008.\""}
{"id": "706536", "revid": "768068", "url": "https://it.wikipedia.org/wiki?curid=706536", "title": "Frisso", "text": "Frisso () \u00e8 una figura della mitologia greca, figlio di Atamante re di Beozia e di Nefele.\nFratello di Elle, ebbe dalla sposa Calciope i figli, Argeo, Mela, Frontide e Citissoro. \nPausania attribuisce alla coppia anche un quinto figlio di nome Presbone.\nMitologia.\nFrisso, a causa della gelosia per la sorella Elle della matrigna Ino (che aveva sposato il padre dopo che questi ne ripudi\u00f2 la madre) rischi\u00f2 di essere sacrificato con lei per placare una carestia (sempre causata dagli inganni di Ino) e per evitarlo chiese aiuto alla madre (Nefele) che per salvarlo assieme alla sorella chiese aiuto alla dea Era che gli diede il Crisomallo (l'ariete dal vello d'oro) con il quale i figli avrebbero potuto fuggire e sottrarsi alla minaccia. \nCos\u00ec Nefele invi\u00f2 l'animale ai suoi figli ed una volta raggiunti questi parl\u00f2 a Frisso, infondendogli coraggio e convincendoli a salirgli in groppa per volare via, iniziando cos\u00ec uno straordinario viaggio che li port\u00f2 a sorvolare i mari e le terre fino a quando Elle si addorment\u00f2 lasciando la presa e cadendo in mare annegandovi.\nFrisso invece, prosegu\u00ec nel suo viaggio e raggiunse la Colchide dove regnava il re Eete, figlio di Elio e di Perseide e fratello della maga Circe. \nQuesti l'accolse benevolmente e gli diede in sposa la figlia Calciope ricevendo in cambio il sacrificio dell'ariete a Zeus ed il suo manto (il vello d'oro) per s\u00e9. Eete cos\u00ec lo consacr\u00f2 ad Ares e lo fece inchiodare ad una quercia in un bosco sacro e mettendovi di guardia un drago che non dormiva mai.\nFrisso visse cos\u00ec presso la corte di Eete fino a giungervi anziano ma un giorno Eete venne a sapere da un oracolo che sarebbe morto per mano di un discendente di Eolo e cos\u00ec uccise Frisso.\nI suoi figli invece riuscirono a ritornare ad Orcomeno dove ritrovarono il loro regno."}
{"id": "706539", "revid": "1745361", "url": "https://it.wikipedia.org/wiki?curid=706539", "title": "Pentesilea", "text": "Pentesilea (; ), con le possibili varianti di Pantasilea e Pentasilea, \u00e8 un personaggio della mitologia greca, le cui gesta erano narrate nel poema post-omerico perduto Etiopide.\nFu regina delle Amazzoni, il popolo di donne guerriere abitanti della Scizia e dell'odierno Ponto, antica regione dell'Asia Minore.\nProde eroina e fanciulla bellissima, accorse a Troia come alleata di Priamo nel decimo anno del conflitto troiano, a seguito della morte di Ettore, per combattere contro le file achee, sebbene il vecchio re ricordi nell\"Iliade\" di essere stato in giovent\u00f9 avversario del suo popolo. Pentesilea port\u00f2 scompiglio tra le orde nemiche, risollevando momentaneamente le sorti dei Troiani, fino a quando non fu colpita a morte da Achille.\nSecondo una variante del mito, quando Pentesilea si scontr\u00f2 con Achille, ebbe la meglio e lo uccise con la sua lancia, ma Teti, la madre dell'eroe, supplic\u00f2 Zeus di fare un prodigio sul cadavere del figlio e il padre degli dei gli ridiede la vita.\nGenealogia.\nFiglia di Ares e di Otrera e sorella di Ippolita, Antiope e Melanippa.\nMitologia.\nFu una prode guerriera e alla nascita fu istruita dall'Amazzone Cleta. Presto si macchi\u00f2 di un grave delitto, uccidendo al banchetto nuziale di Teseo e Fedra la sorella Ippolita, Glauce o Melanippa, saettata da una freccia, nel corso della rissa che segu\u00ec alle nozze del re ateniese. Oppure pens\u00f2 di colpire un cervo in una battuta di caccia e, invece, colse per errore la sorella con una lancia. Pentesilea si rabbui\u00f2 e invoc\u00f2 per se stessa la morte, o perlomeno una gloriosa che riparasse al misfatto. Si racconta che Pentesilea avesse inventato l'ascia da guerra e l'alabarda.\nLa regina scelse dodici bellissime vergini e cerc\u00f2 rifugio a Troia per farsi purificare da Priamo, fuggendo alle spietate Erinni della sorella che la perseguitavano, adirate per il suo inaudito crimine. Desolante fu lo spettacolo che si par\u00f2 davanti agli occhi della regina e delle sue Amazzoni al loro arrivo a Troia: Ettore era gi\u00e0 cadavere e i suoi abitanti in lutto piangevano la sua perdita. Ditti Cretese ci dice che Pentesilea era gi\u00e0 l\u00ec per ripartire e lo avrebbe certamente fatto se solo Paride non l'avesse trattenuta con doni d'oro. Condannata da Afrodite ad essere violentata da tutti gli uomini che la vedevano, si cel\u00f2 alla vista coprendosi con una splendida armatura e, distinguendosi per la sua audacia, divenne regina delle Amazzoni. La condanna degli dei la accompagn\u00f2 fin dopo la morte poich\u00e9 Achille, dopo averla uccisa, la spogli\u00f2 delle armi com'era prassi dei vincitori, e, sfilatole l'elmo e vedendo il volto di lei, la cui bellezza nemmeno la morte era riuscita ad intaccare, non pot\u00e9 fare a meno di desiderarla nonostante l'Ade l'avesse gi\u00e0 chiamata a s\u00e9. Posseduto da Eros, l'eroe ne viol\u00f2 le spoglie in un atto di necrofilia. Quando in seguito chiese dei volontari per seppellire il cadavere della regina, Tersite, il pi\u00f9 brutto dei guerrieri greci chiamati a raccolta intorno a Troia e spettatore dell'abuso del giovane eroe sulle spoglie della regina, derise l'eroe per la sua passione per un cadavere e con un colpo secco cav\u00f2 gli occhi fuori dalle orbite dell'Amazzone. L'eroe, infuriato, si avvent\u00f2 contro di lui e vibr\u00f2 a Tersite un pugno con una forza tale da spaccargli tutti i denti e da far ruzzolare la sua anima gi\u00f9 nel Tartaro.\nQuesto crimine suscit\u00f2 la grande indignazione dei Greci e Diomede, che era cugino di Tersite e voleva vendicarsi dell'empiet\u00e0 di Achille, per disprezzo all'eroe trascin\u00f2 via il corpo di Pentesilea e lo gett\u00f2 nello Scamandro come pasto per i pesci del fiume.\nImprese in guerra.\nIn battaglia si distinse abbattendo numerosi guerrieri achei, quali Molione, Persinoo, Eilisso, Antiteo, Lerno e il valoroso figlio di Aimone, Ippalmo. Uccise infine anche Elasippo.\nDi fronte alla morte di Clonia, sua fedele compagna, uccisa dall'eroe Podarce, fratello di Protesilao, la regina delle Amazzoni si abbatt\u00e9 sull'assassino e lo uccise con un colpo di lancia.\nSecondo alcune tradizioni, Pentesilea uccise anche Macaone, il medico acheo, che secondo altri fu ucciso da Euripilo. Gi\u00e0 al loro primo scontro Pentesilea divenne una facile preda per Achille:\nC'\u00e8 chi racconta che nel corso del corpo a corpo con Achille, un giovane guerriero greco chiamato Calcone che si era invaghito della regina si fosse interposto tra l'eroe e l'eroina, facendo scudo a quest'ultima con il proprio corpo e subendo il colpo mortale dell'eroe al posto suo.\nPentesilea venne ben presto uccisa da Achille che, colpito dal suo coraggio, fece restituire il suo corpo ai Troiani affinch\u00e9 le dessero una onorevole sepoltura. Secondo un'altra versione Achille si innamor\u00f2 di Pentesilea nel momento in cui la uccise.\nC'\u00e8 chi sostiene che gli amori dell'eroe con la regina siano stati consumati prima del loro corpo a corpo e che da questo amplesso sia stato generato Caistro.\nNemici uccisi da Pentesilea.\nUna volta giunta a Troia, Pentesilea uccise numerosi guerrieri achei, dei quali solo due erano capitani. Quinto Smirneo non precisa se l'Amazzone riusc\u00ec a uccidere Podarce, ma riferisce solamente che riusc\u00ec a ferirlo con un colpo di lancia alla coscia.\nCitazioni post-classiche.\n\u00c8 citata da Dante Alighieri nel Limbo dei grandi spiriti del passato accanto ad un'altra \"vergine-guerriera\" come Camilla (Inf. IV, v. 124).\nBoccaccio narra un mito alquanto originale di Pentesilea nel XXX capitolo del \"De mulieribus claris\". L'Amazzone era una bellissima vergine guerriera che amava rivestirsi di un'armatura, lanciarsi al galoppo sul suo cavallo e celare i suoi capelli biondi con un elmo. Sent\u00ec presto parlare di Ettore e s'infiamm\u00f2 d'amore per l'eroe al solo racconto delle sue imprese. Volendo lasciare un erede al suo trono, raccolse un gran numero di compagne e si lanci\u00f2 con coraggio in battaglia contro i Greci. Cerc\u00f2 e colse l'attenzione di Ettore intrattenendolo con i suoi eccidi, ma presto perse in guerra quasi la totalit\u00e0 delle sue milizie e fu colpita a morte sotto gli occhi dell'amato, senza riuscire a coronare il suo sogno d'amore.\nEssa \u00e8 conosciuta anche nella letteratura spagnola (citata per esempio nel poema epico catalano del \"Tirant lo Blanch\" di Joanot Martorell, pubblicato nel 1490). Il mito fu riproposto anche nella tragedia \"Penthesilea\" di Heinrich von Kleist (1808).\n\u00c8 citata nell\"'Orlando innamorato\" di Matteo Maria Boiardo (Libro Terzo, Canto I, ottava 28), dove viene detto che alla morte di Ettore entr\u00f2 in possesso della sua spada, quella che sar\u00e0 poi chiamata Durindana.\n\u00c8 citata anche ne \"La citt\u00e0 delle Dame\" di Christine de Pizan.\n\u00c8 citata da Luigi Pulci nel Morgante (Canto XV, ottava 109, v.2), in cui Antea \u00e8 paragonata a lei e a Camilla per le sue virt\u00f9 di guerriera.\nCitata da Ludovico Ariosto nell\"'Orlando furioso\" (Canto XXVI, ottava 81) riferito allo scontro tra Marfisa e Rodomonte. Venne citata anche da Shakespeare nella terza scena de \"La dodicesima notte\" in merito all'astuzia della domestica Maria nell'ideare il complotto ai danni del maggiordomo Malvolio.\nAl mito di Pentesilea \u00e8 ispirata l'opera lirica di Othmar Schoeck \"Penthesilea\", op. 39, composta nel 1923-1925 su libretto di Heinrich von Kleist.\nPentesilea \u00e8 anche il nome di una delle \"Citt\u00e0 Invisibili\" di Italo Calvino.\nIl mito di Pentesilea e Achille \u00e8 rielaborato da Carmelo Bene prima nello spettacolo \"Pentesilea\", poi nella sua prima opera poetica, \"Vulnerabile invulnerabilit\u00e0 e necrofilia in Achille. Poesia orale su scritto incidentato. Versioni da Stazio Omero Kleist\" (Nostra Signora Editrice, Roma, 1993)."}
{"id": "706540", "revid": "6923", "url": "https://it.wikipedia.org/wiki?curid=706540", "title": "Andrea Cossu", "text": "Biografia.\n\u00c8 sposato con Carlotta, da cui ha avuto due figlie, Rebecca (nata nel 2010) e Clotilde (nata nel 2012).\nIl 20 febbraio 2021 ha avuto un grave incidente d'auto.\nOltre a essere stato un giocatore del Cagliari, ne \u00e8 tifoso, tanto da partecipare alle trasferte del gruppo ultras degli \"Sconvolts\" per seguire la squadra nelle domeniche libere durante il periodo di militanza al Verona. Ancora molto legato al gruppo, ne porta il simbolo tatuato sul polpaccio destro, potendo essere considerato a tutti gli effetti un loro rappresentante in campo.\nCaratteristiche tecniche.\nNato come ala, fu trasformato in trequartista da Davide Ballardini nella stagione 2007-2008. Giocatore dotato di grande tecnica, abile nel dribbling e nel giocare la palla, oltre a essere elegante nei movimenti. Specialista in assist e calci piazzati, \u00e8 risultato alla fine del campionato di Serie A 2010-2011 il miglior assist-man della competizione.\nCarriera.\nClub.\nGli inizi: Johannes, Hellas Verona, Lumezzane, Sassari Torres.\nNato a Cagliari nel quartiere Fonsarda, e cresciuto nelle giovanili della Johannes, societ\u00e0 polisportiva cagliaritana, debutta in Serie C2 con la maglia dell', dove mette in luce qualit\u00e0 che convincono il ad acquistarlo per rafforzare la sua primavera, dove rimarr\u00e0 sino al gennaio del 1999, quando verr\u00e0 girato in prestito al , in Serie C1, col quale disputer\u00e0 alcuni scampoli di partita senza segnare alcun goal.\nIn entrambi i due anni successivi inizia nella primavera dell'Hellas per poi trasferirsi a gennaio in prestito al Lumezzane, nel quale acquista maggior spazio e col quale nel 2000 segna il suo primo gol da professionista. Nel 2002, a un inizio nella primavera veronese fa seguito un prestito alla , anch'essa in C1.\nNella stagione 2002-2003 \u00e8 titolare nell'Hellas Verona in Serie B.\nL'anno successivo, con l'arrivo in panchina del suo mentore Sergio Madd\u00e8, le sue prestazioni sono deludenti. Nella stagione 2004-2005, con l'Hellas Verona che ottiene il 6\u00ba posto in classifica, segna 6 reti, il suo record tra i professionisti. In quest'annata, in cui gioca spesso titolare, le sue prestazioni subiscono un calo nel finale di stagione.\nCagliari e la Serie A.\nPassa al Cagliari con il quale esordisce in Serie A nella stagione 2005-2006 disputa un discreto campionato, nel quale subentra spesso nei finali di partita e conferma le buone qualit\u00e0 che aveva lasciato intravedere in Serie B, pur rivelandosi poco incisivo e non segnando alcun gol.\nAncora a Verona.\nL'ultimo giorno del mercato estivo del 2006 segna il suo ritorno all'Hellas, dove inizia la stagione da titolare. Per lui e per la squadra questa stagione segna una notevole involuzione nelle sue prestazioni calcistiche, e questo lo porter\u00e0 ad essere accusato di scarso impegno in partita e negli allenamenti e a diventare uno dei maggiori indiziati per la pessima situazioni di classifica in cui versano i gialloblu alla fine del 2006. A fine stagione retrocede con il Verona in Serie C1.\nIl ritorno al Cagliari.\nNella sessione invernale del mercato della stagione 2007-2008 viene riacquistato dal Cagliari, con cui riesordisce nella trasferta di Torino con la Juventus pareggiata 1-1, rivelandosi utile per la rimonta in classifica della squadra sarda. Le sue doti tecniche fanno subito conquistare al piccolo fantasista una maglia da titolare. Ballardini lo inventa trequartista dietro le due punte (precedentemente in carriera aveva ricoperto i ruoli di esterno di centrocampo o ala d'attacco), un'intuizione che rappresenter\u00e0 la svolta alla carriera del giocatore, permettendogli di fare un decisivo salto di qualit\u00e0 e di diventare il valore aggiunto dei rossoblu, grazie alla facilit\u00e0 nel saltare l'uomo e alla grande capacit\u00e0 di mettere i compagni in condizione di segnare.\nNelle situazioni di emergenza in cui alla squadra sarda manca Daniele Conti ricopre anche il ruolo di centromediano davanti alla difesa del centrocampo a 3 cagliaritano, dimostrando una buona duttilit\u00e0 tattica e adattandosi appieno agli schemi della squadra. Dopo i soli 10 punti conquistati nel girone di andata, in seguito all'arrivo di Cossu assieme alla seconda punta Jeda e al portiere Marco Storari il Cagliari conquista 25 punti nelle prime 15 giornate del girone di ritorno, collocandosi fuori dalla zona retrocessione che aveva occupato per la quasi totalit\u00e0 del campionato.\nNella 37\u00aa giornata di campionato a Udine, l'11 maggio 2008, il fantasista cagliaritano mette a segno il suo primo gol in Serie A. Nella stagione 2008-2009, confermato nel ruolo di trequartista nel Cagliari di Allegri, secondo molti osservatori la squadra rivelazione del campionato.\nNella 37\u00aa giornata, segna il primo gol della sua stagione, facendo pareggiare la sua squadra nella partita contro l'Inter (poi vinta).\nNella stagione 2009-2010 mette a segno 3 gol in campionato. Nella stagione 2010-2011 segna il suo primo gol della stagione contro il Bologna il 6 marzo 2011 nella 28\u00aa giornata, gol del momentaneo 1-1 (partita poi finita 2-2).\nIl suo secondo gol nella stagione 2010-2011 lo realizza contro il Brescia nella 32\u00aa giornata, allo stadio Sant'Elia, siglando il momentaneo 1-0 (partita poi finita 1-1).\nIl terzo gol stagionale viene messo a segno nella gara tra Cagliari e Fiorentina nella 34\u00aa giornata di campionato del sabato di pasqua, il 23 aprile 2011, realizzando il gol del momentaneo 1-1 dopo 30 secondi dall'inizio del secondo tempo, match che terminer\u00e0 2-1 per i viola. Segna il suo quarto gol alla penultima di campionato contro il Milan, partita finita 4-1 per i rossoneri.\nAl termine della stagione Cossu \u00e8 l'assist-man pi\u00f9 efficace del campionato di Serie A, con 13 assist vincenti e segna 4 gol, record personale di gol stagionali. Nella stagione 2011-2012 Cossu segna il suo primo gol in campionato, nella prima partita nella storia dei rossoblu allo Juventus Stadium, con uno tiro di sinistro al 2' del secondo tempo; la partita terminer\u00e0 1-1. A causa di parecchi infortuni, nella stagione 2012-2013 colleziona 24 presenze in campionato, con otto assist vincenti.\nIl 10 luglio 2014 rinnova il contratto con il Cagliari per un'altra stagione. Nell'estate successiva, dopo la retrocessione in B rimane svincolato al termine del calciomercato.\nLa ripartenza ad Olbia in Serie D.\nDopo la fine del legame con il Cagliari rimane inattivo per cinque mesi, ma il 3 dicembre 2015, viene ufficializzato il suo ritorno all'Olbia, dove aveva iniziato la sua carriera da professionista, ripartendo cos\u00ec dalla Serie D, contribuendo alla promozione dei galluresi in Lega Pro, e alla salvezza nel campionato successivo.\nIl secondo ritorno a Cagliari e il ritiro.\nNell'estate del 2017 torna nuovamente al Cagliari, all'et\u00e0 di 37 anni. Gi\u00e0 a maggio di quell'anno l'operazione era stata annunciata, venendo confermata poi il 9 agosto, quando sul sito del Cagliari viene scritta la numerazione ufficiale per la nuova stagione, comprendendo anche il calciatore che torna ad indossare la sua numero 7. Esordisce nuovamente in Serie A il 27 agosto, subentrando a Farias all'86' in occasione della sconfitta per 2-1 sul campo del Milan. Collezioner\u00e0 complessivamente 11 presenze nella stagione 2017-2018, fornendo inoltre un prezioso assist su calcio d'angolo per il decisivo 2-1 di Luca Ceppitelli, al minuto 84 contro l'Udinese il 14 aprile 2018, che ha aiutato i sardi a salvarsi. Terminato il contratto, non viene confermato per la stagione successiva e l'8 agosto 2018 viene ufficializzato il suo ritiro dal calcio giocato. Per l'occasione il Cagliari gli concede i primi sette minuti da titolare (come il suo storico numero di maglia) e da capitano nell'amichevole precampionato contro gli spagnoli dell'.\nNazionale.\nIl 28 febbraio 2010 ha ricevuto la prima convocazione in Nazionale maggiore, ad opera del commissario tecnico Marcello Lippi, in vista dell'amichevole del 3 marzo allo Stade Louis II nel Principato di Monaco contro il , l'ultima prima dei Mondiali del 2010. All'esordio gioca per tutti e novanta i minuti della partita terminata 0-0.\nViene convocato per il ritiro della Nazionale azzurra in vista dei Mondiali 2010, inserito in una lista di 30 giocatori poi ridotta a 28; il 1\u00ba giugno 2010 viene escluso della lista dei 23 atleti effettivamente convocati per la competizione; viene poi portato temporaneamente come 24\u00ba uomo in seguito all'infortunio occorso a Mauro Germ\u00e1n Camoranesi. Viene impiegato nell'amichevole del 5 giugno contro la Svizzera (1-1). Le condizioni di Camoranesi migliorano e Cossu rientra in Italia a due giorni dall'esordio della Nazionale nella competizione.\nDopo il ritiro.\nIl 13 agosto 2018 raggiunge un accordo con il Cagliari per un ruolo nello staff del settore giovanile della societ\u00e0 sarda, dedicandosi principalmente a far crescere centrocampisti e trequartisti. Inoltre coadiuva nello scouting il responsabile dell'area tecnica, il suo ex compagno di squadra Daniele Conti. Nel maggio 2019 fa il suo ingresso nell'area tecnica del club.\nIl 27 luglio 2021 viene assunto come coordinatore dell'area scouting dei sardi.\nStatistiche.\nPresenze e reti nei club.\n\"Statistiche aggiornate al 9 maggio 2018.\""}
{"id": "706541", "revid": "5588", "url": "https://it.wikipedia.org/wiki?curid=706541", "title": "Alveare", "text": ""}
{"id": "706543", "revid": "2091899", "url": "https://it.wikipedia.org/wiki?curid=706543", "title": "San Giovanni Montebello", "text": "San Giovanni Montebello (\"San Giuvanni\" in siciliano) \u00e8 una frazione di Giarre (Citt\u00e0 metropolitana di Catania). Sorge su colline sciarose che sovrastano la riviera ionica a 5 chilometri da Giarre e conta circa 1.800 abitanti. Inizialmente la borgata si chiamava San Giovanni Battista, in nome del suo santo protettore, successivamente, nel 1942, \u00e8 stato aggiunto l'appellativo Montebello, per sottolineare la panoramica posizione geografica del piccolo centro. Di recente sviluppo sono le attivit\u00e0 agrituristiche.\nGli abitanti sono noti come sangiovannesi (\"sangiuvannoti\" in siciliano).\nStoria.\nCome molti centri vicini, la borgata sorse presumibilmente tra il XVI e il XVII secolo quando gruppi di famiglie acesi, messinesi e calabresi in cerca di fortuna, iniziarono a prendere possesso delle terre della Contea di Mascali, attratte dai bassi censi a cui esse venivano offerte dalla Mensa Vescovile catanese.\nLa storia documentata del paese ha inizio il 23 febbraio del 1725, quando il popolo inizi\u00f2 i lavori per la chiesa, ultimati nel 1747.\nUna sentenza della Magna Curia Arcivescovile Messinese del 7 giugno 1747, assegnava alla nuova chiesa il territorio di Sant'Alfio \"La Bara\", consacrandolo a San Giovanni Battista. Quest'ultimo rimase dipendente a livello ecclesiastico dalla chiesa di San Giovanni fino al 1811, entrambi, comunque, sotto il Vicario Curato di Mascali fino al 1823.\nAncora settecentesche sono le testimonianze dell'Abate benedettino catanese Vito Maria Amico \"\"[...] In S. Joanne ejusdem nominis aedes [...]\" ([...] Nel paese di San Giovanni che ha lo stesso nome della chiesa [...])\" e dell'Abate F. Sacco: \"[...] Posto nella distanza di quattro miglia dal mare e di tre da Mascali. Vi sono in esso una Chiesa Sagramentale, ed una Confraternita Laicale dedicata al Santissimo Crocifisso [...]\".\nLa popolazione di San Giovanni crebbe durante i secoli XVIII e XIX, tanto che dal censimento del 1812 risulta che il centro era il secondo paese etneo (dopo Giarre) per popolazione, superando di gran lunga la stessa Mascali.\nNell'800 continu\u00f2 lo sviluppo edilizio, grazie al quale sorse un nutrito nucleo urbano attorno alla chiesa madre. Furono costruite alcune ville ed edifici patrizi, oltre alle abitazioni rustiche. Delle tipologie edilizie sette-ottocentesche si conservano notevoli tracce, come quasi la totalit\u00e0 delle costruzioni in via Ciullo D'Alcamo (ex via ospedale).\nSan Giovanni fu inoltre, gi\u00e0 a partire dall'800, sede del primo ospedale del nascente comune di Giarre.\nNel 1942 la frazione, fino ad allora denominata semplicemente \"San Giovanni\", assunse la nuova denominazione di \"San Giovanni Montebello\".\nMonumenti e luoghi d'interesse.\nIl paese mantiene pressoch\u00e9 inalterate le caratteristiche topografiche dei secoli scorsi.\nArchitetture civili.\nDi interesse artistico sono le settecentesche ville private osservabili dall'esterno come Villa Pennisi-Nicolosi, Villa Castorina, il palazzetto baronale in stile barocco a lato della Chiesa Madre e l'antico ospedale San Pietro (funzionante fino all'ultimo dopoguerra) sito in via Ciullo d'Alcamo.\nCultura.\nEventi.\nFesta di San Giovanni Battista.\nL'apertura dei festeggiamenti inizia il 1 giugno con il suono del \"Cunsulatu\" della campana maggiore della chiesa e con lo Sparo dei 24 colpi a cannone. La festa raggiunge il culmine il sabato e la domenica dopo il 24 giugno (qualora il 24 non dovesse capitare di domenica), giorno in cui si celebra la nativit\u00e0 del Santo. La sera del sabato si svolge la festosa entrata in Piazza San Giovanni Battista dei Quattro partiti con la tradizionale fiaccolata. Intorno alle ore venti i rappresentanti delle quattro categorie, muniti di fiaccole e bandiere tricolori, accompagnati dai musicanti, percorrono correndo le quattro vie (una per ogni partito) per raggiungere la piazza, dove ognuno accende la girandola assegnatogli. Tra la nutrita schioppetteria ed il fuoco di queste, nel frastuono assordante della gente, i gruppi di musicanti congiungendosi intonano la marcia dei bersaglieri, ripetendola pi\u00f9 volte, con un ritmo sempre pi\u00f9 veloce. La serata continua, sul palco musicale \u00e8 eseguita la \u201cCantata\u201d (inno in onore di San Giovanni Battista), a seguire la spettacolare gara pirotecnica dei quattro partiti (che non \u00e8 a carico del comitato festeggiamenti San Giovanni Battista ma \u00e8 a carico degli organizzatori dei quattro partiti). La domenica la suggestiva \"Nisciuta di San Giuvanni\" ovvero l'uscita del fercolo con il simulacro di San Giovanni Battista dalla Chiesa Madre alle ore 21:00 e a seguire la processione del santo per le vie del paese. Il fercolo si affaccia dalla porta centrale, fermandosi sul sagrato della Chiesa fa iniziare lo scampanio. La grande vara, sormontata dal baldacchino indorato, attraverso due binari di legno, scende lentissima i 24 gradini, fino a raggiungere la piazza, dove si intona la \u201cCantata\u201d, il fercolo sosta fino al termine dell\u2019Inno, poi s\u00ec da inizio alla processione; a conclusione della quale il fercolo risale la gradinata, e infine sale il gran quadro, che cela il simulacro, che sar\u00e0 svelato nuovamente il giorno del 29 agosto."}
{"id": "706546", "revid": "297059", "url": "https://it.wikipedia.org/wiki?curid=706546", "title": "Lorenzo de' Medici", "text": "Lorenzo divenne, insieme al fratello minore Giuliano, signore \"de facto\" di Firenze dopo la morte del padre Piero. Nei primi anni di governo (1469-1478), il giovane Lorenzo condusse una politica interna volta a rinforzare da un lato le istituzioni repubblicane in senso filo-mediceo, dall'altro a sopprimere le ribellioni delle citt\u00e0 sottoposte a Firenze (celebri i casi di Prato e Volterra). Sul fronte della politica estera, invece, Lorenzo manifest\u00f2 il chiaro disegno di arginare le ambizioni territoriali di Sisto IV, in nome dell'equilibrio della Lega Italica del 1454.\nPer questi motivi, Lorenzo fu oggetto della Congiura dei Pazzi (1478), nella quale il fratello Giuliano de' Medici rimase assassinato. Il fallimento della congiura provoc\u00f2 l'ira di papa Sisto, del re di Napoli Ferrante d'Aragona e di tutti coloro che erano intimoriti dal rafforzamento del potere mediceo su Firenze. Seguirono, pertanto, due anni di guerra contro Firenze, nella quale il prestigio interno e internazionale del Magnifico si rafforzarono enormemente grazie alla sua abilit\u00e0 diplomatica e il suo carisma, con cui riusc\u00ec, da un lato a sgretolare la coalizione anti-fiorentina, dall'altro a mantenere unite le forze interne alla Repubblica.\nDivenuto negli anni ottanta l'ago della bilancia della politica italiana, trattato come un sovrano dai monarchi stranieri, Lorenzo leg\u00f2 il suo nome al periodo di massimo splendore del Rinascimento fiorentino, circondandosi di intellettuali (Poliziano, Ficino, Pico della Mirandola) e di artisti quali Botticelli e il giovane Michelangelo. Con la sua prematura scomparsa nel 1492, Firenze si ribell\u00f2 all'inetto figlio Piero per consegnare il potere nelle mani del frate Girolamo Savonarola, impiccato e messo al rogo 6 anni dopo. Come conseguenza, la rivalit\u00e0 dei signori italiani, non pi\u00f9 frenati dalla diplomazia di Lorenzo, permise a Carlo VIII di Francia di scendere in Italia e dare inizio alle guerre franco-spagnole del XVI secolo.\nBiografia.\nGiovent\u00f9.\n\"Criptosignoria\" medicea.\nQuando Lorenzo nacque, la famiglia Medici era all'apice del suo potere politico nella Repubblica fiorentina, controllando le varie e complesse istituzioni repubblicane deputate al funzionamento dello Stato. Il nonno di Lorenzo, Cosimo, era riuscito, grazie all'enorme fortuna finanziaria del suo banco, a legare a s\u00e9 numerosi politici fiorentini e a farsi portavoce del malessere popolare, dovuto alla soffocante oligarchia di nobili capeggiata dagli Albizzi.\nNel 1434, dopo appena un anno di esilio a Venezia, Cosimo rientr\u00f2 a Firenze, esili\u00f2 gli Albizzi e, seguendo un modello politico gi\u00e0 adottato nell'antichit\u00e0 da Ottaviano Augusto, mantenne le istituzioni repubblicane vigenti dandole in appalto a uomini del suo \"entourage\", e formalmente si ritir\u00f2 a vita privata. Il controllo reale, per\u00f2, rimaneva in mano a Cosimo; ci\u00f2 ha spinto gli storici a definire tale forma di governo \"criptosignoria\", dove l'anima dell'orientamento politico repubblicano stava nelle mani di un unico uomo e della sua famiglia.\nEducazione.\nFiglio di Piero di Cosimo de' Medici e di Lucrezia Tornabuoni, Lorenzo nacque il 1\u00ba gennaio 1449 (secondo lo stile fiorentino di datazione dell'epoca, nel 1448) a Firenze, nel Palazzo Medici Riccardi, e fu battezzato il 6 di quel medesimo mese in occasione dell'Epifania. Lorenzo, insieme al fratello Giuliano e alla sorella Bianca, ricevette una profonda educazione umanistica e un'accurata preparazione politica, entrambe seguite attentamente dal nonno Cosimo e dai genitori.\nNella fanciullezza, Lorenzo fu seguito e preparato da Gentile da Urbino, mentre dal 1457 la sua educazione pass\u00f2 nelle mani di umanisti come Cristoforo Landino, Giovanni Argiropulo per gli studi su Omero, Marsilio Ficino per la filosofia neoplatonica e Antonio Squarcialupi per la danza. Il nonno Cosimo si affezion\u00f2 in modo particolare al nipote Lorenzo, col quale era solito conversare e discutere. Il giovinetto manifest\u00f2 un precoce interesse verso l'Accademia neoplatonica, e a soli 12 anni era solito partecipare alle dotte disquisizioni del Ficino nella Villa di Careggi.\nCrisi di successione.\nLorenzo non era che un adolescente allorch\u00e9 lo zio Giovanni, secondogenito di Cosimo il Vecchio e successore designato alla guida del Banco dei Medici, mor\u00ec nel 1463 dopo una vita piena di stravizi. La salute cagionevole del proprio primogenito Piero (soprannominato \"il Gottoso\" a causa della malattia che lo affliggeva, la gotta) aveva infatti spinto Cosimo a decidere che fosse Giovanni a succedergli alla guida del Banco di famiglia. Con la morte di quest'ultimo, l'anziano Cosimo cadde in uno stato melanconico, continuamente assillato dal problema della successione. Fu cos\u00ec che pens\u00f2 di riporre le proprie speranze nei figli di Piero; Lorenzo e Giuliano sarebbero potuti divenire aiutanti e successori del padre infermo. Prima di morire, Cosimo raccomand\u00f2 a Piero di non trascurare l'educazione dei due ragazzi, e di trattarli come se fossero uomini nonostante la loro giovane et\u00e0.\nViaggi.\nTra Venezia e Milano (1465).\nPrima di fargli fare il suo ingresso nella vita politica cittadina, il padre Piero pens\u00f2 di affidare a Lorenzo alcune missioni diplomatiche a Milano e a Venezia, dove vi erano due filiali del Banco dei Medici. Il giovane Lorenzo avrebbe cos\u00ec potuto acquisire una panoramica generale della situazione politica italiana e saggiare di persona gli animi dei vari governanti. Il 17 aprile 1465 il giovane Medici conobbe nella citt\u00e0 di Pisa il principe Federico di Napoli, diretto a Milano per rappresentare il fratello Alfonso al suo matrimonio con Ippolita Maria Sforza. Lorenzo, che nel frattempo aveva stretto amicizia con Federico, fu costretto a partire dalla Toscana in direzione di Venezia, seguendo un percorso che l'avrebbe portato a conoscere le principali personalit\u00e0 politiche dell'epoca; a Bologna, Lorenzo conobbe Giovanni Bentivoglio, mentre a Ferrara fu accolto da Borso d'Este.\nDalla citt\u00e0 estense prosegu\u00ec per Venezia, dove fu presentato al doge Cristoforo Moro. Conclusa l'esperienza veneziana, il giovane Medici si rec\u00f2 a Milano dove conobbe Francesco Sforza, amico e alleato del nonno Cosimo. In quella che era la capitale del Ducato di Milano il giovane Lorenzo fu informato da Pigello Portinari, direttore della locale filiale medicea, sul come comportarsi durante il colloquio col duca. Il soggiorno milanese, tuttavia, dur\u00f2 poco; infatti, egli dovette rientrare a Firenze per accompagnare Ippolita Maria Sforza (con la quale strinse una profonda amicizia e, in seguito, una collaborazione politica) e Federico verso il Regno partenopeo.\nRoma e Napoli (1466).\nLorenzo ripart\u00ec nel 1466 per recarsi a Roma, dove si trovava un'importante filiale del Banco dei Medici gestita da Giovanni Tornabuoni, fratello della madre Lucrezia. Piero il Gottoso aveva dato precise istruzioni di verificare l'andamento della banca, e fu proprio Lorenzo a firmare il contratto che assicurava ai Medici una partecipazione nelle miniere di allume scoperte a Tolfa, vicino Civitavecchia, in accordo col papa Paolo II. Da Roma, Lorenzo giunse, attraverso la via Appia, a Gaeta ove soggiornava la corte del Re Ferrante d'Aragona, che lo ricevette con molte cerimonie pubbliche. Successivamente, Ferrante gli concesse un incontro privato in cui il giovane Medici ebbe modo di portare al sovrano i saluti del padre e di descrivergli alcune delle problematiche interne e familiari. Nel rientrare a Firenze Lorenzo poteva ritenersi soddisfatto dell'esito del suo viaggio, ma la situazione interna dello Stato non permetteva di stare tranquilli.\nCongiura del 1466.\nL'8 marzo del 1466 sopraggiunse un grave colpo alla stabilit\u00e0 del potere mediceo, ovvero la morte improvvisa di Francesco Sforza, duca di Milano e convinto sostenitore della \"criptosignoria\" medicea. A seguito del vuoto di potere generatosi a Milano (Galeazzo Maria Sforza, l'erede al trono, era in Borgogna al momento del decesso del padre), in concomitanza con la salute cagionevole e la politica finanziaria di Piero il Gottoso (finalizzata alla riscossione immediata dei prestiti che il padre Cosimo aveva elargito alle famiglie nobili fiorentine in cambio della loro fedelt\u00e0), che aveva tra l'altro manifestato l'intenzione di fidanzare il figlio Lorenzo con la nobildonna romana Clarice Orsini e non con una fiorentina come la tradizione voleva, il partito antimediceo si risvegli\u00f2.\nIl primo fra i nemici di Piero, il ricchissimo Luca Pitti, alleatosi con la famiglia degli Acciaiuoli e con Diotisalvi Neroni (quest'ultimo amico di lunga data di Cosimo il Vecchio), organizz\u00f2 una congiura indirizzata all'esautoramento di Piero e al suo innalzamento quale nuovo arbitro della Repubblica. Pitti e gli altri congiurati poterono contare, inoltre, sul sostegno esterno della casa degli Este: il marchese Borso invi\u00f2 infatti a Firenze il fratellastro Ercole a capo di uomini, pronti a intervenire per supportare l'insurrezione interna. Il colpo di stato, nello specifico, prevedeva l'assassinio di Piero lungo il tragitto dalla villa di Careggi a Firenze, itinerario che egli era solito percorrere senza una grande scorta.\nIl piano di Pitti, per\u00f2, fu prontamente sventato dallo stesso Piero il quale, prevenendo l'azione dei congiurati, si arm\u00f2 e avvis\u00f2 tutti i suoi sostenitori di organizzare la controffensiva. Nel contempo, Piero riusc\u00ec a convincere Pitti a passare nella fazione medicea e, con l'aiuto di fanti milanesi inviati da Galeazzo Maria Sforza, riusc\u00ec a ripristinare la sua autorit\u00e0. Dei restanti congiurati, Diotisalvi Neroni, Angelo Acciaiuoli e Niccol\u00f2 Soderini furono esiliati, mentre l'Arcivescovo di Firenze Giovanni de' Diotisalvi dovette ritirarsi a Roma. Luca Pitti, sebbene non sub\u00ec alcuna persecuzione giudiziaria, venne punito da tutto il popolo fiorentino, che non lo consider\u00f2 pi\u00f9 uno dei suoi maggiori cittadini e anzi lo evitava e ne parlava irrispettosamente. Il ruolo di Lorenzo fu sicuramente importante, in quanto sostenne attivamente il padre e guid\u00f2 il gruppo di armati legati ai Medici, distinguendosi nella difesa della vita paterna lungo la via che da Careggi portava a Firenze.\nAscesa politica di Lorenzo e matrimonio con Clarice Orsini (1466-1469).\nMentre Firenze stava combattendo una coalizione veneto-ferrarese finalizzata a porre fine all'egemonia medicea, Piero de' Medici provvide a presentare Lorenzo come suo legittimo successore alla guida della famiglia. Poco dopo la fallita congiura del 1466, infatti, Piero fece sedere il diciassettenne Lorenzo al proprio posto nella Bal\u00eca e nel Consiglio dei Cento. Con lo scopo di rafforzare ulteriormente la posizione della famiglia Medici, Piero e Lucrezia Tornabuoni si decisero a porre in atto il progetto di matrimonio tra il giovane Lorenzo e la romana Clarice Orsini.\nClarice, proveniente da una delle pi\u00f9 nobili famiglie romane, fu esaminata e giudicata direttamente da Lucrezia nel corso di un suo soggiorno a Roma del 1468, il cui resoconto fu inviato in modo assai dettagliato a Piero. Il progetto matrimoniale fu avallato da entrambe le famiglie; oltre a ricevere fiorini romani, i Medici puntavano a entrare nella cerchia patrizia pontificia e assumere un carattere pi\u00f9 cosmopolita; gli Orsini, d'altro canto, si sarebbero imparentati con la famiglia pi\u00f9 ricca d'Europa. Dal canto suo, Lorenzo aveva visto la ragazza e manifestato la sua approvazione alla madre a cui lasci\u00f2 il compito di preparargli il matrimonio.\nNei suoi ricordi (una sintetica raccolta di importanti informazioni ed eventi della sua vita compilata nel 1472) Lorenzo specific\u00f2 le due fasi del fidanzamento: il momento in cui Clarice gli fu data come promessa sposa nel 1468 (ovvero quando l'unione venne celebrata per procura a Roma il 10 dicembre 1468, con Filippo de' Medici quale rappresentante di Lorenzo) e il momento successivo in cui le nozze ebbero luogo il 4 giugno del 1469 con rito religioso a Firenze, cui seguirono grandi feste patrocinate da Piero. Negli stessi ricordi, egli inoltre annot\u00f2 la gravidanza della moglie e la nascita dei primi figli (Lucrezia, Piero e due gemelli morti poco dopo la nascita) e concluse pregando Dio di proteggere lei e i loro figli da ogni pericolo.\nI due erano molto diversi: Lorenzo era gaudente, intriso di cultura neoplatonica e amante della vita, mentre Clarice era di educazione rigida e austera, profondamente religiosa e poco edotta di letteratura e cultura umanistica. Ciononostante, la corrispondenza fra i due mostrava toni di affetto e rispetto reciproco e vi \u00e8 motivo di credere che un sentimento sincero nacque fra loro negli anni. Lorenzo non dedic\u00f2 alcuna poesia alla consorte, tuttavia si considera che la sua lirica seguiva la scia di Petrarca, quindi la scuola trobadorica e le teorie di Andrea Cappellano secondo cui l\"'Amor Cortese\" pu\u00f2 essere soltanto adulterino ed esclude un rapporto matrimoniale.\nLorenzo, comunque, ademp\u00ec ai suoi doveri coniugali e la coppia concep\u00ec dieci figli nell'arco dei primi dieci anni di matrimonio. A differenza di suo padre e suo nonno, egli non ebbe figli illegittimi, n\u00e9 si conoscono con certezza sue amanti durante il matrimonio con la Orsini. Nonostante le differenze caratteriali, Lorenzo am\u00f2 a modo suo la consorte e la morte della donna, che avvenne nel 1488 per tubercolosi, fu un duro colpo. In una lettera a Papa Innocenzo VIII, Lorenzo espresse tutto il suo dolore e la difficolt\u00e0 nell'accettare la perdita e mancanza della sua \"carissima e dolcissima consorte\". Tuttavia non interdisse per lei le celebrazioni del Carnevale, che aveva invece vietato per un decennio a causa della morte del fratello Giuliano, e che dal 1488 torn\u00f2 a festeggiarsi.\nGoverno (1469-1492).\nPrimi anni (1469-1477).\nRiforme istituzionali.\nPiero de' Medici non pot\u00e9 assaporare i frutti della sua politica matrimoniale. Completamente distrutto dalla gotta e dalle complicazioni che ne derivarono, mor\u00ec il 2 (altre fonti attestano il 3) dicembre 1469 per un'emorragia cerebrale. L'appena ventenne Lorenzo assunse quindi il potere su Firenze insieme al fratello Giuliano, ricevendo la fiducia da parte dei politici legati ai Medici. Seguendo le orme del nonno e del padre, Lorenzo non accett\u00f2 ufficialmente il potere, volendo essere considerato un semplice cittadino di Firenze pur praticamente accentrando nelle proprie mani il potere della citt\u00e0 e dello Stato.\nNonostante fosse pari al nonno per tatto politico, Lorenzo manifest\u00f2 apertamente la sua sete di potere, suscitando riprovazione e timori da parte degli altri magnati. Nel periodo dal 1469 al 1472, difatti, Lorenzo sop\u00ec tutte le rivalit\u00e0 tra famiglie fiorentine in modo da diventare supremo arbitro in ogni questione. Il rafforzamento della famiglia Medici, a livello istituzionale, fu determinato dalla costituzione del Consiglio maggiore (luglio 1471) e dal rafforzamento del Consiglio dei Cento, quest'ultimo in mano a esponenti filomedicei, al quale fu conferita l'autorit\u00e0 di promulgare leggi senza l'interferenza degli organi popolari.\nPrima congiura.\nDiotisalvi Nerone e gli altri fuoriusciti, credendo di approfittare dell'inesperienza dei due giovani fratelli, complottarono con Borso d'Este per abbattere definitivamente i Medici, e sobillarono i pratesi alla rivolta contro Firenze, in quanto questa era la citt\u00e0 sottomessa pi\u00f9 vicina. Come per\u00f2 riassume il critico George Friedrick Young, il colpo di Stato fu scoperto anzitempo:\nGuerra contro Volterra.\nNel 1472 Lorenzo, spinto sia da motivazioni economiche sia politiche, decise di muovere guerra contro Volterra. Il Medici, infatti, anelava da un lato acquisire le ricche risorse di allume appena scoperte, mentre dall'altro intendeva rafforzare il prestigio interno ed estero dello Stato (e della sua famiglia) sottomettendo una citt\u00e0 importante della Toscana. La guerra fu repentina, e termin\u00f2 il medesimo anno con il sacco della citt\u00e0 da parte delle truppe guidate da Federico da Montefeltro. Ne segu\u00ec una strage di tale violenza verso i volterrani da suscitare disdegno nell'animo dell'opinione pubblica fiorentina. Per affermare il dominio fiorentino su Volterra, Lorenzo decise di costruire una imponente rocca che sfoggiava le pi\u00f9 moderne soluzioni difensive dell'epoca, anticipando molte caratteristiche della futura fortificazione alla moderna.\nCongiura dei Pazzi (1478).\nAntefatti (1473-1478).\nNonostante i successi in politica estera, il rafforzamento interno e la politica di magnificenza condotta da Lorenzo, il potere della famiglia Medici era ancora oggetto d'attriti da parte di alcuni fiorentini, ma ancor pi\u00f9 determinanti si rivelarono le macchinazioni di alcuni dei pi\u00f9 importanti potentati italiani. Papa Sisto IV, che inizialmente era in cordiali rapporti con Lorenzo, entr\u00f2 in collisione con quest'ultimo a causa del progetto pontificio di occupare le piazzaforti strategiche di Imola e Faenza, due citt\u00e0 assai vicine al confine settentrionale della Repubblica (1473-1474), e Citt\u00e0 di Castello, noto avamposto degli interessi fiorentini in Umbria. Una simile manovra strategica avrebbe di fatto comportato l'accerchiamento di Firenze, situazione inaccettabile per la signoria medicea.\nLa tensione si acu\u00ec ulteriormente di fronte al rifiuto da parte di Lorenzo, principale banchiere del Vaticano, di versare al papa la somma di fiorini necessaria per acquistare Imola dagli Sforza. L'opposizione del Medici era ben motivata: l'obiettivo di Sisto IV era infatti quello di mettere Firenze nelle mani dell'ambizioso nipote Girolamo Riario, estendendo la sfera d'influenza dello stato pontificio fino a determinare la sottomissione dell'intera Italia centrale alla politica papale. Il rifiuto di Lorenzo provoc\u00f2 un inasprimento dei rapporti diplomatici tra Firenze e lo Stato della Chiesa. Istigato dal nipote, papa Sisto IV cominci\u00f2 a tessere una ragnatela di intrighi contro i Medici, coinvolgendo l'arcivescovo di Pisa Francesco Salviati, il duca d'Urbino Federico da Montefeltro, il re di Napoli Ferrante e la Repubblica di Siena.\nFurono stabiliti dei contatti con i principali esponenti del fronte antimediceo interno a Firenze, tra i quali spiccavano l'antica e ricchissima famiglia magnatizia dei Pazzi, intimorita dal crescente potere di Lorenzo e dal sovvertimento di alcune strutture repubblicane. Il processo che dall'inasprimento dei rapporti tra Signoria e Papato port\u00f2 alla congiura richiese quattro anni. Ci\u00f2 si spiega con il contemporaneo evolversi della situazione politica italiana; infatti, fu soltanto dopo la morte violenta del duca di Milano Galeazzo Maria Sforza (26 dicembre 1476), con cui Lorenzo aveva sempre mantenuto ottimi rapporti, e lo scoppio della conseguente guerra civile tra la reggente Bona di Savoia e i cognati, che i congiurati si decisero ad agire allo scoperto. Essi intendevano approfittare del temporaneo indebolimento dei Medici, rimasti privi dei mezzi militari degli alleati che avevano sostenuto il loro potere negli anni passati.\nAttentato del 26 aprile.\nUn primo tentativo di eliminazione fisica dei due giovani Medici fu fatto il giorno 25 aprile, quando Jacopo de' Pazzi pens\u00f2 di avvelenare le pietanze riservate a Lorenzo e Giuliano. Quest'ultimo, per\u00f2, ebbe un'indisposizione che non gli permise di partecipare al ricevimento, costringendo cos\u00ec i congiurati ad agire in modo diverso. L'occasione si ripresent\u00f2 il giorno successivo, cio\u00e8 il 26 aprile 1478. Mentre stavano ascoltando la messa in Santa Maria del Fiore, al momento dell'elevazione dell'ostia consacrata i due fratelli furono aggrediti: Giuliano fu colpito a morte dai sicari Bernardo Bandini Baroncelli e Francesco de' Pazzi, mentre Lorenzo, ferito in modo lieve dal sacerdote volterrano Antonio Maffei, si salv\u00f2 riparandosi in sagrestia, aiutato da alcuni amici tra cui il Poliziano e Francesco Nori, che interpose il suo corpo al pugnale del sicario, salvandogli la vita.\nLe sorti di Lorenzo, asserragliato nella sagrestia, furono alla fine determinate dalla sollevazione popolare in suo favore; il popolo, infatti, venuto presto a conoscenza dell'attentato sacrilego, si sollev\u00f2 al grido di \"palle! palle!\" (in allusione alle palle poste sullo stemma dei Medici), scagliandosi contro i congiurati. Contemporaneamente, il gonfaloniere Cesare Petrucci, dopo aver saputo dell'attentato, arrest\u00f2 in Palazzo Vecchio alcuni congiurati guidati dall'arcivescovo Salviati, facendoli quindi impiccare.\nVendetta contro i congiurati.\nLa vendetta contro i Pazzi e i loro alleati fu terribile, perch\u00e9 diventasse cos\u00ec un esempio contro chi avesse mai voluto, in futuro, minare il potere mediceo sulla citt\u00e0. Lorenzo procedette a una serie di esecuzioni in Piazza della Signoria, tra cui quella dei due principali animatori del complotto, Jacopo e il nipote Francesco de' Pazzi, catturati mentre tentavano la fuga da Firenze. Degli altri membri della famiglia, soltanto Guglielmo fu risparmiato, in quanto estraneo ai fatti e anche perch\u00e9 era il marito di Bianca, sorella del Magnifico.\nGuglielmo e la moglie, per l'appartenenza alla famiglia dei Pazzi, furono per\u00f2 costretti all'esilio. Infine Bernardo Bandini, che tent\u00f2 addirittura di ottenere protezione dal sultano Maometto II, fu rimpatriato e giustiziato. La popolarit\u00e0 di Lorenzo era al culmine, in quanto visto come oggetto d'odio da parte di pochi facinorosi privi di seguito popolare. Difatti, le solenni esequie che Lorenzo fece officiare a San Lorenzo per il fratello Giuliano videro la partecipazione di tutta la cittadinanza fiorentina. Il tragico attentato spinse Lorenzo a far cessare per un decennio, quindi fino al 1488, tutte le manifestazioni legate al Carnevale.\nGuerra antimedicea (1478-1480).\nViaggio a Napoli.\nSisto IV, sdegnato dal trattamento riservato ai congiurati e soprattutto per l'impiccagione di un ecclesiastico, inizi\u00f2 una guerra aperta contro Lorenzo: scomunic\u00f2 questi e i maggiorenti della Repubblica; chiuse e arrest\u00f2 i membri del banco mediceo romano; si alle\u00f2 apertamente con Ferrante di Napoli, con Siena, Lucca e Urbino; e dichiar\u00f2 guerra a Firenze, alleata di Milano e di Venezia. Lorenzo, sostenuto dai cittadini e dal clero toscano (che a sua volta scomunic\u00f2 il papa), si accinse alla preparazione della difesa militare. Dopo mesi di lotte estenuanti, in cui la debole Firenze ricevette scarsi aiuti da parte dei suoi alleati e vide la defezione di alcuni capitani di ventura da lei inviati, la guerra ebbe una svolta nel 1479, quando la coalizione antifiorentina prese, dopo un lungo assedio, Colle Val d'Elsa.\nLorenzo, vedendo la gravit\u00e0 della situazione, su consiglio di Ludovico il Moro e col consenso della Signoria lasci\u00f2 di nascosto Firenze, affidando al gonfaloniere Tommaso Soderini il governo dello Stato in sua assenza, quindi salp\u00f2 di nascosto dal porto di Vada e si rec\u00f2 coraggiosamente a Napoli per trattare con re Ferrante. Consapevole, per\u00f2, che il re di Napoli aveva avuto parte nella congiura dell'anno precedente, Lorenzo non part\u00ec prima di aver ricevuto dal Moro e da Ippolita Maria Sforza l'assicurazione che Ferrante non lo avrebbe incarcerato e ucciso cos\u00ec com'era solito fare con gli ospiti suoi nemici. Quest'ultimo, trattenendo onorevolmente per tre mesi l'illustre ospite fiorentino, sperava che Firenze, davanti alla prolungata assenza di Lorenzo, si ribellasse passando dalla parte del Papa. \nLa pace.\nVista la fedelt\u00e0 dei fiorentini al loro signore, Ferrante accondiscese alle richieste di pace. A far pressione sul re fu anche la nuora Ippolita, la quale, dotata di ottima cultura e dell'abilit\u00e0 politica del padre Francesco, cerc\u00f2 da un lato di mantenere il fratello Ludovico il Moro nell'alleanza con Firenze, dall'altra di convincere il medesimo a continuare le trattative con il re di Napoli per impedire la caduta di Lorenzo in nome dell'antica alleanza che correva fra le due famiglie.\nLa pace ebbe grande risonanza a Firenze: al suo rientro, avvenuto il 13 marzo 1480, Lorenzo fu salutato dai Fiorentini come salvatore della patria, mentre Sisto IV, circondato dalla nuova coalizione tra Firenze, Napoli e Ferrara e terrorizzato per la presa di Otranto da parte dei Turchi, offr\u00ec la pace e sciolse Lorenzo dalla scomunica il 3 dicembre 1480. Niccol\u00f2 Machiavelli, nelle sue \"Istorie fiorentine\", cos\u00ec giudica il trionfo mediceo:\nA onta delle successive esaltazioni, la pace si rivel\u00f2 in sostanza un fallimento, in quanto re Ferrante non richiam\u00f2 dalla Toscana il figlio Alfonso, il quale con le proprie truppe prosegu\u00ec l'impresa di Siena, minacciando di sottomettere Firenze. A salvare Lorenzo fu piuttosto la sanguinosa invasione turca di Otranto, che costrinse Ferrante a richiamare Alfonso dalla Toscana per inviarlo in Puglia. Nonostante la strage dei civili per mano turca, Lorenzo fu tanto lieto di questo evento da coniare una medaglia celebrativa in onore del Sultano. Ci\u00f2 aliment\u00f2 le voci per cui fosse stato egli stesso, in comunione con la Serenissima Repubblica di Venezia, a sollecitare il sultano turco ad invadere Otranto, pur di liberarsi dalla presenza aragonese in Toscana. Il 30 novembre 1480 dichiar\u00f2 pubblicamente che il popolo fiorentino avrebbe preferito cadere \"ne le mane del turcho che lassare le sue terre ne le mani de' Senesi et de li loro nimici\", dichiarando che non avrebbe inviato alcun aiuto a re Ferrante se questi prima non gli avesse restituite le terre tolte. Questo agire parve a Ferrante un insolente ricatto, cosicch\u00e9 a fine dicembre dette ad intendere che la sua alleanza con Firenze e Milano doveva considerarsi sciolta.\nLorenzo \"ago della bilancia\" italiana.\nIn politica estera Lorenzo guadagn\u00f2 un grande prestigio, tanto che uno storico successivo, Filippo de' Nerli (1486-1557), lo defin\u00ec \"l'ago della bilancia\" della politica italiana. Difatti, l'abilit\u00e0 diplomatica del Medici fu riconosciuta da tutti i Signori della Penisola, fattore che Lorenzo utilizz\u00f2 per mantenere un clima di pacificazione generale, finalizzata a mantenere vivo il sogno di suo nonno Cosimo con la creazione della Lega Italica. Inoltre, l'abilit\u00e0 e la persuasione con cui Lorenzo seppe allontanare dall'Italia le mire dei francesi lo resero un personaggio di importanza internazionale, tanto che i vari sovrani d'Europa lo consideravano al pari di un monarca, pi\u00f9 che un semplice cittadino di una Repubblica. Lorenzo fu consigliere di sovrani, quali l'imperatore Federico III d'Austria, Mattia Corvino re d'Ungheria, e di altri principi europei.\nAlleanza con Innocenzo VIII e Roma.\nDopo la conclusione della Guerra del Sale, il vecchio Sisto IV mor\u00ec (12 agosto), eliminando dalla scena politica un pericoloso nemico e perturbatore della pace italiana. Nel successivo conclave fu eletto il cardinale genovese Giovanni Battista Cybo, che assunse il nome pontificale di Innocenzo VIII. Con il nuovo pontefice, uomo di scarsa levatura politica, i Medici si legarono ancora di pi\u00f9 al papato, grazie alla benevolenza che il Santo Padre nutriva per il Magnifico. Quest'ultimo, infatti, era convinto che solo l'alleanza tra Firenze, Napoli e lo Stato della Chiesa avrebbe tenuto gli stranieri lontani dal suolo italiano.\nApprofittando dei rapporti cordiali tra Lorenzo e il Papa, il primo riusc\u00ec a ottenere che il figlio Giovanni, il futuro Papa Leone X, ricevesse la berretta cardinalizia. In cambio, Lorenzo avrebbe dato in sposa sua figlia Maddalena al figlio legittimato del papa, Franceschetto Cybo, cosa che avvenne nel 1488. Nel marzo del 1487, sempre nell'ottica di questa politica filo-romana, Lorenzo fece sposare il primogenito Piero con una parente della moglie Clarice, Alfonsina Orsini figlia di Roberto Orsini, rafforzando cos\u00ec ulteriormente la sua casata e dandole ancor di pi\u00f9 un respiro internazionale.\nAltri successi di politica estera.\nForte del successo ottenuto dopo il 1480, Lorenzo riusc\u00ec, grazie ora all'uso della diplomazia, ora all'uso della forza militare (nonostante non avesse ricevuto una vera e propria educazione militare in senso lato), a espandere i confini della Repubblica. Nel 1484 le truppe fiorentine strapparono ai genovesi Pietrasanta, importante avamposto militare da cui Firenze poteva minacciare, in caso di guerra, Lucca.\nNel 1487 fu la volta di Sarzana e della fortezza di Sarzanello, conquistate dai genovesi e rimaste in mano di Firenze dopo che i liguri tentarono di riconquistarle. Anche i rapporti con le altre repubbliche toscane migliorarono: Lucca, all'inizio ostile a Lorenzo e ora minacciata dalla fortezza di Sarzana, strinse con Firenze un'alleanza; lo stesso valse per la tradizionale nemica di Firenze, Siena, ove Lorenzo riusc\u00ec a imporre un governo lui favorevole.\nPolitica interna.\nConsiglio dei Settanta.\nForte di questi successi in politica estera, Lorenzo concentr\u00f2 ulteriormente il potere nelle sue mani attraverso l'istituzione del Consiglio dei Settanta, organo di governo formato da membri filomedicei che doveva discutere sia di affari amministrativi sia di guerra. Ci\u00f2 comport\u00f2 di fatto lo scemare dell'autorit\u00e0 dei Priori e del Gonfaloniere di Giustizia, i quali avevano compiti disparati e non permettevano una cos\u00ec rapida attivit\u00e0 governativa in caso di necessit\u00e0.\nLa vera forza di questo nuovo organo di potere, nato per rinforzare il potere mediceo dopo il pericolo del 1478, consisteva nel fatto che la scelta dei membri non era soggetta a rotazione, un'eccezione assoluta all'interna del sistema democratico fiorentino. La creazione di un tale consesso, che apparentemente non inficiava la validit\u00e0 e funzionalit\u00e0 delle altre strutture repubblicane, quali il Consiglio dei Cento o lo stesso Gonfaloniere, doveva essere \"pro tempore\", della durata di soli cinque anni per provvedere ai bisogni delle guerre in corso. Questa politica di accentramento continu\u00f2 fino al 1490, allorch\u00e9 Lorenzo provvide a restringere ulteriormente il consiglio dei 70 fino a diciassette membri, il cui collegio era presieduto direttamente dal capofamiglia dei Medici e presiedeva le questioni economiche.\nInoltre, Lorenzo provvide a instaurare dei legami parentali con alcune nobili famiglie fiorentine, dando in sposa la figlia maggiore Lucrezia a Jacopo Salviati il 10 settembre 1486, famiglia cui appartenne quel Francesco Salviati che aveva attentato alla vita di Lorenzo pochi anni prima. La penultima figlia, Contessina, fu destinata a Piero Ridolfi, ma il matrimonio fu celebrato nel 1494 quando Lorenzo era ormai morto da due anni.\nRinascita di Pisa.\nSotto il governo di Lorenzo, la citt\u00e0 di Pisa, conquistata dai fiorentini nel 1406, manifest\u00f2 i primi segni di rinascita dopo un lungo periodo di stagnazione e di crisi dovute alle misure restrittive imposte dalla Firenze degli Albizzi. Lorenzo si accorse che era necessario ridare alla citt\u00e0, unico porto della Repubblica, una serie di benefici che ne facessero ripartire l'economia e la vita sociale: la costruzione di nuovi edifici civili e pubblici, la riapertura dello Studio nel 1473 e l'incoraggiamento dell'attivit\u00e0 marinara (basti ricordare il trattato commerciale che Enrico VII d'Inghilterra stipul\u00f2 con Firenze, rendendo la citt\u00e0 il fulcro degli scambi tra Inghilterra e Italia), diedero a Pisa un nuovo ruolo economico e culturale. La gestione di buona parte di questi interventi fu il frutto della collaborazione di Lorenzo Morelli, Filippo dell'Antella e di Piero Guicciardini che nel 1491, dopo aver assunto poteri straordinari all'interno del Consiglio dei Settanta di Pisa, avviarono un'opera di ricostruzione che sarebbe stata resa infruttuosa dalla morte di Lorenzo il Magnifico l'anno seguente.\nUltimi anni (1488-1492).\nGirolamo Savonarola.\nGli ultimi anni di Lorenzo furono contrassegnati anche dalla severa censura morale che, a Firenze, si stava diffondendo a causa del domenicano Girolamo Savonarola. Ferrarese di origine, il Savonarola fu chiamato nel 1482 dal Magnifico, attratto dalla sua fama di abile oratore. Davanti per\u00f2 agli insuccessi iniziali che il frate raccolse, il Savonarola fu allontanato per sei anni da Firenze, citt\u00e0 a cui sarebbe stato nuovamente destinato nel 1490 per l'insistenza di Lorenzo. Le motivazioni del richiamo da parte del Magnifico sono da addurre all'influenza del filosofo neoplatonico Giovanni Pico della Mirandola, fortemente attratto dalle tematiche catartiche e apocalittiche sviluppate dal Savonarola durante i soggiorni bolognesi e ferraresi di quegli anni.\nIl ritorno del frate, che diventer\u00e0 nel 1491 Priore del Convento di San Marco, segn\u00f2 un inizio di turbamento emotivo per il Magnifico, accusato di essere il corruttore dei costumi fiorentini con il suo paganesimo classicheggiante e di aver soppresso le libert\u00e0 repubblicane. Nonostante ci\u00f2, Lorenzo rimase sempre imperturbabile di fronte all'inflessibilit\u00e0 morale del domenicano, del quale condivideva, probabilmente, la necessit\u00e0 di riforma della Chiesa.\nDeclino fisico e morte.\nGi\u00e0 dalla seconda met\u00e0 degli anni 1480, la salute di Lorenzo cominci\u00f2 lentamente e inesorabilmente a declinare a causa della piaga ereditaria della famiglia Medici, la gotta. Cerc\u00f2 sempre pi\u00f9 di trovare refrigerio e salute nelle terme toscane, ma con scarso successo. Ormai vedovo da alcuni anni (Clarice era morta il 30 luglio 1488 nell'indifferenza dei fiorentini), nella primavera del 1492 Lorenzo ebbe il tracollo definitivo. Bench\u00e9 non avesse una forma grave quale quella del padre Piero, Lorenzo and\u00f2 incontro alla morte in cos\u00ec giovane et\u00e0 a causa della gangrena causata da un'ulcera, sottovalutata dai medici l'anno precedente, complicanza che caus\u00f2 un rapido deterioramento fisico.\nTrasportato alla Villa di Careggi, Lorenzo il Magnifico, dopo aver cercato di avvertire suo figlio ed erede Piero sulle misure da prendere per la gestione della politica interna ed estera di Firenze, si spense all'et\u00e0 di 43 anni nella notte dell'8 aprile. Al momento del trapasso, Lorenzo era circondato dai suoi amici pi\u00f9 cari, tra i quali Giovanni Pico della Mirandola e il Poliziano, e dai parenti, oltre che confortato religiosamente dal Savonarola stesso.\nFunerali e sepoltura.\nLa scomparsa del Magnifico lasci\u00f2 i fiorentini in uno stato di sgomento e, in parte, di dolore. Il 9 aprile, la salma del Magnifico fu portata nel Convento di San Marco per il rito funebre (voluto senza pompa, secondo quanto richiesto dallo stesso Lorenzo), e poi deposta nella Sagrestia Vecchia della Basilica di San Lorenzo, la chiesa di famiglia. Solo decenni pi\u00f9 tardi, le spoglie sue e del fratello Giuliano furono traslate nella Sagrestia Nuova, in un sarcofago preparato da Michelangelo stesso.\nConseguenze politiche della sua morte.\nL'esclamazione della Signora di Imola, oltre a rimarcare la liberalit\u00e0 del defunto, vuole anche sottolineare la gravissima perdita, per l'Italia, del pi\u00f9 abile politico italiano, sentimento condiviso anche dagli altri principi della penisola. Lorenzo, infatti, fu capace di mantenere in piedi la Lega Italica creata dal nonno Cosimo quasi quarant'anni prima, evitando guerre di cui avrebbero potuto approfittare le potenze straniere, sebbene bisogna considerare che anche mentre egli era in vita vi fossero state guerre a dividere l'Italia: la guerra di Toscana seguita alla Congiura dei Pazzi, la Congiura dei baroni e la Guerra del sale.\nIl successore di Lorenzo, Piero, non si dimostr\u00f2 all'altezza nel gestire la grave situazione, governando con alterigia e assumendo un atteggiamento servile davanti alla minaccia di Carlo VIII, re di Francia. Piero, nel 1494, fu cos\u00ec costretto a lasciare Firenze, mentre la Penisola precipitava nelle guerre d'Italia.\nFirenze laurenziana.\nCircolo degli intellettuali e Accademia neoplatonica.\nFu detto che Lorenzo arriv\u00f2 a incarnare il significato stesso del Rinascimento: liberale, gaudente, accorto, intelligente e votato sinceramente alla missione umanistica, Lorenzo invit\u00f2 letterati e artisti presso il palazzo di famiglia in Via Larga (l'attuale Palazzo Medici Riccardi), ospitandoli talvolta anche nelle altre ville medicee durante le sue trasferte. Il nutrito gruppo di letterati e umanisti che frequentarono la sua casa fu vario ed eterogeneo. Si va dal platonismo di Cristoforo Landino e di Marsilio Ficino all'eclettismo di Pico della Mirandola, per poi passare dalla filologia preziosa ed erudita di Agnolo Poliziano al realismo comico-toscano che aleggia nel \"Morgante\" di Luigi Pulci. Quest'eterogeneit\u00e0 era dovuta alla versatilit\u00e0 stilistico-retorica del Magnifico stesso, attento e curioso verso ogni ramo dello scibile umano e delle tendenze letterarie del rinascente volgare.\nFu infatti il Magnifico, consigliato dal Landino e dal Ficino, a ridare forza e vigore all'Accademia neoplatonica di Careggi, gi\u00e0 fondata dal Ficino stesso nel 1462 su incarico di Cosimo de' Medici, seguendo cos\u00ec il gusto del \"secondo umanesimo\". Nei consessi filosofici che si tenevano a Careggi, organizzati secondo un modello accademico moderno, si sedevano al tavolo non solo Ficino, Landino e Poliziano, ma anche gli stessi Giuliano e Lorenzo de' Medici, instaurando cos\u00ec una singolare comunione spirituale e intellettuale tra i \"protetti\" e i \"protettori\". Difatti, furono assai stretti i rapporti d'amicizia di Lorenzo con i dotti e gli umanisti che frequentavano la sua cerchia, affidando al Poliziano incarichi relativi alla vita domestica di casa Medici. Questi per esempio ricopr\u00ec il ruolo di educatore dei suoi figli fino al 1479, quando l'umanista ebbe violenti screzi con Clarice Orsini sull'educazione dei figli che lo costrinsero ad allontanarsi da quel ruolo\nLorenzo mecenate.\nEdifici pubblici.\nLorenzo, consapevole che il suo potere si basava sul consenso e sul beneficio che la sua persona poteva arrecare a Firenze, si distinse nella costruzione di numerose opere civili volte a guadagnarsi il sostegno collettivo. Membro, a partire dal 1470, della commissione (chiamata degli \"Operai del Palagio\") incaricata di rinnovare l'assetto artistico di Palazzo Vecchio, Lorenzo continu\u00f2 fino alla fine della sua vita a interessarsi dei progetti urbanistici e artistici volti a ornare Firenze. Patrocin\u00f2 la ristrutturazione del Quartiere intorno al Battistero di San Giovanni, offr\u00ec contributi al restauro di chiese (in particolare il bando per ornare la facciata di Santa Maria del Fiore nel 1491) e costru\u00ec palazzi importanti dal sapore brunelleschiano-albertiano.\nArtisti di Lorenzo.\nL'intensa attivit\u00e0 come cultore dell'arte permise al Magnifico di entrare in contatto con i maggiori artisti del tempo; Antonio del Pollaiolo, Filippino Lippi e Sandro Botticelli lavorarono per lui, venendo ora ingaggiati come addobbatori delle sue feste, ora come diffusori della cultura figurale fiorentina al di fuori dei confini toscani. Il Magnifico protesse, oltre ai pittori, anche lo scultore Andrea del Verrocchio (che realizz\u00f2 il \"Cenotafio di Niccol\u00f2 Forteguerri\" sul Duomo di Pistoia) e l'architetto Giuliano da Sangallo, promotore di quell'eclettismo usato per i lavori pubblici che sar\u00e0 la base architettonica per la Villa di Poggio a Caiano.\nIn campo musicale, il Medici fu protettore e compagno del compositore fiammingo Heinrich Isaac, che istru\u00ec i suoi figli. Preoccupazione di Lorenzo fu anche quella di promuovere la nascita delle future generazioni di artisti fiorentini, fondando nel Giardino di San Marco la prima Accademia d'Arte che la storia ricordi, dove furono accolti i pi\u00f9 promettenti artisti che fuoriuscivano dalle botteghe del Verrocchio e del Ghirlandaio. Tra questi giovani, che potevano usufruire come modelli delle statue classiche di propriet\u00e0 di Lorenzo e dei consigli dell'allievo di Donatello, Bertoldo di Giovanni, c'era anche un giovanissimo Michelangelo Buonarroti, che frequent\u00f2 il giardino dal 1489 al 1492 e si conquist\u00f2 l'ammirazione del Magnifico per le sue doti innate, tanto da accoglierlo come un suo figlio e farlo mangiare alla sua stessa tavola.\nPromozione culturale.\nL'amore per la cultura e l'arte dimostrata dal Magnifico e il patronato nei confronti dei nuovi promettenti artisti fiorentini non era dettato solo dal gusto in s\u00e9 per l'arte visiva. Lorenzo, da scaltro politico, intendeva usare l'arte a fini \"politici\", suggerendo agli altri principi italiani alcuni dei suoi migliori artisti per far risaltare l'immagine di Firenze quale \"novella Atene\":\nLo stesso Leonardo da Vinci fu inviato a Ludovico il Moro inizialmente come musico, per poi dimostrare il suo genio quale realizzatore di feste, di giochi e, soprattutto, come pittore e ingegnere militare.\nLorenzo letterato.\nPoetica.\nSperimentalismo.\nL'ambiente letterario fiorentino, non soltanto umanista ma anche volgare, forgi\u00f2 nel Magnifico un animo artistico polivalente capace di passare dai toni popolari (esempi ne sono la \"Nencia da Barberino\" o i celebri \"Canti carnascialeschi\") a quelli elevati della sacra rappresentazione, sulla scia di quel movimento di rinnovamento morale promosso dal Savonarola, fino in uno sperimentalismo che vide Lorenzo \u00abcimentar[si] con ogni tipo di verso, forma e genere\u00bb. La produzione del Magnifico, ritenuta essere \u00abuna delle maggiori figure letterarie tra il Petrarca e l'Ariosto\u00bb, \u00e8 intrisa fortemente di una vena realistica che si discosta dal puro intellettualismo culturale dell\"'\u00e9lite\" umanistica e filosofica, per affondare le proprie radici nella dimensione quotidiana della Firenze di fine Quattrocento.\nTra impegno e dilettantismo.\nA causa dei numerosi impegni politici, Lorenzo non ebbe il tempo di un Poliziano o di un Boiardo per dedicarsi appieno alla poesia e alla letteratura in generale, raffinando cos\u00ec il proprio stile e producendo un \"corpus\" lirico innovatore. Si tende, infatti, classificare l'esperienza artistica di Lorenzo tra i poli dell'eclettismo e di un \u00abserio \"dilettantismo\"\u00bb, in cui si vede l'arte poetica quale\nRitorno del volgare.\nUna scelta politica.\nCon Lorenzo, supportato dal Pulci e dal Poliziano, la lunga stagione dell'umanesimo \"puro\" ebbe termine: dagli anni 1470 in poi, infatti, la letteratura italiana in volgare ricominci\u00f2 a riprendere vigore, dando inizio alle premesse per lo sviluppo di quello che nel secolo successivo diventer\u00e0 il \"classicismo volgare\" e ponendo fine a quello che Croce defin\u00ec il \"secolo senza poesia\". Il ritorno al volgare, per\u00f2, non era dettato da un semplice gioco letterario. Il recupero della grande tradizione lirica trecentesca fiorentina (Dante, Petrarca e Boccaccio) rientrava nel progetto culturale di Lorenzo nell'imporre definitivamente, come lingua colta, il fiorentino presso gli altri potentati italiani, come emerger\u00e0 nell'antologia letteraria della \"Raccolta aragonese\".\nIl poeta Vincenzo Calmeta infatti, nel lodare la corte della duchessa Beatrice d'Este, ricorda l'importante impulso dato da Lorenzo a tal proposito:\nModelli poetici e culturali.\nInfluenza del Pulci.\nNon stupisce pertanto che Lorenzo si rifaccia al petrarchismo per il ricchissimo materiale lessicale e retorico del \"Canzoniere\" e allo sperimentalismo boccacciano. Del Boccaccio, per l'esattezza, riprende la dimensione popolana che emerge ne \"La Nencia da Barberino\", basata sul genere letterario della satira del villano che affonda le proprie radici nella dimensione feudale e cortese, ma anche tutta quella vena popolare propria del \"Decameron\", modello del realismo toscano tanto amato dal Pulci.\nInfluenza di Ficino e del Poliziano.\nQuando Pulci, per\u00f2, entr\u00f2 in disgrazia a causa dei continui dissidi con l'odiatissimo Ficino (1473 circa), la produzione laurenziana si spost\u00f2 definitivamente sull'asse filosofico neoplatonico, influenza che rafforz\u00f2 in Lorenzo l'amore per il dolce stil novo e Dante, ammiratissimo dal Ficino per la sua vicinanza al platonismo, in particolare a discapito del Petrarca. In quest'ottica la produzione del Magnifico si orient\u00f2 verso una poesia amorosa dal valore morale ed elevato (questa \u00e8 l'intenzione del Lorenzo de \"Comento sopra alcuni dei suoi sonetti\"), rinchiuso poi dal \u00abnaturalismo classicista\u00bb del Poliziano.\nPoesia \"fiorentina\".\nCome mette in luce Giulio Ferroni, a partire dal 1480 Lorenzo si concentr\u00f2 su una produzione letteraria che riecheggiasse gli umori e la sensibilit\u00e0 di Firenze, addentrandosi quindi nello spirito civico con un notevole tatto psicologico. Nello specifico, tale connubio poesia-espressione civile ha portato Lorenzo a produrre opere apparentemente in contrasto fra di loro, la cui compresenza anche a livello cronologico si pu\u00f2 spiegare in base alla letteratura offerta.\nOpere.\nLa produzione di questo periodo si rif\u00e0 maggiormente alla tradizione lirica-cortese mediata dalla letteratura toscana, tutta incentrata sulla celebrazione delle bellezze della natura, della giovinezza e delle donne\nDiscorso diverso riguarda il \"Canzoniere\" laurenziano (contenente 2 ballate, 5 sestine, 8 canzoni e 151 sonetti), il quale spazia dal 1465 fino a un massimo del 1476-77, e quindi composto prima del \"Comento\" sovra citato. Le liriche iv\u00ec contenute mostrano il passaggio dalla lirica comico-realista del Pulci al petrarchismo, fino a quei componimenti vicini, come sensibilit\u00e0, al platonismo ficiniano. Emilio Bigi, al contrario, non considera l'esistenza di un \"corpus\" poetico compatto e unitario, distinguendo tra le \"Canzoni\" e le restanti \"Rime\":\nRilevanza storica.\nLa storiografia \u00e8 stata pressoch\u00e9 favorevole all'operato del Magnifico, il principe ideale del Rinascimento e fautore della pace e della prosperit\u00e0. Gli storiografi del XVI secolo, davanti ai disastri delle guerre d'Italia, risaltarono la figura di Lorenzo de' Medici quale politico eccellente e dotato di quella modestia e sagacia capace di unire i riottosi principi italiani. Machiavelli, nella conclusione delle sue \"Istorie fiorentine\" scrisse che:\nNon diversamente Francesco Guicciardini delinea l'importanza politica che rivestiva la figura del Magnifico:\nA differenza del Machiavelli, per\u00f2, Guicciardini si sofferma, con il suo occhio analitico e indagatore, a esaminare anche i vizi e le mancanze di Lorenzo, operando una sinossi con il nonno Cosimo. La conclusione che Guicciardini trae su Lorenzo \u00e8 che quest'ultimo sia inferiore al nonno, nonostante affermi che \u00abper la virt\u00f9 e per la fortuna l'uno e l'altro fu s\u00ec grandissimo, che forse dalla declinazione di Roma in qua non ha avuto Italia uno cittadino privato simile a loro\u00bb. Cosimo, tra i due, \u00e8 superiore non soltanto perch\u00e9 dovette conquistare il potere ed esercitarlo con moderazione per trent'anni (mentre Lorenzo si arrischi\u00f2 a perderlo andando a Napoli), ma anche per l'equilibrio e la magnificenza verso le opere pubbliche, a differenza del nipote che si concentr\u00f2 anche sull'edilizia privata. Inoltre, Cosimo fu un abilissimo banchiere, dote che invece manc\u00f2 al nipote, che lasci\u00f2 il banco mediceo, alla sua morte, con gravi debiti da sanare; in compenso, in Lorenzo \u00ababondorono...eloquenzia destrezza ingegno universale in dilettarsi di tutte le cose virtuose e favorirle; in che Cosimo al tutto manc\u00f2...\u00bb.\nAspetto e personalit\u00e0.\nNiccol\u00f2 Valori lo descrive ben disposto fisicamente, brutto di viso e dalla carnagione olivastra, ma di grandi qualit\u00e0 interiori:\nNiccol\u00f2 Macchiavelli, nel raccontare a Luigi Guicciardini dello sgradevolissimo coito con una vecchia prostituta veronese, la quale era tanto brutta da indurlo al vomito, la descrisse dicendo: \"la bocca somigliava quella di Lorenzo de' Medici, ma era torta da uno lato e da quello n'usciva un poco di bava, ch\u00e9 per non haver denti non poteva ritener la sciliva\".\nDiscendenza.\nDalla moglie Clarice Orsini, Lorenzo ebbe in tutto dieci figli, alcuni dei quali di primaria importanza per la storia dell'Italia rinascimentale e di Firenze."}
{"id": "706548", "revid": "580", "url": "https://it.wikipedia.org/wiki?curid=706548", "title": "Tonle Sap (lago)", "text": ""}
{"id": "706549", "revid": "1522738", "url": "https://it.wikipedia.org/wiki?curid=706549", "title": "Mon (gruppo etnico)", "text": "I Mon (in birmano: \"talaing\" \u1019\u103d\u1014\u103a\u101c\u1030\u1019\u103b\u102d\u102f\u1038; ; ) sono un gruppo etnico del sud-est asiatico. Alla fine del XX secolo, si stimava che fossero pi\u00f9 di 1.100.000 le persone di cultura e lingua mon, delle quali la maggioranza parla anche il birmano. La maggior parte dei mon vive in Birmania nello Stato Mon, situato lungo le coste del golfo di Martaban. Consistenti comunit\u00e0 mon si trovano anche nelle regioni birmane meridionali di Ayeyarwady e di Bago, ad ovest dello stato Mon. Come accade a molti dei gruppi etnici del paese, il governo centrale sta cercando di assimilare la cultura mon a quella nazionale. Una folta comunit\u00e0 mon esiste in Thailandia, e altre minori in Laos e Cambogia.\nStoria.\nI mon migrarono dalla Cina occidentale e furono una delle prime etnie a popolare la parte continentale del sudest asiatico. Si stanziarono nella valle del fiume Chao Phraya, l'odierna Thailandia Centrale, dove subirono l'influenza del Regno del Funan, e nella zona del delta dell'Irrawaddy, nell'odierna Bassa Birmania. Furono i primi tra i popoli del sudest asiatico, insieme ai vicini pyu, a convertirsi al Buddhismo Theravada tra il V e il VI secolo d.C., dopo aver ricevuto missionari dello Sri Lanka, in un periodo in cui nell'est dell'Indocina fiorivano le culture induiste dei regni di Chenla e di Champa. Nello stesso periodo mutuarono dallo Sri Lanka anche la lingua p\u0101li e la scrittura grantha, come testimoniano iscrizioni in mon antico risalenti all'anno 550 scoperte in una grotta vicino a Saraburi, nella Thailandia Centrale.\nMolti aspetti riguardanti lingua, arte, leggi, politica e religione delle odierne culture thailandese e birmana derivano dall'antica civilizzazione dei mon, che introdussero nella regione il Buddhismo Theravada e la cultura politica mutuata dall'India.\nDvaravati.\nI mon furono determinanti, tra il VI e il XIII secolo d.C., nella diffusione della cultura di Dvaravati, un regno formato da diverse citt\u00e0-Stato che fiorirono nell'odierna Thailandia Centrale, la cui influenza si estese fino all'odierno Isan e alla penisola malese. Tra i regni pi\u00f9 importanti fondati nel periodo Dvaravati, vi furono quelli di Suphannaphum, l'odierna Suphanburi, di Nakhon Pathom e di Lavo, l'odierna Lopburi. L'espansione dell'Impero Khmer, nato dalle ceneri del Regno di Chenla, pose fine verso l'anno 1000 al dominio mon sulle citt\u00e0-stato di Dvaravati, che furono obbligate a pagare tributi a Angkor, la capitale khmer. L'unico regno mon che continu\u00f2 a restare indipendente fu quello di Hariphunchai.\nThaton.\nNella Birmania meridionale i mon fondarono il Regno di Thaton, che prosper\u00f2 tra il IX e l'XI secolo, del quale non esistono testimonianze archeologiche che ne comprovino l'esistenza, ma che viene menzionato nelle Cronache del Regno Lanna. Nel 1057, i birmani del re Anawrahta di Pagan conquistarono il Regno di Thaton e ne assimilarono la cultura, la religione, la lingua e l'alfabeto. I mon si trovarono cos\u00ec per la prima volta sotto il controllo birmano, pur rimanendo l'etnia pi\u00f9 popolosa della zona.\nHariphunchai.\nLa Regina Jamadevi fu il primo sovrano del regno Dvaravati/mon di Hariphunchai (l'odierna Lamphun), fondato nella zona dell'attuale Thailandia centro settentrionale in data imprecisata tra il VII e l'VIII secolo a opera del re di Lavo, che concesse alla figlia Jamadevi il feudo dell'odierna Lamphun. Hariphunchai seppe resistere agli attacchi dei khmer e fu l'ultimo dei regni Dvaravati a conservare l'indipendenza.\n Fu conquistato nel 1282 dalle armate di re Mangrai, che lo annesse al neonato Regno Lanna. Il sovrano ebbe rispetto per la cultura e la grande tradizione di Hariphunchai. Per qualche anno fu la capitale del Regno Lanna e negli anni successivi, dopo che la capitale fu trasferita nella nuova citt\u00e0 di Chiang Mai, rimase il principale centro culturale e religioso di Lanna.\nMigrazione dalla Cina dei popoli tai e assorbimento della cultura Dvaravati.\nL'immigrazione dei popoli tai, iniziata nel I millennio, si intensific\u00f2 nella seconda met\u00e0 del XIII secolo con l'invasione dei mongoli di Kubilai Khan nella Cina meridionale, luogo di provenienza dei tai. Gi\u00e0 nel 1238 i tai siamesi si erano resi indipendenti dal regno mon di Lavo, vassallo khmer, fondando il Regno di Sukhothai, che nel giro di qualche decennio si era enormemente esteso. Nel 1292, il Regno di Hariphunchai fu conquistato dalle armate tai yuan di re Mangrai, che battezz\u00f2 il grande territorio sotto il suo dominio Lanna, letteralmente: 1 milione di risaie. Negli annali del Regno Lanna viene riconosciuta l'influenza dei mon sulla civilizzazione dei tai yuan, che ne assimilarono cultura, religione e alfabeto.\nNel 1350, il principe siamese Uthong approfitt\u00f2 del declino dei khmer e di Sukhothai per fondare il Regno di Ayutthaya, che nacque dalla fusione dei regni mon di Lavo e di Suphannaphum. Il Regno di Ayutthaya divenne una delle principali potenze dell'Indocina e dalle sue ceneri sarebbe nata l'odierna Thailandia. A partire dal XVI secolo, avrebbe spesso supportato i mon nel fronteggiare i birmani.\nHanthawaddy.\nNel 1287, il Regno di Pagan fu distrutto dai mongoli e i mon acclamarono re un comandante del Regno di Sukhothai di nome Wareru, che fond\u00f2 a Martaban, l'odierna Mottama nello Stato Mon, la confederazione di Stati mon chiamata Regno Ramanya (1287\u20131539). In seguito la capitale fu portata a Pegu, che a quei tempi era chiamata Hanthawaddy, e la confederazione divenne il Regno di Hanthawaddy. La citt\u00e0 divenne la capitale storica dei mon, tanto che oggi un altro appellativo dell'etnia \u00e8 peguani. Fu uno dei periodi pi\u00f9 fiorenti nella storia mon; il re Razadarit (1383\u20131422) respinse attacchi provenienti dal Regno di Ava, mentre i regni della regina Shin Sawbu (1453\u20131472) e del re Dhammazedi (1472\u20131492) furono all'insegna della pace e del benessere. Nel periodo di massimo splendore, dal 1420 al 1530, il regno si arricch\u00ec sensibilmente con i commerci, in particolare quelli di oltremare con gli Stati della penisola indiana.\nHanthawaddy cadde nel 1539 con l'invasione dei birmani del re Tabinshwehti della dinastia di Taung\u00f9, che spost\u00f2 la capitale a Pegu. Dopo il fallimento dell'invasione del Siam, Tabinshwehti si diede all'alcol e Bayinnaung divenne reggente. Tra le successive rivolte che smembrarono nuovamente la Birmania vi fu quella dei mon a Pegu, che nel 1550 port\u00f2 all'assassinio del sovrano e alla ricostituzione del regno mon. Bayinnaung nel 1552 riprese Pegu, facendone la propria capitale, e con le successive campagne riunific\u00f2 dapprima la Birmania nel 1555 e poi assoggett\u00f2 gran parte dell'Indocina. I mon avrebbero subito la supremazia dei birmani fino al declino della dinastia Taung\u00f9 nel XVIII secolo. La Birmania meridionale divenne teatro di aspre guerre contro i popoli della regione di Arakan, l'odierno Stato Rakhine della Birmania occidentale, e contro i siamesi di re Naresuan, attorno all'anno 1600. Pegu cadde sotto il controllo dei rakhine nel 1599 e molti mon si ritrasferirono a Martaban. I birmani ripresero Pegu nel 1616 e nel 1661 fu duramente soffocata una rivolta dei mon, molti dei quali fuggirono per scampare alle persecuzioni birmane e trovarono rifugio nel Regno di Ayutthaya. Furono bene accolti e poterono partecipare alla vita militare e politica del paese. Il re di Ayutthaya mise al proprio servizio un reggimento composto da soldati mon.\nCon il declino della dinastia birmana di Taung\u00f9, una nuova rivolta mon port\u00f2 nel 1740 all'istituzione del nuovo Regno Restaurato di Hanthawaddy, il cui esercito conquist\u00f2 con l'aiuto dei francesi la capitale Ava ponendo fine al Regno di Taung\u00f9 nel 1752. Fu questo l'ultimo periodo di gloria per i mon, che dur\u00f2 solo pochi anni. Nel 1757 Pegu cadde nelle mani dei birmani di Re Alaungpaya, fondatore della nuova dinastia Konbaung, che pun\u00ec duramente i mon massacrandone la popolazione e costringendo buona parte dei sopravvissuti a fuggire nei territori controllati da Lanna e da Ayutthaya.\nDominio birmano.\nNella seconda met\u00e0 del Settecento, una nuova rivolta ebbe luogo durante il regno di Hsinbyushin, che rase al suolo la roccaforte mon di Dagon, l'odierna Yangon. La rivolta mon del 1814 fu brutalmente repressa dai birmani, e si registr\u00f2 una nuova migrazione verso il Siam, dove l'integrazione dei mon nella realt\u00e0 locale si era gi\u00e0 realizzata. Durante le tre guerre anglo-birmane (1824-1886), i mon supportarono gli europei, e l'annessione della Birmania alla colonia dell'India Britannica nel 1886 permise loro di vivere senza problemi nel sud del paese.\nMalgrado ci\u00f2, molti furono i mon che parteciparono assieme ai birmani agli scioperi per ottenere l'indipendenza negli anni venti e trenta del XIX secolo. Nel 1939, con l'obiettivo di preservare la cultura dell'etnia, nacque l'Associazione Mon di Tutta Ramanya, a cui si ispirarono i gruppi nazionalisti mon creatisi in seguito. L'associazione mantenne un ruolo puramente socio-culturale, ma al suo interno si sarebbero formati tutti i capi del movimento di liberazione mon del dopoguerra.\nDal 1947 si festeggia la giornata nazionale mon, che celebra la fondazione del Regno di Hanthawaddy. Con l'acquisizione dell'Indipendenza da parte della Birmania nel 1948, i mon furono tra le prime minoranze presenti nel Paese a organizzarsi e lottare per ottenere l'autonomia. Rimasero una bistrattata minoranza etnica del Paese e vane furono le diverse ribellioni all'autorit\u00e0 birmana dei vari gruppi autonomisti che si formarono. Nel 1974, il governo birmano concesse la creazione del semi-autonomo Stato Mon, comprendente territori del Tenasserim, di Pegu e dell'Ayeyarwady.\nCon la fine della guerra fredda e degli aiuti che la Thailandia garantiva agli autonomisti birmani, anche la resistenza dei nazionalisti mon cal\u00f2 di intensit\u00e0 dopo il cessate il fuoco del 1995, quando fu fondata la Lega per l'Unit\u00e0 dei Mon. L'Esercito Nazionale di Liberazione Mon tuttavia non consegn\u00f2 le armi, mentre molti membri dell'etnia hanno appoggiato le politica anti-governativa della Lega Nazionale per la Democrazia di Aung San Suu Kyi e cercato modi alternativi alla guerra civile per combattere il governo. Le promesse del governo birmano di concedere il federalismo e autonomia alle minoranze etniche sono state disattese e il cessate il fuoco \u00e8 stato interrotto nel 2010. Sono quindi aumentati i combattimenti e le trattative per risolvere la questione.\nOltre alle folte comunit\u00e0 mon rifugiatesi nel corso dei secoli in Thailandia, altre minori si sono formate negli Stati Uniti, in Australia, nel Canada, in Norvegia, in Danimarca, in Finlandia, in Svezia e nei Paesi Bassi.\nCultura.\nI mon conservano parte della loro antica cultura. Sebbene gran parte della popolazione sia stata assimilata dalle culture dominanti e parli la lingua birmana e la lingua thai, molti degli abitanti dello stato Mon e alcune comunit\u00e0 stabilitesi in Thailandia tuttora parlano il mon, un idioma che fa parte del gruppo monico delle lingue Mon-Khmer, che a loro volta fanno parte della famiglia delle lingue austroasiatiche. Tale lingua viene espressa con la scrittura mon, derivata dalle antiche scritture brahmi. L'alfabeto birmano fu adottato basandosi su quello mon nell'XI secolo, nel periodo in cui re Anawrahta di Bagan sottomise il Regno di Thaton.\nInfluenza culturale mon in Indocina.\nI mon, con l'opera di civilizzazione del periodo Dvaravati, hanno diffuso in gran parte dell'Indocina la propria arte, scrittura e religione, esercitando una grande influenza sulla cultura birmana, khmer e in particolare su quella siamese/thailandese. Il primo regno siamese fu quello fondato nel 1238 a Sukhothai, il cui territorio faceva parte del regno mon di Lavo, vassallo dell'Impero Khmer. Il re tai yuan Mangrai di Lanna fece di Lamphun, capitale del regno mon di Haripunchai che aveva conquistato, la capitale culturale del suo Stato. Il regno siamese di Ayutthaya fu fondato nel 1350 con la fusione dei due regni mon di Lavo e di Suphannaphum. Nel XIV secolo, il Buddhismo Theravada diffuso dai mon divenne la religione di Stato dei regni di Sukhothai, Lanna, Lan Xang e Ayutthaya.\nCon la fondazione della dinastia siamese dei Chakri nel 1782, la cultura mon divenne importante nell'educazione dei monarchi di Bangkok. Il fondatore della dinastia Rama I era di origini mon, ed i primi 5 sovrani Chakri ebbero un totale di 50 mogli di origine mon. Tra queste, 21 partorirono ed educarono secondo la cultura mon i figli dei sovrani. Erano di origini mon le regine madri Amarindra e Debsirindra, che partorirono rispettivamente i re Rama II e Rama V. La tradizione si interruppe nel regno di Rama VI con l'abolizione della poligamia.\nCultura mon odierna.\nCaratteristiche tuttora in vita della cultura mon sono alcune danze cerimoniali che si svolgono nella piazze dei villaggi. Attorno ai danzatori, i musicisti si dispongono in un cerchio e suonano strumenti tipici, che comprendono tamburi, speciali \"zither\" chiamati \"mi gyaung\", flauti, arpe e cordofoni vari. L'abbigliamento si \u00e8 invece uniformato a quello dei birmani e dei thai. Simbolo del popolo mon \u00e8 l'hamsa, un uccello mitologico che tuttora compare negli stemmi dello Stato Mon e della regione di Bago.\nUn tipico villaggio mon \u00e8 composto da case con il tetto in paglia, granai e stalle per il bestiame. Vi \u00e8 spesso un monastero che viene utilizzato anche come scuola e che ospita una pagoda. I nuclei familiari sono abbastanza ristretti. La religione dei mon, il Buddhismo Theravada, si combina spesso con credenze di stampo animista. Vari gruppi politici e culturali dei mon si battono per la conservazione delle tradizioni proprie dell'etnia e contro i processi di assimilazione culturale operati dai governi birmani e thailandesi."}
{"id": "706552", "revid": "287204", "url": "https://it.wikipedia.org/wiki?curid=706552", "title": "Janez Potocnik", "text": ""}
{"id": "706555", "revid": "287204", "url": "https://it.wikipedia.org/wiki?curid=706555", "title": "Leandro", "text": ""}
{"id": "706557", "revid": "123991722", "url": "https://it.wikipedia.org/wiki?curid=706557", "title": "San Leonardello", "text": "San Leonardello (\"San Lunarde\u1e0d\u1e0du\" in siciliano) \u00e8 una frazione del comune di Giarre, posta al limite meridionale del territorio comunale.\nGeografia fisica.\nSan Leonardello confina a nord con la frazione di Trepunti, a sud con la frazione acese di Mangano, a est con la frazione di Carruba e a ovest con il territorio comunale di Santa Venerina.\nStoria.\nIl territorio di San Leonardello segnava il limite meridionale della contea di Mascali e il nome attribuito ad esso indicava il culto che i francesi portarono nella contea, quello di San Leonardo Abate.\nLe colline circostanti l'odierna frazione giarrese, il 25 settembre 1677, furono teatro della \"Battaglia di San Leonardello\", un attacco delle milizie spagnole e acesi dirette dal generale Bragamonte e dal valoroso capitano Domenico Figuera, barone di Villanuova, contro le truppe francesi che, provenienti da Mascali, minacciavano di invadere la citt\u00e0 di Acireale.\nLa battaglia fu breve ma intensa e si conclude in favore degli Spagnoli e degli Acesi. La \"liberazione\" e il periodo di pace che ne derivarono furono attribuiti all'intercessione della Madonna. Una chiesa a tre navate, di stile tardo-barocco,venne edificata nel 1782, divenendo punto di riferimento per i tanti abitanti delle campagne e dei\nborghi vicini. Divenne Sacramentale nel 1812. Il 19 Dicembre 1921,un decreto vescovile di Mons.Salvatore Bella elev\u00f2 la chiesa a parrocchia e il primo parroco venne nominato nel gennaio dell'anno seguente. \nGli effetti della II guerra mondiale si fecero sentire anche a S.Leonardello: tra il 4 e il 6 agosto 1943 morirono 7 abitanti a causa dei bombardamenti che colpirono la piazzetta antistante la chiesa e danneggiarono notevolmente l'ala sinistra della chiesa. \nL'assetto urbanistico del paese \u00e8 stato modificato negli anni settanta con la costruzione di un nuovo e pi\u00f9 agevole tratto della Strada Statale 114.\nMonumenti e luoghi d'interesse.\nArchitetture religiose.\nChiesa parrocchiale Maria Santissima della Libert\u00e0.\nLa chiesa della Madonna della Libert\u00e0 \"(Patrona della frazione, venerata il 1\u00ba novembre di ogni anno)\", fu edificata nel 1782 e dichiarata sacramentale nel 1812. Ad essa faceva capo un vasto territorio delimitato a sud dal torrente Mangano, a nord dall'antica chiesa di San Matteo sulla via Consolare, ad est dal mare (spiaggia di Praiola) e ad ovest dal territorio di Santa Venerina. Nel 1921 divenne chiesa parrocchiale e nel gennaio del 1922 ebbe il suo primo parroco. Per motivi di sicurezza \u00e8 chiusa al culto dal 1998.\nLa Chiesa provvisoria.\nLa comunit\u00e0 parrocchiale si riunisce presso un'aula liturgica adibita a Chiesa situata sulla SS114. All'interno di questo edificio \u00e8 possibile notare un quadro raffigurante la \"Santa Famiglia di Nazareth\" realizzato nel 1776 dal pittore Giuseppe Grasso Naso, allievo dell'acese Paolo Vasta, l'artistico simulacro della Patrona, Maria Santissima della Libert\u00e0, l\u2019effigie di Sant\u2019Antonio Abate, compatrono della comunit\u00e0 e un antico crocifisso ligneo del '700, raffigurante il Cristo morente, le cui origini sembrano essere spagnole.\nArchitetture civili.\nIl Palazzo della dogana (XVI secolo), situato presso contrada Zummo, al confine con il territorio di Acireale, segnava l'ingresso della contea di Mascali. Coloro che entravano o uscivano dal territorio, dovevano pagare il dazio, cio\u00e8 una tassa doganale."}
{"id": "706561", "revid": "124157560", "url": "https://it.wikipedia.org/wiki?curid=706561", "title": "Glauco (figlio di Poseidone)", "text": "Glauco () \u00e8 un personaggio della mitologia greca. Fu un pescatore divenuto divinit\u00e0.\nNella mitologia e religione greca, questo personaggio ebbe molta rilevanza e fu protagonista di molte leggende in parte giunte fino a noi ed altre che furono raccontate in opere oggi sfortunatamente perdute, ma che comunque possiamo conoscere grazie alle numerose citazioni esistenti ne \"i Deipnosofisti\" di Ateneo di Naucrati.\nGenealogia.\nFiglio di Poseidone\ne della ninfa Naide o di Nereo o di Copeo o di Polibo ed Eubea o di Antedone ed Alcione.\nVirgilio gli attribuisce come figlia la sibilla Cumana Deifoba.\nMitologia.\nLe leggende di Glauco furono trattate da autori greci e furono riprese ed ampliate dagli autori romani.\nIl pescatore e la divinazione.\nGlauco nacque come mortale e visse come pescatore nella citt\u00e0 di Antedone e un giorno osserv\u00f2 che alcuni dei suoi pesci pescati, dopo aver mangiato una certa erba, ritornavano a vivere e cos\u00ec decise di assaggiarla.\nL'erba lo rese immortale, ma gli mut\u00f2 i piedi in pinne ed ebbe la coda di pesce al posto delle gambe, cos\u00ec fu costretto a rimanere per sempre nel mare. Glauco inizialmente fu sconvolto da questa metamorfosi, ma Oceano e Teti lo accolsero tra le divinit\u00e0 del mare e gli insegnarono l'arte della profezia.\nTzetzes aggiunse alla leggenda il fatto che Glauco divenne immortale ma non immune all'invecchiamento.\nAteneo di Naucrati riporta due varianti della leggenda. In una, Glauco scopr\u00ec ed assaggi\u00f2 l'erba dopo aver catturato una lepre sul monte Oreia e, ritrovatosi in uno stato di follia, fu fatto precipitare da Zeus nel mare in tempesta.\nNell'altra fu lui ad essere il costruttore e timoniere della nave Argo (quando in genere questo ruolo \u00e8 attribuito ad Argo di Tespi) e, durante una battaglia navale tra Argonauti ed Etruschi, cadde in mare per volont\u00e0 di Zeus divenendo una divinit\u00e0.\nL'erba.\nAlessandro Etolo, citato da Ateneo di Naucrati, rifer\u00ec che l'erba magica cresceva sull'isola di \"Thrinacia\" (probabilmente Malta o la Sicilia) che era sacra ad Elio ed era usata come rimedio contro l'affaticamento dei cavalli del dio sole. Escrione di Samo scrisse che fosse il dente di cane e si credeva che fosse stato seminato da Crono.\nGli amori di Glauco.\nScilla e Circe.\nIgino racconta che Glauco s'innamor\u00f2 di Scilla (in origine una bellissima ninfa) e che Circe gelosa (poich\u00e9 era a sua volta innamorata di Glauco), vers\u00f2 una pozione malefica nell'acqua del mare dove Scilla si era immersa per trasformarla in un mostro marino.\nNella versione di Ovidio, Scilla rifiut\u00f2 le sue avances e quando Glauco si rivolse a Circe per avere un filtro d'amore, lei, comunque gelosa, vers\u00f2 la pozione malefica nel tratto di mare dove Scilla era solita fare il bagno.\nArianna, Sime ed altri.\nAteneo di Naucrati scrive dell'esistenza di due opere (scritte da Evante e Teolito di Metimna), dove Glauco ed Arianna ebbero una relazione avvenuta dopo che lei fu abbandonata da Teseo sull'isola di Nasso. Glauco fu inoltre combattuto e vinto da Dioniso che dapprima lo leg\u00f2, ma dopo aver conosciuto il suo nome e la sua origine lo liber\u00f2.\nIn altre testimonianze, Ateneo di Naucrati cita Mnaseas che scrisse di Glauco che rap\u00ec Syme in un viaggio di ritorno dall'Asia e che fece in modo che l'isola di Syme prendesse il suo nome. \nSecondo Eschrione di Samo, Glauco era l'amante della semi-storica Hydne.\nGlauco avrebbe avuto anche degli amori maschili poich\u00e9 nell'opera \"Europia\", Nicandro cit\u00f2 Nereo, mentre Edilo scrisse che fu per amore di Melicerte che Glauco si gett\u00f2 in mare.\nSecondo Nicanor invece, Glauco ed il deificato Melicerte erano la stessa persona.\nApparizioni e profezie.\nAteneo, riferendosi alla \"Costituzione di Delos\" di Aristotele (opera oggi perduta), rifer\u00ec che Glauco si stabil\u00ec a Delos insieme alle Nereidi ed avrebbe dato profezie a chiunque le avesse richieste. Cita anche (questa volta con riferimento a Nicandro), che si credeva che Apollo avesse imparato l'arte della profezia da Glauco.\nNell'Oreste di Euripide Glauco apparve a Menelao per rivelargli l'uccisione del fratello Agamennone per mano di Clitennestra.\nCon gli Argonauti.\nDiodoro Siculo e Filostrato il Vecchio, raccontano di un suo incontro con gli Argonauti che sorpresi da una tempesta furono dapprima l'aiuto di Orfeo che, pregando per l'intervento dei Cabiri, ottenne che il vento cessasse e che Glauco apparisse per seguire la loro nave (Argo) e profetizzare ad Eracle ed ai Dioscuri il futuro delle loro avventure. \nGlauco parl\u00f2 anche a tutti gli altri membri dell'equipaggio istruendoli a pregare ancora i Cabiri e ricordandogli di essere apparso grazie alla preghiera di Orfeo.\nApollonio Rodio racconta che l'apparizione di Glauco avvenne durante la lite tra Telamone e Giasone (avvenuta a causa dell'abbandono di Eracle e Polifemo sulla costa della Bitinia) per riconciliarli e per informarli che Eracle doveva ritornare alla corte di Euristeo per completare le dodici fatiche mentre Polifemo doveva trovare la citt\u00e0 di Cio, il luogo dove Ilas fu rapito dalle ninfe (Ilas, si era perso in Bitinia ed in seguito spos\u00f2 una ninfa).\nLetteratura ed arte.\nJean-Jacques Rousseau nel \"Discorso sull'origine e i fondamenti della diseguaglianza tra gli uomini\" parla della statua di Glauco che, stando sotto il mare, si \u00e8 riempita di incrostazioni fino a farlo assomigliare pi\u00f9 a una belva mostruosa che a un dio. Questo esempio serve da metafora per l'uomo moderno il quale (come l'immagine di colui che \u00e8 diventato un dio per mezzo di un'erba magica ma appare pi\u00f9 simile a una bestia) evolvendosi nelle scienze e nelle arti, ha creduto di elevarsi ma in realt\u00e0, sostiene Rousseau, si \u00e8 solo depravato.\nNel Parco dei Mostri di Bomarzo \u00e8 presente una famosa statua di Glauco-Proteo.\nAl centro della Fontana delle Naiadi in piazza della Repubblica a Roma esiste una statua a lui dedicata.\nGlauco \u00e8 citato nell'Adone di Giovanni Battista Marino e nel Paradiso di Dante."}
{"id": "706564", "revid": "1745361", "url": "https://it.wikipedia.org/wiki?curid=706564", "title": "Euribia", "text": "Euribia () \u00e8 un personaggio della mitologia greca arcaica, figlia di Ponto e di Gea.\nGenealogia.\nAveva quattro fratelli: Nereo, Forco, Taumante e Ceto e spos\u00f2 il titano Crio, da cui ebbe i figli Astreo, Pallante e Perse.\nMitologia.\nNella \"Teogonia\", Esiodo la definisce come \"avente un cuore di selce dentro di lei\". Il suo nome significa \"vasta forza\", da \u03b5\u03c5\u03c1\u03c5 (\"eury\", \"ampio\", \"vasto\") e \u03b2\u03af\u03b1 (\"bia\", \"forza\").\nEra la dea della padronanza sul mare, che presiedeva perlopi\u00f9 ci\u00f2 che influenzava il mare stesso, come il vento, i tempi stagionali e il sorgere delle costellazioni."}
{"id": "706572", "revid": "36426", "url": "https://it.wikipedia.org/wiki?curid=706572", "title": "Ugo di Tuscia", "text": ""}
{"id": "706576", "revid": "253269", "url": "https://it.wikipedia.org/wiki?curid=706576", "title": "Leelee Sobieski", "text": "Biografia.\nIl lungo nome \u00e8 un'eredit\u00e0 lasciata dalla nazionalit\u00e0 francese e polacca del padre (l'attore e pittore Jean Sobieski) che discende dalla famiglia reale polacca dei Sobieski. Liliane \u00e8 il nome della nonna paterna, mentre Elsveta deriva dalla famiglia materna. Sua madre \u00e8 la produttrice Elizabeth Salomon. La nonna paterna era di religione ebraica, mentre la nonna materna era una ebrea aschenazita di origini tedesche. Cresciuta in una famiglia religiosa, ha dichiarato di essere orgogliosa delle sue radici. Si \u00e8 diplomata alla Travor Day School nel 2001 ed ha studiato arte e letteratura alla Brown University, ma non ha finito il corso di laurea.\nDopo aver partecipato ad alcune sit-com e aver debuttato come attrice a 15 anni in un piccolo film indipendente, Mimi Leder le ha offerto la grande occasione di recitare insieme a Elijah Wood in \"Deep Impact\" (1998). Successivamente, nel 1999, viene diretta da Stanley Kubrick in \"Eyes Wide Shut\". Ma \u00e8 nel ruolo di Giovanna d'Arco, nella miniserie televisiva omonima del 1999, che ha ottenuto la consacrazione definitiva ad attrice di primo livello con una nomination nel 2000 al Golden Globe ed una candidatura all'Emmy. Un'altra nomination al Golden Globe l'ha ricevuta nel 2002 per \"La rivolta\" di Jon Avnet. Nel 2012 ha preso parte alla serie TV \"NYC 22\".\nVita privata.\nDopo una storia col cantautore Sean Lennon, dal 2008 al 2009 \u00e8 stata sposata con l'attore Matthew Davis. Nel gennaio del 2009 si \u00e8 fidanzata con lo stilista Adam Kimmel, che ha sposato l'anno dopo. Hanno due figli.\nDoppiatrici italiane.\nNelle versioni in italiano delle opere in cui ha recitato, Leelee Sobieski \u00e8 stata doppiata da:"}
{"id": "706578", "revid": "287204", "url": "https://it.wikipedia.org/wiki?curid=706578", "title": "Andris Piebalgs", "text": "Dal febbraio 2010 all'ottobre 2014 \u00e8 stato Commissario europeo per lo Sviluppo.\nBiografia.\nDopo la laurea presso l'Universit\u00e0 della Lettonia, a Riga, Piebalgs ha debuttato come insegnante presso la citt\u00e0 natale di Valmiera, negli anni 1980. Durante il periodo sovietico faceva parte del Partito Comunista della URSS. Fra il 1990 ed il 1993, nei primi anni di indipendenza della Lettonia dall'Unione Sovietica, ha ricoperto la carica di Ministro dell'Educazione; fra il 1994 ed il 1995 \u00e8 stato Ministro delle Finanze.\nPiebalgs ha quindi iniziato una carriera diplomatica che lo ha visto ambasciatore in Estonia (dal 1995 al 1997) e successivamente presso l'Unione europea (dal 1998 al 2003); quest'ultimo periodo lo ha visto protagonista degli storici negoziati che hanno portato, il 1\u00ba gennaio 2004, all'ingresso della Lettonia nell'Unione europea.\nOltre al lettone, Piebalgs conosce l'inglese, il francese, il tedesco ed il russo, ed \u00e8 in grado di comprendere l'estone.\nIncarico nella Commissione Europea.\nPiebalgs \u00e8 stato incaricato di ricoprire la carica di Commissario per l'Energia nella Commissione Barroso I in seguito al rifiuto, da parte del Parlamento Europeo, di accettare la precedente candidatura della connazionale Ingrida Udre per il ruolo di Commissario per la Fiscalit\u00e0 e l'Unione Doganale. Il commissariato per l'Energia era stato precedentemente destinato all'ungherese L\u00e1szl\u00f3 Kov\u00e1cs, anch'egli rifiutato dal Parlamento.\nCon l'insediamento della seconda commissione Barroso, il 10 febbraio 2010, ha assunto l'incarico di Commissario europeo per lo Sviluppo.\nA seguito dell'elezione di Janusz Lewandowski al Parlamento europeo, dal 1\u00b0 al 17 luglio 2014 ha assunto \"ad interim\" anche il portafoglio della programmazione finanziaria e bilancio."}
{"id": "706579", "revid": "36426", "url": "https://it.wikipedia.org/wiki?curid=706579", "title": "Marsia (mitologia)", "text": ""}
{"id": "706582", "revid": "320578", "url": "https://it.wikipedia.org/wiki?curid=706582", "title": "Fad", "text": ""}
{"id": "706583", "revid": "88740", "url": "https://it.wikipedia.org/wiki?curid=706583", "title": "Trepunti", "text": "Trepunti (\"'u Trippunti\" in siciliano) \u00e8 una frazione di Giarre che dista 3\u00a0km a sud dal centro cittadino. \nOrigini del nome.\nIl nome \u00e8 dovuto al fatto che a Trepunti convergevano e convergono tuttora 3 strade provenienti da Messina, Catania e Santa Venerina.\nStoria.\nLa \"Barriera di Treppunti\", istituita dalla Contea di Mascali nel XVIII secolo, era un luogo di transito obbligato dove bisognava fermarsi e pagare un pedaggio.\nLa crescita della borgata si deve allo spostamento a sud della vecchia strada consolare (oggi strada statale 114). A causa di questo dislocamento, la zona della vecchia chiesa di San Matteo sottoposta canonicamente a Macchia, e che un tempo si trovava lungo l'antica strada, fu abbandonata, divenendo cos\u00ec solitaria e pericolosa. \nLa frazione di Trepunti \u00e8 oggi perfettamente integrata nel tessuto urbano di Giarre, tanto da costituirne un prolungamento. In prossimit\u00e0 della frazione sono anche presenti il cimitero e il casello autostradale di Giarre.\nMonumenti e luoghi d'interesse.\nArchitetture religiose.\nLa prima chiesa del paese fu quella secentesca di San Matteo Apostolo, posta sulla vecchia strada consolare. Recentemente restaurata e resa agibile grazie al rifacimento della volta, sotto di essa \u00e8 stata rinvenuta una cripta.\nPer effetto della crescita dei borghi di Trepunti e Codavolpe, durante l'800, si sent\u00ec il bisogno di edificare un nuovo tempio in posizione pi\u00f9 centrale rispetto al precedente, viste anche le rovinose condizioni in cui appariva l'antica chiesa. Fu cos\u00ec che venne costruita la nuova chiesa madre di San Matteo Apostolo: inaugurata nel 1869, divenne parrocchia nei primi decenni del Novecento.\nInfrastrutture e trasporti.\nTrepunti \u00e8 attraversata dalla strada statale 114 ed \u00e8 sede del casello di Giarre dell'autostrada A18."}
{"id": "706585", "revid": "112880455", "url": "https://it.wikipedia.org/wiki?curid=706585", "title": "Acceleratore (informatica)", "text": "L'acceleratore (accelerator in lingua inglese), comunemente detto acceleratore hardware (o acceleratore fisico), \u00e8 un componente hardware per computer progettato per migliorare le prestazioni del PC in settori specifici (generalmente operazioni di calcolo in virgola mobile o elaborazioni grafiche). Questo permette di scaricare la CPU da tutte quelle attivit\u00e0 che altrimenti occuperebbero buona parte delle risorse computazionali e che possono essere lasciate libere per svolgere pi\u00f9 agevolmente altri compiti.\nApplicazioni.\nGli acceleratori hardware vengono spesso utilizzati per aumentare il realismo grafico e la fluidit\u00e0 dei videogiochi, che altrimenti avrebbero prestazioni decisamente scadenti se caricate sul solo processore centrale. Questo avviene perch\u00e9 l'acceleratore hardware \u00e8 stato progettato in modo da gestire meglio le operazioni pi\u00f9 spinte nel settore specifico a cui si rivolge, ottenendo prestazioni migliori di quanto farebbe una normale CPU aggiuntiva, la quale invece ha una struttura pi\u00f9 idonea a gestire le istruzioni pi\u00f9 comuni.\nDa notare che, con opportuni software, la CPU sarebbe in grado di effettuare gli stessi calcoli di cui si occupa la scheda di accelerazione, ma, come gi\u00e0 detto, le prestazioni scadenti potrebbero porre seri limiti di fruibilit\u00e0."}
{"id": "706587", "revid": "124829869", "url": "https://it.wikipedia.org/wiki?curid=706587", "title": "Penati", "text": "Storia.\nI penati sono gli spiriti protettori di una famiglia e della sua casa (Penati familiari o minori), ed anche dello Stato (Penati pubblici o maggiori). Il culto dei Penati pubblici era connesso a quello di Vesta.\nIl nome deriva dal latino \"penas\": \"tutto quello di cui gli uomini si nutrono\". Si pu\u00f2 dire anche che \"penus\" non deriva solo dal latino ma pu\u00f2 anche dipendere dal fatto che i Penati risiedevano nel \"penitus\", la parte pi\u00f9 interna della casa, dove si teneva il cibo. Quanto a Vesta, \u00e8 un nome di derivazione greca, poich\u00e9 trattasi della stessa dea che i greci chiamano Estia (da \"\u0492\u03b5\u03c3\u03c4\u1f76\u03b1\", con l'arcaico digamma iniziale = \"Vest\u00eca\") La sua influenza \u00e8 rivolta alle are e ai focolari e poich\u00e9 a lei spetta la tutela dell'intimit\u00e0 \u00e8 sempre l'ultima a essere invocata e a ricevere sacrifici. Non molto diversa \u00e8 la funzione degli d\u00e8i \"Penati\".\nOgni famiglia aveva i propri Penati, i quali venivano trasmessi in eredit\u00e0 alla stregua dei beni patrimoniali. Il sacrificio ai Penati poteva avere cadenza occasionale o quotidiana.\nI consoli, nell'assumere o nel rimettere la propria carica, erano obbligati a celebrare un sacrificio a Lavinium in onore dei Penati pubblici. I magistrati della citt\u00e0 prestavano giuramento in viso ai Penati pubblici.\nPer i Penati della famiglia di Enea si conosce anche un culto pubblico: furono identificati come Penati di Roma, per il fatto che Roma veniva fatta ricondurre alla stirpe eneade. Per queste divinit\u00e0 esisteva un tempio sulla Velia, dove venivano rappresentati come due giovani seduti ..."}
{"id": "706593", "revid": "1745361", "url": "https://it.wikipedia.org/wiki?curid=706593", "title": "Chione (figlia di Borea)", "text": "Chione (, da \u03c7\u03b9\u03ce\u03bd \"khi\u1e51n\", \"neve\") \u00e8 un personaggio della mitologia greca e corrisponde alla divinit\u00e0 della neve.\nGenealogia.\nFiglia di Borea e di Orizia, sorella di Zete, Sebone, Calaide e Cleopatra. \nMitologia.\nFu amata da Poseidone che la rese incinta di Eumolpo, bambino di cui nascose la gravidanza e che gett\u00f2 in mare dopo il parto. Eumolpo fu poi salvato dallo stesso Poseidone e dato a Bentesicima perch\u00e9 lo crescesse in Etiopia.\nEliano racconta di un'altra Chione che fu moglie di Borea e da cui ebbe i tre Iperborei.\nDopo la sua morte si pensa che si sia reincarnata nel corpo di suo fratello minore Sebone, che ne divent\u00f3 il suo erede prendendo l'epiteto de \"Il dio delle nevi\"."}
{"id": "706597", "revid": "23117", "url": "https://it.wikipedia.org/wiki?curid=706597", "title": "Juan Silveira Dos Santos", "text": ""}
{"id": "706599", "revid": "1745361", "url": "https://it.wikipedia.org/wiki?curid=706599", "title": "Dedalione", "text": "Dedalione () \u00e8 un personaggio della mitologia greca, era figlio di Espero, il nome dato al pianeta Venere quando \u00e8 visibile sull'orizzonte ad ovest subito dopo il tramonto) e fratello di Ceice. Nelle leggende \u00e8 tratteggiato il suo carattere violento e bellicoso.\nMitologia.\nFu il padre di Chione che, innamoratasi di Apollo e poi di Hermes, dest\u00f2 la gelosia di Artemide che la uccise trafiggendola con una freccia.\nDedalione, sconvolto, si mise a vagare senza meta ed un giorno, giunto sulla sommit\u00e0 di un monte tent\u00f2 il suicidio gettandosi nel vuoto, ma l'intervento di Apollo lo trasform\u00f2 in un falco."}
{"id": "706602", "revid": "834", "url": "https://it.wikipedia.org/wiki?curid=706602", "title": "Ede", "text": ""}
{"id": "706604", "revid": "768068", "url": "https://it.wikipedia.org/wiki?curid=706604", "title": "Eos (divinit\u00e0)", "text": "Eos () o Eo \u00e8 un personaggio della mitologia greca. \u00c8 la dea greca dell'alba e corrisponde alla divinit\u00e0 romana Aurora e a quella etrusca Thesan.\nGenealogia.\nFiglia di Iperione e Tia, ebbe da Astreo i quattro venti (Zefiro, Borea, Austro e Apeliote), gli Astri (le stelle), Fosforo, Vespero e Astrea. \nDai mortali Titone ebbe i figli Emazione e Memnone, da Cefalo ebbe Fetonte e da Clito ebbe Cerano.\nTra i suoi padri, Ovidio e Gaio Valerio Flacco aggiungono Pallante, mentre tra gli altri figli a lei attribuiti c'\u00e8 un altro Titone.\nMitologia.\nAl termine di ogni notte Eos giunge da est a bordo di una biga trainata da due cavalli (Faetonte e Lampo).\nOmero la descrive mentre \u00e8 intenta ad aprire le porte del paradiso affinch\u00e9 il sole sorga e con la veste color zafferano e ricamata o tessuta con fiori con le dita rosee e le braccia dorate ed \u00e8 raffigurata nella Ceramica greca come una bella donna, incoronata con una tiara o un diadema sul capo e con le grandi ali di uccello.\nTra i suoi amanti divini ci fu Orione, che port\u00f2 con s\u00e9 a Delo e Ares, il dio della guerra, con cui condivise pi\u00f9 volte il suo letto.\nOffesa per il tradimento, Afrodite pun\u00ec la dea sua rivale, condannandola a innamorarsi continuamente di comuni mortali e la maledizione ebbe il suo effetto poich\u00e9 Eos, durante una sua passeggiata presso la citt\u00e0 di Troia, intravide Titone, un giovane di straordinaria bellezza e di sangue reale. Cos\u00ec un giorno lo rap\u00ec e lo condusse con s\u00e9 in Etiopia e dalla loro unione nacquero i figli, Emazione e Mennone , quest'ultimo ucciso da Achille nella Guerra di Troia. \nDa quel giorno, ogni mattina Eos piange inconsolabilmente il proprio figlio e le sue lacrime formano la rugiada.\nEos rap\u00ec anche Cefalo (che port\u00f2 in Siria) e Clito, che port\u00f2 con s\u00e9 nella dimora degli dei."}
{"id": "706605", "revid": "209113", "url": "https://it.wikipedia.org/wiki?curid=706605", "title": "Torre Archirafi", "text": "Torre Archirafi (\"A Turri\" in ) \u00e8 un piccolo borgo marinaro, frazione di Riposto e congiunto ad essa da sud dal lungomare Edoardo Pantano. Dall'abitato, nelle giornate terse \u00e8 possibile ammirare un paesaggio che spazia dall'Etna e le sue pendici fino a Taormina, con le prime propaggini dei Peloritani, quindi alla costa reggina della Calabria.\nTorre Archirafi \u00e8 inoltre il punto di partenza di un percorso cicloturistico che termina nei pressi del fiume Alcantara.\nStoria.\nL'antica torre difensiva \u00e8 risalente al XIV secolo secondo una lettera di re Martino del 1406, nella quale ne ordina la ristrutturazione, e si trovava nella spiaggia di Mascali, dinnanzi la chiesa del borgo marittimo di Torre Archirafi.\nGiovanni Natoli Ruffo, figlio primogenito del principe Francesco Natoli Alifia e di Caterina Ruffo di Calabria, fu il primo duca d'Archirafi, feudo concesso per regale concessione da parte di re Carlo III di Borbone il 24 maggio 1741.\nRestaur\u00f2 la chiesa parrocchiale a cui diede il nome di Santa Maria della Lettera per l'indulto dell'arcivescovo di Messina.\nSecondo il Villabianca la torre, distrutta dall'impeto del mare, fu ricostruita nel 1762 in un luogo pi\u00f9 sicuro, tuttavia nessuna nuova torre risulta costruita in quell'anno, n\u00e9 la vecchia fu mai restaurata come dimostra un dipinto di fine settecento che la ritrae in rovina. Alla morte di Giovanni Natoli Ruffo, avvenuta nel 1769, gli succedette il cognato Francesco Moncada Natoli, che l'anno successivo rivendette la ducea e le propriet\u00e0 a Placido Vanni Sitajolo dei Marchesi di Roccabianca.\nIl borgo, a partire dalla sua fondazione, inizi\u00f2 a popolarsi di gente proveniente soprattutto da Acireale, Messina e Patern\u00f2. Nel 1815, con il distacco di Giarre dalla Contea di Mascali, Torre Archirafi divenne parte del nuovo Comune sino a quando nel 1841 \"Riposto e il borgo La Torre\u201d ebbero anch'esse un proprio municipio.\nMonumenti e luoghi d'interesse.\nL'abitato, nonostante l'espansione edilizia degli ultimi decenni, ha mantenuto abbastanza integro l'antico centro storico, il cui cuore \u00e8 rappresentato dalla chiesa madre e dal settecentesco Palazzo dei Principi Natoli, entrambi prospicienti il mare.\nArchitetture religiose.\nLa Chiesa di Santa Maria del Rosario, nata come cappella, fu inizialmente dedicata alla Madonna della Lettera, culto introdotto nella zona dai messinesi. Ridedicata alla Madonna del Rosario, \u00e8 stata pi\u00f9 volte restaurata sino a raggiungere l'aspetto attuale nella seconda met\u00e0 dell'Ottocento. \u00c8 sede parrocchiale dal 1922.\nArchitetture civili.\nLa Torre Mod\u00f2 \u00e8 risalente alla fine del XVI secolo, ma presenta una tipologia edilizia non riconducibile al modello camillianeo e quindi appare verosimile una origine medievale essendo visibili alcuni conci di terracotta databili all'epoca bizantina o araba, tra il VI e il X secolo.\nLa torre di Archirafi, oggi non pi\u00f9 esistente, faceva parte del sistema delle Torri costiere della Sicilia, costruita per il respingimento delle incursioni angioine, successivamente svolse il ruolo di torre d'avviso contro le scorrerie turche ed i corsari barbareschi. Nel 1578 le spese della torre erano a carico del vescovo di Catania, per come riportato dalla relazione redatta da Tiburzio Spannocchi, che la denomina come \"\"la torre de li archelafi\".\nNel 1584 su indicazione dell'architetto fiorentino Camillo Camilliani essa fu oggetto di un progetto di restauro: \"\u00e8 assai antica et per il batter del mare nei pedamenti\u2026 \u00e8 alquanto scalzata, et saria di bisogno rimediarla\u2026 ha rispondenza con la Torre di Capo delle Molina et verso il Castello della Mola\"\". La torre descritta dal Camilliani era importante per l'economia del luogo, una grande torre ad impianto circolare con merli aggettanti, ed era ricompresa all'interno delle mura di un baglio.\nVenne ancora citata da diverse fonti nel 1617, 1709 e 1720. Nel 1721 il feldmaresciallo Samuel Von Schmettau promosse una rilevazione di campagna topografica in Sicilia e la torre vi comparve.\nNel 1809 la Deputazione del Regno di Sicilia richiese alla giurisdizione amministrativa di Mascali informazioni sulle torri di quella contea da cui si desume che ora era in carico alla \"comune\".\nIn seguito la torre sprofond\u00f2 per via dei bradisismi che interessano questo tratto di costa, ed alla fine del XIX secolo il Di Maggio cita che la costruzione di una strada costiera port\u00f2 alla sua parziale demolizione ed infine nel 1972 Mazzarella e Zanca raccontano che una mareggiata ne distrusse gli ultimi resti fino a farla scomparire. Tuttavia in una cartolina degli anni '50 non si nota alcun rudere sulla spiaggia. Gli ultimi resti storicamente accertati risalgono al sopralluogo dell'architetto palermitano Vincenzo Musso, nella sua \"Relazione per il territorio di Mascali e Giarre del 23 novembre 1816\", in cui annot\u00f2 che rimanevano soltanto \u00ab\"gli avanzi della famosa Torre degli Archirafi monumento di antichit\u00e0 da cui\" [il borgo] \"prende il nome\"\u00bb.\nSociet\u00e0.\nTradizioni e folclore.\nNelle estati dei primi anni '80 Torre Archirafi divenne luogo d'interesse per diverse testate di cronaca del mistero (su tutte \"Cronaca Vera\") a causa di presunti avvistamenti del \"sugghiu\", un mostro tipico delle leggende siciliane."}
{"id": "706607", "revid": "767487", "url": "https://it.wikipedia.org/wiki?curid=706607", "title": "H\u00f8ydalsfjord", "text": "H\u00f8ydalsfjord \u00e8 un fiordo norvegese che parte da Nyttingnes e continua fino all'estremit\u00e0 del fiordo a Os\u00f8yra, dove sbocca il fiume Svardalselva (\"fiume da salmone\"). Lungo il fiordo ci sono alcuni piccoli villaggi come H\u00f8ydalane, Ausevik, Hopen e Steinhovden. Ad Ausevik si trovano incisioni rupestri; simboli e disegni in pietra, vecchi di 3500 anni.\nDa H\u00f8ydalane alcuni percorsi portano alle montagne, ad H\u00e5steinen, H\u00f8ydalsnipa e al Sk\u00e5lefjell."}
{"id": "706614", "revid": "22475", "url": "https://it.wikipedia.org/wiki?curid=706614", "title": "Menezio (titano)", "text": "Menezio () \u00e8 un personaggio della mitologia greca ed era uno dei Titani che si schier\u00f2 dalla parte di Crono durante la Titanomachia.\nGenealogia.\nFiglio del titano Giapeto ebbe per madre l'oceanina Climene oppure l'oceanina Asia.\nNon sono noti nomi di sue spose o progenie.\nMitologia.\nDurante la guerra venne ucciso da Zeus con una folgore ed in seguito relegato nel Tartaro."}
{"id": "706620", "revid": "1745361", "url": "https://it.wikipedia.org/wiki?curid=706620", "title": "Deioneo", "text": ""}
{"id": "706623", "revid": "109446281", "url": "https://it.wikipedia.org/wiki?curid=706623", "title": "Conso", "text": "Conso (\"Consus\") \u00e8 una figura della mitologia romana. Probabilmente si trattava della divinit\u00e0 del seme del grano e dei depositi per la sua conservazione, che tra i Romani venivano posti sottoterra.\nA Conso era dedicato un altare ipogeo al centro del circo Massimo, l'ara Consi, resto per\u00f2 di un'altra citt\u00e0 pi\u00f9 antica sorta nel luogo di Roma.\nL'ara era sotterranea, o coperta di terra, e veniva scoperta unicamente durante le feste a lui dedicate, i Consualia, che erano festeggiate il 21 agosto e il 15 dicembre. Per questo motivo si tratta di una divinit\u00e0 ctonia. I Flamini Quirinali e le Vestali officiavano i suoi riti.\nL'etimologia del nome \"Consus\" \u00e8 incerta. Potrebbe derivare dal verbo latino \"conserere\", \"seminare\", tant'\u00e8 che la dea Ops era nota anche come Consivia o Consiva. Georges Dum\u00e9zil e G. Capdeville considerano il verbo \"condere\", fare provvista, come la migliore ipotesi per l'etimologia del termine: \"Consus\" sarebbe un sostantivo verbale arcaico che denota l'azione del deposito di grano.\nCome accadeva per la maggioranza delle divinit\u00e0 legate alla terra e alla fertilit\u00e0, la figura di Conso era vista in stretto rapporto con il mondo sotterraneo.\nConso venne poi associato con \"Consigli segreti\", e quindi il suo nome fu associato al \"consilium\", consiglio o assemblea. Secondo Servio Mario Onorato annota che Consus era il dio dei Concili.\nDionigi riporta che per alcuni Conso era da identificasi con \"Nettuno Seisichthon\", che scuote la Terra, per un'altra interpretazione Consus si identificava con il \"Neptunus Equestris\", ovvero Nettuno protettore dei cavalli. Corse di muli e cavalli erano l'evento principale durante le sue feste; gli animali, cui era concesso un giorno di riposo, erano adornati con fiori."}
{"id": "706624", "revid": "455046", "url": "https://it.wikipedia.org/wiki?curid=706624", "title": "Commissario europeo per l'energia", "text": "Il Commissario europeo per l'Energia \u00e8 un membro della Commissione europea. Attualmente il ruolo \u00e8 ricoperto dall'estone Kadri Simson.\nCompetenze.\nIl commissario \u00e8 responsabile della politica energetica dell'Unione europea e delle questioni riguardanti l'energia nucleare e l'Euratom.\nNegli ultimi anni \u00e8 stato il commissario per l'energia ad occuparsi delle tensioni tra la Russia e l'Ucraina per le forniture di gas e delle loro ripercussioni sull'approvvigionamento energetico dell'Unione Europea. Il commissario per l'energia si occupa inoltre della promozione delle fonti di energia rinnovabile e sostenibile dal punto di vista ambientale e climatico\nCon il graduale sviluppo della politica energetica europea e la crescente importanza geopolitica, economica ed ambientale delle questioni energetiche tale incarico ha assunto sempre maggiore importanza all'interno della Commissione europea. Fino al 2004 la delega all'energia era sempre combinata con altre deleghe, ma la sua importanza crescente ha fatto s\u00ec che a partire dalla Commissione Barroso I vi fosse un commissario che si occupasse solamente di energia.\nAl Commissario per l'energia fa capo la Direzione generale per l'energia della Commissione europea, attualmente diretta dal britannico Philip Lowe.\nIl commissario attuale.\nA partire dal 1\u00ba dicembre 2019 il ruolo \u00e8 ricoperto da Kadri Simson, nell'ambito della Commissione von der Leyen. Simson \u00e8 di nazionalit\u00e0 estone ed \u00e8 un'esponente del Partito di Centro Estone e dunque del Partito dell'Alleanza dei Liberali e dei Democratici per l'Europa."}
{"id": "706630", "revid": "17351", "url": "https://it.wikipedia.org/wiki?curid=706630", "title": "I-153", "text": ""}
{"id": "706632", "revid": "1745361", "url": "https://it.wikipedia.org/wiki?curid=706632", "title": "Cilice", "text": "Cilice () \u00e8 un personaggio della mitologia greca. Figlio di Agenore il Re di Tiro e di Telefassa (citata come Argiope da Igino).\nMitologia.\nQuando sua sorella Europa fu rapita da Zeus, suo padre Agenore lo invi\u00f2 assieme ai suoi fratelli con il compito di trovarla dicendo loro di non tornare finch\u00e9 non ci fossero riusciti. I fratelli non riuscirono a trovare Europa, che era in realt\u00e0 a Creta, cos\u00ec ognuno si disperse ed alcuni tra loro, stabilitisi in nuove terre lungo le coste del mediterraneo divennero eponimi e capostipiti di altri popoli. Cilice, stabilitosi sulle coste meridionali dell'Anatolia divenne l'eroe eponimo della Cilicia e il capostipite dei Cilici.\nIn alcune versioni del mito, Cilice ebbe i figli Taso, eponimo dell'isola di Taso, e Tebe, eponima della citt\u00e0 di Tebe."}
{"id": "706635", "revid": "729019", "url": "https://it.wikipedia.org/wiki?curid=706635", "title": "Aleksandr Val'terovi\u010d Litvinenko", "text": "Biografia.\nArruolatosi nell'Armata Rossa per seguire le orme del padre e divenuto sottotenente viene notato dai reclutatori del KGB e successivamente assegnato al Terzo direttorato, che si occupava dell\"'Analisi e soppressione delle attivit\u00e0 delle organizzazioni criminali\", dopo il 1991 ad una unit\u00e0 di contro-terrorismo e successivamente nel FSB.\nLitvinenko accus\u00f2 pubblicamente i suoi superiori di aver organizzato un piano per assassinare il milionario Boris Abramovi\u010d Berezovskij, il quale verr\u00e0 trovato morto nella sua residenza nei pressi di Londra in circostanze non chiarite il 23 marzo 2013, in apparenza per un suicidio.\nLitvinenko venne accusato di aver maltrattato un arrestato durante un interrogatorio; venne mostrata una videocassetta dove si vedeva un militare che picchiava un uomo seduto, Litvinenko riusc\u00ec a rintracciare il video originale e dimostr\u00f2 di non essere lui l'uomo che picchiava. Venne comunque imprigionato per otto mesi in attesa del processo e successivamente rilasciato per insufficienza di prove.\nLitvinenko assunse una posizione molto critica nei confronti del potere russo, in particolare verso il presidente Vladimir Putin. Non sentendosi pi\u00f9 al sicuro in Russia decise di andare in esilio.\nPens\u00f2 di andare in Italia, dove viveva suo fratello Maxim, ma il suo ex capo, generale Anatoly Trofimov, glielo sconsigli\u00f2 in quanto a suo dire l'Italia, insieme alla Germania, era il paese pi\u00f9 infiltrato dal KGB (secondo l'europarlamentare Gerard Batten, Trofimov cit\u00f2 Romano Prodi come esempio, dicendo che era un \"loro uomo\"). Litvinenko trov\u00f2 asilo nel Regno Unito, dove ottenne lo \"status\" di rifugiato politico.\nNel 2002 pubblic\u00f2 un libro (\"\"), finanziato da Berezovskij, in cui accusava gli agenti del FSB di essere i veri responsabili della serie di attentati esplosivi occorsi in Russia tra l'agosto e il settembre del 1999 e che fecero pi\u00f9 di trecento vittime. Gli attentati, ufficialmente attribuiti ai separatisti ceceni, sarebbero stati realizzati per giustificare la ripresa delle operazioni militari russe in Cecenia (vedi Seconda guerra cecena). In un suo libro successivo (\"Gang from Lubyanka\") Litvinenko accus\u00f2 Putin di esserne il mandante.\nLe accuse a Romano Prodi.\nLa rivelazione di Batten.\nL'europarlamentare Gerard Batten, del Partito per l'Indipendenza del Regno Unito, denunci\u00f2 il 3 aprile 2006 al Parlamento europeo che a Litvinenko era stato riferito dal generale Anatolij Vasil'evi\u010d Trofimov che Romano Prodi era un \"our man\" (in italiano: il nostro uomo), ossia un agente del KGB in Italia, e che Litvinenko stesso aveva dato questa informazione all'italiano Mario Scaramella. Nel suo intervento, Batten non disse se aveva ricevuto le informazioni direttamente da Litvinenko. Lo stesso generale Trofimov era stato assassinato insieme alla moglie con raffiche di mitra.\nLa BBC sostenne nel suo programma \"Panorama\" di essere entrata in possesso di un documento, classificato come \"segretissimo\" dal Governo italiano, in cui Litvinenko accusa Romano Prodi di essere un amico del KGB. Nella stessa puntata di \"Panorama\" Scaramella sostiene di aver appreso da \"fonti qualificate\", incluso lo stesso Litvinenko, che alcuni funzionari (\"officers\") a Mosca consideravano Prodi \"un loro uomo, un uomo del KGB\".\nVersione de \"la Repubblica\".\nTuttavia, secondo quanto riporta \"la Repubblica\", in un'intervista non registrata a Litvinenko rilasciata quasi due anni prima e uscita pochi giorni dopo la sua morte, lo stesso afferm\u00f2 di non aver mai sentito parlare di Prodi e di non avere alcuna prova su di lui.\nVi sono alcune incongruenze temporali a favore della tesi della manipolazione dell'intervista: ad esempio, nell'intervista Litvinenko si dice \"colpito\" perch\u00e9 su \"il Giornale\" di Berlusconi era apparso un articolo che lo citava, mentre l'articolo in questione apparir\u00e0 solo nel 2006.\nIn un'intervista (sempre a \"la Repubblica\") Oleg Gordievskij conferma invece che Litvinenko rifer\u00ec a Scaramella quanto aveva appreso su Prodi da Trofimov. Gordievskij sostiene per\u00f2 che rifer\u00ec \"una circostanza non vera\" e che \"Aleksandr, per ragioni legate alle continue difficolt\u00e0 economiche, avesse alla fine deciso di dire a Scaramella quel che Scaramella voleva sentirsi dire\".\nGordiensky sment\u00ec l'intervista, definendola \"fabbricata al 90%\" e anche successivamente in un'intervista a Paolo e Sabina Guzzanti confermando pi\u00f9 volte la versione diffusa da Guzzanti. Gordiensky disse che Litvinenko era \"un uomo assolutamente onesto, poverissimo e che non si \u00e8 mai venduto a nessuno\", e riferendosi all'intervista de \"la Repubblica\": \"\u00c8 stata forzata oltre ogni limite [...] Il resto dell'intervista \u00e8 stata una vera montatura, un gonfiaggio. Mi facevano le domande e mi davano anche le risposte\".\nLa morte.\nIl 23 novembre 2006 Litvinenko \u00e8 morto a causa di un avvelenamento da radiazione da polonio-210, un isotopo radioattivo del polonio, in circostanze poco chiare. Tracce di polonio sono state individuate in diversi locali nei quali Litvinenko si trovava prima del ricovero, in particolare nel sushi bar Itsu di Piccadilly, dove aveva pranzato insieme a Scaramella (ma non dove Litvinenko sedette con Scaramella, bens\u00ec dove si era precedentemente intrattenuto con gli ex agenti del KGB Andrei Lugovoi e Dimitri Kovtun).\nIn realt\u00e0 Scaramella non tocc\u00f2 cibo, e sia per questo, sia perch\u00e9 era apparso agitato ed ansioso, Litvinenko inizialmente sospett\u00f2 proprio che Scaramella lo avesse avvelenato. In realt\u00e0, stando a quanto afferma il senatore Paolo Guzzanti in un'intervista, Scaramella era arrivato a Londra sia perch\u00e9 Igor Ponomariov gli aveva detto di avere importanti ulteriori notizie da dargli sia per parlare con Litvinenko delle minacce contenute negli ultimi rapporti di Evgenij Limarev, figlio di Lev Limarev, un generale maggiore dell'Svr, capo degli agenti illegali dell'intelligence sovietica. Tuttavia Igor Ponomariov la sera prima era morto al teatro in modo misterioso. L'ambasciata russa a Londra aveva fatto prelevare immediatamente la salma, vietando l'autopsia avvalendosi dei diritti diplomatici e spedendo il cadavere a Mosca, dove fu immediatamente cremato.\nPrima di morire, Litvinenko ha accusato pubblicamente il presidente russo Vladimir Putin di essere il responsabile del suo avvelenamento e il mandante dell'omicidio della giornalista Anna Politkovskaja. In un articolo scritto da Litvinenko stesso nel luglio, e pubblicato online su Zakayev's Chechenpress, lo ha accusato di pedofilia, dichiarando anche che Putin, nel periodo in cui fu dirigente dell'FSB poco prima di divenire presidente, rovist\u00f2 negli archivi e approfitt\u00f2 della sua posizione per distruggere il materiale compromettente per la propria immagine.\nNei giorni seguenti alla morte del dissidente russo, avvenuta a Londra, altre persone sono state ricoverate per aver accusato sintomi d'avvelenamento per esposizione a radiazioni. Oltre 300 persone si sono rivolte alla \"Health Protection Agency\" (HPA, Agenzia per la protezione della salute) britannica, dopo che questo ente aveva lanciato un appello a tutti coloro che potevano essersi trovati nei due locali - il sushi bar \"Itsu\", nei pressi di Piccadilly Circus e il \"Pine Bar\" del \"Millennium Hotel\" a Grosvenor Square - frequentati da Litvinenko prima di sentirsi male e in cui potrebbe essere stato avvelenato.\nTracce di polonio sono state trovate anche su due aerei della British Airways e il servizio sanitario britannico ha richiesto ai 33\u00a0000 passeggeri che hanno utilizzato quei velivoli nell'ultimo mese di presentarsi per un controllo.\nSulla morte del dissidente russo in esilio \u00e8 stato scritto e prodotto da Andrej Nekrasov un documentario dal titolo \"\" (2007) e la sua morte \u00e8 stata anche riportata nel popolare \"show\" americano \"1000 modi per morire\"."}
{"id": "706636", "revid": "767487", "url": "https://it.wikipedia.org/wiki?curid=706636", "title": "I-15 (sommergibile)", "text": "Il sommergibile I-15 \u00e8 stato il primo esemplare costruito della classe omonima. Entrato in servizio nel settembre 1940, fu affondato il 5 dicembre 1942 nella zona di Guadalcanal dalla nave americana \"Southard\"."}
{"id": "706638", "revid": "123375529", "url": "https://it.wikipedia.org/wiki?curid=706638", "title": "Agenore (figlio di Poseidone)", "text": "Agenore (in greco antico \u1f08\u03b3\u03ae\u03bd\u03c9\u03c1) \u00e8 un personaggio della mitologia greca. Fu re di Tiro.\nErodoto stima che Agenore sia vissuto prima dell'anno 2000 a.C..\nGenealogia.\nFiglio di Poseidone e di Libia e fratello di Belo, spos\u00f2 Telefassa (che Igino chiama Argiope) che lo rese padre di Cadmo, Cilice, Fenice ed una sola figlia, Europa. \nTra i figli, Pausania aggiunge Taso.\nMitologia.\nSua figlia Europa era bellissima, Zeus volle possederla e per questo si cel\u00f2 sotto le sembianze di un toro e la rap\u00ec.\nAgenore invi\u00f2 i suoi figli nella sua ricerca dicendogli di non tornare senza di lei. Nel corso delle loro peregrinazioni, questi figli fondarono citt\u00e0 ovunque e cos\u00ec Fenice divenne il capostipite dei fenici, Cilice quello dei cilici, Cadmo si stabil\u00ec in Beozia costruendo Cadmea, la rocca di Tebe. Nessuno di loro per\u00f2 trov\u00f2 Europa."}
{"id": "706639", "revid": "1305772", "url": "https://it.wikipedia.org/wiki?curid=706639", "title": "Commissario europeo per l'istruzione, la cultura, il multilinguismo e la giovent\u00f9", "text": "Il commissario europeo per l'istruzione, la cultura, il multilinguismo e la giovent\u00f9 \u00e8 un membro della Commissione europea. Attualmente tale incarico \u00e8 ricoperto dalla bulgara Marija Gabriel, in carica dal 2019 nell'ambito della Commissione von der Leyen.\nCompetenze.\nAl Commissario per l'istruzione, la cultura, il multilinguismo e la giovent\u00f9 fa capo la Direzione generale per l'istruzione e la cultura, attualmente diretta dal polacco Jan Truszczy\u0144ski. Il Commissario \u00e8 inoltre responsabile del Servizio Traduzione, del Servizio di interpretariato e dell'Ufficio Pubblicazioni dell'Unione europea, per un totale di circa 3400 dipendenti (il 15% della forza lavoro impiegata dall'esecutivo europeo), corrispondente a circa l'1% del budget annuale dell'Unione.\nIl commissario attuale.\nAttualmente tale incarico \u00e8 ricoperto da Marija Gabriel."}
{"id": "706641", "revid": "1229014", "url": "https://it.wikipedia.org/wiki?curid=706641", "title": "Dtt", "text": ""}
{"id": "706646", "revid": "1305772", "url": "https://it.wikipedia.org/wiki?curid=706646", "title": "Bronte (mitologia)", "text": "Bronte () \u00e8 un figlio di Urano (il cielo) e di Gea (la terra).\nMitologia.\nEra un ciclope che viveva nell'Etna ed era colui che faceva rombare i tuoni.\nEsiodo lo descrive (insieme ai suoi fratelli Sterope e Arge) come una creatura prodigiosa e conoscitore dell'arte della lavorazione del ferro. \nCome i due fratelli forgiava i fulmini di Zeus. Nell'Inno ad Artemide di Callimaco tenne la giovane dea sulle gambe durante la fanciullezza ed ella per gioco e per dimostrare la propria forza, gli strapp\u00f2 il pelo del petto in un solo gesto.\nDa esso prende il nome il comune siciliano di Bronte."}
{"id": "706647", "revid": "56818", "url": "https://it.wikipedia.org/wiki?curid=706647", "title": "Cavit\u00e0 orbitaria", "text": ""}
{"id": "706651", "revid": "174925", "url": "https://it.wikipedia.org/wiki?curid=706651", "title": "Calais (mitologia)", "text": ""}
{"id": "706654", "revid": "28406", "url": "https://it.wikipedia.org/wiki?curid=706654", "title": "Graitzas Paleologo", "text": ""}
{"id": "706657", "revid": "196390", "url": "https://it.wikipedia.org/wiki?curid=706657", "title": "Imperatore Enrico II", "text": ""}
{"id": "706658", "revid": "104458", "url": "https://it.wikipedia.org/wiki?curid=706658", "title": "Imperatore Enrico III", "text": ""}
{"id": "706660", "revid": "36426", "url": "https://it.wikipedia.org/wiki?curid=706660", "title": "Gherardo di Borgogna", "text": ""}
{"id": "706661", "revid": "1745361", "url": "https://it.wikipedia.org/wiki?curid=706661", "title": "Ippodamia (figlia di Enomao)", "text": "Ippodamia (in greco antico \u1f39\u03c0\u03c0\u03bf\u03b4\u03ac\u03bc\u03b5\u03b9\u03b1 \"Hippod\u00e0meia\") \u00e8 un personaggio della mitologia greca, figlia di Enomao re di Pisa.\nLa leggenda narra di una figura di tale bellezza che il padre, geloso e innamorato di lei, non voleva separarsene per alcun motivo. Secondo altre versioni della leggenda, un oracolo aveva predetto che il suo sposo avrebbe ucciso Enomao, perci\u00f2 il padre si era sempre opposto al suo matrimonio.\nMitologia.\nLe gare.\nTutti i numerosi pretendenti della ragazza erano costretti ad una gara di velocit\u00e0 con i cavalli contro il padre, che si svolgeva tra la citt\u00e0 di Pisa vicino ad Olimpia fino a Corinto, chi avesse vinto la gara avrebbe dovuto uccidere l'avversario. Il padre concedeva al pretendente mezz'ora di vantaggio, ma dal momento che richiedeva che la figlia salisse sul cocchio dell'avversario per distrarlo e che i suoi animali, dono di Ares, erano magici ed imbattibili, riusciva sempre a raggiungere con grande velocit\u00e0 il cocchio del pretendente e ad ucciderlo con la sua lancia.\nLa morte di Enomao.\nUn giorno Ippodamia, innamorata di Pelope, in combutta con il suo pretendente corruppe Mirtilo, l'auriga del padre, il quale sostitu\u00ec alcuni chiodi delle ruote del cocchio di Enomao con altrettanti chiodi di cera. Quando durante la gara il padre stava per raggiungere il cocchio di Pelope, le ruote del suo carro si staccarono ed egli per\u00ec travolto dai cavalli.\nDall'unione di Ippodamia con Pelope nacquero vari figli, tra i quali le femmine Astidamia, Nicippe, Lisidice, Mitilene ed i maschi Pitteo, Alcatoo, Atreo, Tieste, Ippalcimo, Copreo, Ippaso, Trezene, Ippalcimo, Dia. \nAelio, Cleonimo, Scirone, Argeo, Corinzio, Disponteo e Plistene sono elencati come altri suoi figli."}
{"id": "706667", "revid": "729019", "url": "https://it.wikipedia.org/wiki?curid=706667", "title": "Current loop", "text": "Il current loop \u00e8 una tecnica utilizzata per il collegamento delle trasmissioni seriali, utilizzato principalmente dalle telescriventi,oppure per collegare un pc a una macchina cnc a distanze superiori dello standard seriale di 14 metri e fino a 400 metri, come alternativa ai segnali di tensione, quando si hanno basse velocit\u00e0 di trasmissione (fino a c.a. 19200 baud). Il sistema \u00e8 abbastanza versatile e poco sensibile alle interferenze&lt;br&gt;\nNon esistono standard per questo collegamento, che non permette il controllo per i dati, oltre ai segnali. Il dispositivo per il \"current loop\" pu\u00f2 essere collegato a due linee seriali per mezzo di una morsettiera a vite."}
{"id": "706670", "revid": "88740", "url": "https://it.wikipedia.org/wiki?curid=706670", "title": "Nunziata", "text": "Nunziata (\"'a Nunziata\" in siciliano) \u00e8 una frazione di Mascali, nella citt\u00e0 metropolitana di Catania.\nGeografia fisica.\nNunziata si trova adagiata in una vallata che sovrasta la riviera ionica e i comuni di Giarre, Riposto e Mascali. Attorno a essa \u00e8 possibile scorgere colate laviche risalenti al 1928, quando un'eruzione particolarmente violenta dell'Etna lamb\u00ec il piccolo centro, ma distrusse Mascali, che venne ricostruita pi\u00f9 a valle.\nStoria.\nLe origini di Nunziata sono molto antiche, si pensa addirittura di et\u00e0 greca; numerose sono infatti le testimonianze archeologiche (per lo pi\u00f9 monete romane) che testimoniano come il paese fosse gi\u00e0 un centro pi\u00f9 che sviluppato in epoca tardo-imperiale e bizantina.\nPer la sua contiguit\u00e0 a Mascali, la sua favorevole posizione geografica e i suoi terreni fertili, Nunziata si ingrand\u00ec a partire dal XVI secolo per l'opera di concessioni enfiteutiche del vescovo Nicola Maria Caracciolo, conte di Mascali, fino a divenire nel '700, cos\u00ec come Giarre, pi\u00f9 grande della stessa Mascali. A questo periodo risale la costruzione della Chiesa Madre della Madonna dell'Itria e della chiesa del Carmine, dapprima piccola cappella.\nLe lotte per l'autogestione di Giarre iniziate alla fine del XVIII secolo, videro Nunziata e Mascali unite nella difesa della centralit\u00e0, ma qualche decennio pi\u00f9 tardi, durante la liberazione della Sicilia dal dominio borbonico da parte di Garibaldi, fu Nunziata a richiedere l'autonomia comunale che non le fu mai concessa, al contrario di quella parrocchiale che le fu invece accordata ai primi del '900. In seguito, anche a Nunziata venne creata, dopo una lunga contesa, una casa comunale dove, alternandosi con Mascali, si riuniva l'organico comunale. Nel 1928, la vicina Mascali venne completamente distrutta dalla lava dell'Etna. La colata riusc\u00ec a minacciare e a sfiorare anche Nunziata che rimase per\u00f2 essenzialmente illesa. Dopo la ricostruzione, Mascali divenne il capoluogo unico del comune.\nMonumenti e luoghi d'interesse.\nArchitetture religiose.\nChiesa della Nunziatella.\n\u00c8 il monumento pi\u00f9 importante di Nunziata, apparteneva forse ad un monastero basiliano che riusc\u00ec a coagulare un piccolo centro abitato dandogli il suo nome.\nLa chiesa della \"Nunziatella\" che prima della devastante colata lavica che seppell\u00ec l'antica Mascali aveva una certa importanza devozionale nel circondario, conserva al suo interno alcuni resti di affreschi. L'esecuzione degli affreschi \u00e8 ascrivibile alla seconda met\u00e0 del XII secolo, esempio di pura pittura bizantina; vi sono infatti affinit\u00e0 tecniche con gli affreschi eseguiti nell'Impero bizantino verso la met\u00e0 di quel secolo. Nella conca dell'abside osserviamo il Cristo Pantocratore con il nimbo crocifero, benedice con la mano destra e regge con la sinistra il libro. In basso alla sinistra di Cristo un busto con la testa nimbata di un angelo ben visibile; in alto alla destra di Cristo un angelo alato e con le mani coperte in segno di riverenza di fronte al Cristo. Allo stato attuale la chiesa si presenta al visitatore come un grande unico ambiente ed avente una copertura in legno. I lavori di restauro, completati nel 2013, oltre al recupero della chiesa stessa hanno riportato alla luce, nei locali attigui, la presenza di un'abside e delle tre navate, con frammenti di pavimento a mosaico che la riconducono ad un periodo di edificazione tra il V e il VI secolo. La chiesa \u00e8 visitabile su appuntamento.\nAltre Chiese.\nLa Chiesa di Santa Domenica, sita in via San Domenico, ormai non pi\u00f9 destinata al culto e profondamente modificata, possiede delle particolari tessiture murarie che inducono a far risalire la sua origine all'XI o al XII secolo.\nNella Chiesa del Carmine, sulla via per San Giovanni Montebello, sotto l'affresco, pi\u00f9 volte restaurato, della Madonna con Bambino, \u00e8 stata recentemente scoperta l'immagine originale risalente al \u2018600, che \u00e8 stata quindi riportata alla luce. Sia la Chiesa Madre della Madonna dell'Itria sia quella dell'Arcangelo Raffaele, sita sulla strada provinciale per Puntalazzo, presentano un'imponente facciata in stile neoclassico.\nArchitetture civili.\nMonumento ai Caduti.\nIl Monumento ai Caduti di Nunziata, situato nel centro del paese, si deve all'artista Mario Moschetti, scultore dei primi del '900 che oper\u00f2 soprattutto nel catanese, figlio del celebre Giulio Moschetti che lasci\u00f2 una vasta produzione artistica in molte citt\u00e0 italiane. L'opera consta di una base monumentale in basalto finemente lavorata, formante nella facciata anteriore e in quella posteriore due scalinate simboliche. I fianchi racchiudono le coppe, pure in pietra lavica, di due fontane, fra due corpi massicci avanzati. L'alzata del monumento in pietra lavica, grezza ed ispida, racchiude due zampilli d'acqua, destinati a rinfrescare permanentemente i fiori dell'aiuola che recinta la base. Essa richiama le nude e leggendarie petraie del Carso, irrorate dal sangue degli Eroi. Sopra questi getti d'acqua, la fantasia dell'artista ha collocato due figure di uomini nudi: due vecchi barbuti e possenti, rappresentanti i due maggiori fiumi veneti che furono teatro, e nello stesso tempo fattori, della Grande Guerra: l'Isonzo, dall'aspetto grave e ruinoso, ed il Piave, irato e severo. Un plinto di marmo bianco porta scolpiti i nomi dei caduti e l'iscrizione commemorativa della partecipazione alla guerra delle nazioni. Tale epigrafe, inserita nel prospetto frontale, sostituisce quella dettata a suo tempo dal giovane rag. Giuseppe Cristaldi, della quale durante l'eruzione fu notata la strana coincidenza nel concetto principale del fuoco del vulcano. Essa infatti recitava: \u00ab\"Figli dell'Etna\" - \"contro il nemico scagliarono\" - \"il fuoco del natio vulcano\" - \"e col loro sacrificio\" - \"diedero ali alla vittoria\" - \"MCMXV-MCMXVIII\". - \"Sui termini sacri della Patria\" - \"vigile custode s'eleva\" - \"il loro spirito eroico\" - \"nel luogo ove vissero\" - \"monito, esempio, retaggio di gloria\" - \"1928 A. VII\"\u00bb. Infine, una statua di due metri, riproduzione bronzea del Fante vittorioso, nel cui viso aleggia lo spirito dei caduti.\nLa realizzazione dell'opera, che costituisce un complesso artistico di mole veramente notevole, richiese la partecipazione economica di un gran numero di nunziatesi, i quali non mancarono di versare il loro contributo. Un impegno non indifferente, n\u00e9 modesto, per una comunit\u00e0 relativamente piccola e che comport\u00f2 uno sforzo economico importante per la buona riuscita del progetto. Secondo lo Stato d'anime della Parrocchia di Santa Maria dell'Itria, redatto nel corso degli anni '20, in un momento precedente all'erezione del Monumento, Nunziata contava infatti allora solo 1.997 abitanti, appartenenti a 484 famiglie diverse. Il Comitato pro Monumento raccolse le offerte praticamente plebiscitarie della cittadinanza, esort\u00f2 i pochi che tardavano a versarle, fece pubblicare quattro elenchi contenenti le sottoscrizioni con i nomi dei nunziatesi e le relative somme donate da ciascuno a favore dell'erigenda opera. Offerte giunsero anche dalle lontane Americhe, da dove gli emigrati del paese risposero all'appello lanciato dal Comitato pro Monumento, inviando ognuno il proprio contributo, accompagnato da espressioni di fervido patriottismo. La realizzazione della monumentale opera procedette cos\u00ec a ritmo accelerato e il Monumento ai Caduti nunziatesi, a pochi giorni dalla prevista cerimonia, poteva dirsi pronto. Secondo il quarto ed ultimo elenco delle sottoscrizioni, pubblicato nell'ottobre 1928, ormai a ridosso dell'inaugurazione, le somme raccolte attraverso le sottoscrizioni ammontavano a lire 14.178,00. Va pure segnalato il contributo del Comune che, fra gli Enti, rispose per primo alla richiesta del Comitato e che, su spinta del Podest\u00e0 comm. Marano, prese a cuore la sistemazione della piazzetta in cui sorge il Monumento. A distinguersi di gran lunga, e per significato, e per cospicuit\u00e0 di cifre, furono le offerte fatte pervenire dalle famiglie dei caduti. \n \nL'inaugurazione dell'opera, prevista per la domenica del 4 novembre 1928, fu annullata a seguito dell'eruzione vulcanica cominciata nei giorni precedenti in localit\u00e0 Ripe della Naca. L'evento naturale lasciava presagire immani distruzioni se non addirittura la cancellazione di interi paesi \u2013 come in effetti avvenne nel caso di Mascali, distrutta il 7 novembre \u2013. Nunziata, invece, a parte poche case investite dal fronte lavico, fu risparmiata. Ma la notte del successivo 11 novembre 1928, una nuova minaccia del torrente lavico, che pareva dovesse sommergere ogni cosa, indusse le autorit\u00e0 \u2013 gi\u00e0 spettatrici del triste destino di Mascali \u2013 a ordinare la continuazione dello sgombero del paese mentre il Monumento ai Caduti di Nunziata veniva demolito. Nella preoccupazione di sottrarre alla colata lavica ogni cosa di valore, il Monumento venne smontato pezzo a pezzo, non senza grave danno delle parti migliori, con la rottura di diversi marmi, e dunque portato al sicuro. Un intervento precipitoso ma opportuno, che invece Mascali non ebbe il tempo di attuare. Qui il Monumento ai Caduti mascalesi fu tenuto coperto da una tela fino al 6 novembre, giorno prima della completa distruzione del paese. Ma quella stessa mattina, quando fu chiaro che il destino di Mascali era segnato e ormai breve, qualcuno scopr\u00ec ugualmente l'opera.\nSolo due anni dopo, il 28 ottobre 1930, tutto fu nuovamente pronto per la cerimonia di celebrazione dei caduti di Nunziata nella guerra italo-austriaca del '15-'18. I preparativi per l'evento furono guidati dal locale Segretario politico Vincenzo Patan\u00e8, il quale, in qualit\u00e0 di Presidente del Comitato pro Monumento, consegn\u00f2 ufficialmente alla cittadinanza e alle autorit\u00e0 comunali e provinciali il complesso monumentale. Un discorso pubblico fu tenuto nell'occasione dal rettore della Provincia avv. Vito Reina. Nella stessa giornata fu inaugurato il nuovo tratto della rotabile Nunziata-Piedimonte Etneo, ricostruito sulla lava e corrispondente al rettifilo che da nord-est introduce al paese, attuale Strada provinciale SP2/III.\nCultura.\nArte.\nL'incisore olandese Maurits Cornelis Escher realizz\u00f2 nel 1935 una litografia dal titolo \"House in the Lava near Nunziata, Sicily\", la quale rappresenta una villa di campagna divorata dalla lava dell'eruzione del 1928.\nMusica.\nNunziata viene citata nella canzone \"Veni l'autunnu\" di Franco Battiato:\nInfrastrutture e trasporti.\nIl traffico ferroviario si avvale della locale stazione della Ferrovia Circumetnea, che collega Nunziata a molte localit\u00e0 etnee nonch\u00e9 a Catania."}
{"id": "706671", "revid": "1745361", "url": "https://it.wikipedia.org/wiki?curid=706671", "title": "Epona", "text": "Epona \u00e8 una figura della religione celtica passata poi alla religione romana, era la dea dei cavalli e dei muli.\nLa presenza della cornucopia che, in alcuni casi, costituisce un simbolo tipico di questa divinit\u00e0, pone ancora pi\u00f9 in rilievo la sua funzione di protettrice e dispensatrice di doni e fertilit\u00e0.\n\u00c8 verosimile l'esistenza di una dea pre-romana con le medesime attribuzioni, ma Epona era una divinit\u00e0 di origine gallica e il suo nome \u00e8 celtico.\nTaluni la indicano come incarnazione di un antico culto in onore dei cavalli, comune ai popoli venuti dalle praterie dell'Asia centrale, che si espansero lungo la valle del Danubio in Europa centrale ed occidentale. "}
{"id": "706674", "revid": "1745361", "url": "https://it.wikipedia.org/wiki?curid=706674", "title": "Deucalione (figlio di Minosse)", "text": "Deucalione () \u00e8 un personaggio della mitologia greca. Fu un re di Creta.\nGenealogia.\nFiglio del re di Creta Minosse e di Pasifae, fu padre di Idomeneo, di una figlia di nome Creta. Ebbe anche un figlio illegittimo di nome Molo.\nMitologia.\nFu re di Creta fino alla morte e a lui successe il figlio Idomeneo. \nAmico di Teseo partecip\u00f2 alla caccia del cinghiale calidonio."}
{"id": "706676", "revid": "775372", "url": "https://it.wikipedia.org/wiki?curid=706676", "title": "Commissario europeo per l'Ambiente", "text": "Il Commissario europeo per l'Ambiente \u00e8 un membro della Commissione europea. La carica \u00e8 attualmente ricoperta dal lituano Virginijus Sinkevi\u010dius.\nCompetenze.\nIl Commissario si occupa della protezione dell'ambiente nell'Unione europea.\nAl Commissario per l'ambiente fa capo la Direzione Generale per l'ambiente, attualmente diretta dal tedesco Karl-Friedrich Falkenberg.\nIl commissario attuale.\nLa carica \u00e8 attualmente ricoperta da Virginijus Sinkevi\u010dius.\nPolitiche precedenti.\nL'Unione Europea si sta muovendo notevolmente in materia d'ambiente, in parte a causa del cambiamento climatico. Tra i passi pi\u00f9 importanti, ha firmato nel 1998 il Protocollo di Kyoto, ha costituito nel 2005 il proprio Piano del Commercio delle Emissioni e si occupa attualmente dell'accordo per il taglio del 20% delle sue emissioni entro il 2020. (Vedi:Politica energetica dell'Unione europea)\nAltre politiche riguardano il progetto Natura 2000, una rete diffusa e di successo di siti ecologici, il REACH, una regolamentazione concernente la registrazione, la valutazione, l'autorizzazione e la restrizione delle diffuse sostanze chimiche, e la Direttiva quadro sulle risorse idriche, la quale vuole assicurare il raggiungimento di alti livelli di qualit\u00e0 dell'acqua"}
{"id": "706677", "revid": "110157", "url": "https://it.wikipedia.org/wiki?curid=706677", "title": "Abbondanza cosmica", "text": "L'abbondanza cosmica \u00e8 la composizione relativa dei vari elementi in un corpo celeste. Generalmente per\u00f2 con tale termine si indica la quantit\u00e0 di un dato elemento nell'universo.\nNormalmente l'abbondanza cosmica viene espressa considerando come unitaria la quantit\u00e0 di idrogeno (l'elemento di gran lunga pi\u00f9 diffuso nell'universo) ed esprimendo in proporzione la presenza degli altri elementi. In questo tipo di misurazione, dal momento che \u00e8 fatta prendendo come riferimento un altro elemento, si dice che l'abbondanza cosmica \u00e8 espressa in unit\u00e0 relative. In tal caso l'abbondanza cosmica pu\u00f2 esprimere la percentuale in massa nell'universo oppure il rapporto tra il numero di atomi di quell'elemento e il numero di atomi dell'idrogeno.\nPer quanto riguarda i corpi celesti, l'abbondanza degli elementi \u00e8 generalmente espressa come percentuale in massa della presenza di un dato elemento e la massa totale del corpo celeste.\nMetodi di misurazione.\nAnalisi diretta.\nPer quanto riguarda la determinazione diretta dell'abbondanza cosmica, essa \u00e8 assai problematica, in quanto \u00e8 molto difficile avere a disposizione materiali provenienti dai corpi celesti, e l'analisi del vento solare d\u00e0 risultati poco utili. Ne discende che le uniche analisi chimiche dirette ed affidabili sono quelle su campioni a disposizione immediata degli scienziati: \u00e8 il caso delle misurazioni sui frammenti di roccia, del nostro sistema solare provenienti dalla Luna, da Marte e dai meteoriti (specialmente le meteoriti condritiche). Questi studi forniscono informazioni relative alla quantit\u00e0 di massa degli elementi allo stato solido.\nIn questi casi la tecnica utilizzata \u00e8 la spettrometria di massa, che fornisce il cosiddetto spettro di massa, da cui si pu\u00f2 ricavare il rapporto tra gli elementi presenti nei campioni analizzati. Il problema dalla misurazione diretta dell'abbondanza cosmica \u00e8 dato dal fatto che le misurazioni pi\u00f9 precise, quelle sui campioni a disposizione una volta prelevati, sono soggette ad errori dovuti non alla precisione delle tecniche usate, bens\u00ec alla possibile alterazione dei campioni. Infatti durante il trasporto (o l'arrivo nel caso dei meteoriti) dei frammenti le condizioni degli stessi possono subire delle consistenti alterazioni, dovute per esempio all'impatto con l'atmosfera terrestre.\nAnalisi indiretta.\nLa maggior parte delle misurazioni dell'abbondanza cosmica sono effettuate studiando le radiazioni che i vari elementi emettono. La spettrofotometria di assorbimento permette l'esame delle righe spettrali assorbite od emesse dai corpi celesti, che corrispondono alle radiazioni assorbite/emesse. Poich\u00e9 si \u00e8 osservato che i rapporti tra le quantit\u00e0 dei diversi elementi sono, con ottima approssimazione, costanti nell'universo, che si stia prendendo in considerazione il sistema solare, una nebulosa, una galassia, o qualsiasi altro corpo celeste, questo permette di poter utilizzare il Sole come principale oggetto di analisi. Infatti oltre il 99,9% della massa del sistema solare \u00e8 concentrata in questa stella, quindi la composizione di quest'ultimo \u00e8 sostanzialmente uguale a quella dell'intero universo.\nPer misurare la composizione del Sole si usa la spettroscopia, che \u00e8 in grado di rivelare la quantit\u00e0 di massa di un certo elemento presente allo stato gassoso nella fotosfera solare analizzando l'intensit\u00e0 delle righe spettrali: tanto pi\u00f9 esse sono intense tanto pi\u00f9 alta \u00e8 la presenza del corrispondente elemento chimico nella nostra stella.\nUna determinazione soggetta ad errori.\nNonostante i grandissimi progressi che l'astrofisica ha compiuto negli ultimi decenni, l'analisi spettrofotometrica non assicura una precisione assoluta nella determinazione dell'effettiva presenza di questo o di quell'elemento chimico in un dato corpo celeste. Se a questo si aggiunge quanto detto prima, cio\u00e8 che la misurazione diretta dell'abbondanza cosmica \u00e8 quantomai imprecisa, si comprende come la determinazione di questo parametro non abbia raggiunto livelli di precisione soddisfacenti. Finch\u00e9 non saranno eliminati i problemi di misurazione degli spettri e non saranno compiuti ulteriori progressi per quanto riguarda le caratteristiche spettrometriche delle particelle, i risultati sull'abbondanza cosmica dell'universo (ottenuti con la misurazione indiretta, che in linea teorica potrebbe garantire dati quasi certi, al contrario dell'analisi diretta) non potranno dirsi completamente affidabili.\nAbbondanza degli elementi nell'universo.\nI due elementi presenti in maggior quantit\u00e0 sono l'idrogeno (71% circa, ma altre fonti riportano fino al 73%) e l'elio (27% circa, secondo altri dati 25%), che da soli costituiscono quindi il 98% della massa dell'universo.\nTra gli altri elementi pi\u00f9 abbondanti vi sono l'ossigeno (10.700 ppm), il carbonio (4.600 ppm), il neon (1.340 ppm), il ferro (1.090 ppm), il silicio (650 ppm) e il magnesio (580 ppm). Per gli altri elementi l'abbondanza cosmica diminuisce generalmente con l'aumentare del numero atomico.\nCome detto in precedenza la misurazione dell'abbondanza cosmica nell'universo \u00e8 tuttora abbastanza incerta, ma oggetto di studi continui: infatti la conoscenza precisa di questo parametro \u00e8 in grado di fornire molte informazioni sulla nascita dello stesso, delle galassie e di tutti i corpi celesti che esse contengono.\nPer quanto riguarda i pianeti e le meteoriti, la composizione varia a favore degli elementi pi\u00f9 pesanti, in quanto quelli troppo leggeri non vengono catturati dai campi gravitazionali e tendono a disperdersi (questo spiega perch\u00e9, ad esempio, gli elementi presenti in maggior quantit\u00e0 sulla Terra siano il ferro, l'ossigeno ed il silicio, nonostante la loro relativamente scarsa diffusione nell'universo)."}
{"id": "706679", "revid": "1745361", "url": "https://it.wikipedia.org/wiki?curid=706679", "title": "Echione (figlio di Ermes)", "text": "Echione () \u00e8 un personaggio della mitologia greca, figlio di Ermes e Antianira.\nEtimologia del nome.\nIl nome Echione (greco antico: \u1f18\u03c7\u03af\u03c9\u03bd, gen.: \u1f18\u03c7\u03af\u03bf\u03bd\u03bf\u03c2), deriva da \u1f14\u03c7\u03b9\u03c2 echis \"vipera\".\nMitologia.\nFu tra i partecipanti alla caccia del cinghiale di Calidone e fece parte degli Argonauti che conquistarono il vello d'oro come araldo del gruppo."}
{"id": "706680", "revid": "75414405", "url": "https://it.wikipedia.org/wiki?curid=706680", "title": "Scuola professionale", "text": ""}
{"id": "706685", "revid": "17351", "url": "https://it.wikipedia.org/wiki?curid=706685", "title": "I-16", "text": ""}
{"id": "706698", "revid": "5676964", "url": "https://it.wikipedia.org/wiki?curid=706698", "title": "Gateway, Inc.", "text": ""}
{"id": "706699", "revid": "5695", "url": "https://it.wikipedia.org/wiki?curid=706699", "title": "Laomedonte", "text": "Laomedonte () \u00e8 un personaggio della mitologia greca. Fu il quinto re di Troia dopo Dardano.\nGenealogia.\nFiglio di Ilo e di Euridice, spos\u00f2 Strimo o Placia (figlia di Otreo) o Leucippe e fu padre dei maschi Titone, Lampo, Clizio, Icetaone e Podarce, (quest'ultimo pi\u00f9 noto come Priamo) e delle figlie Esione, Astioche e Cilla.\nAltre figlie a lui attribuite sono Etilla, Medesicasta, Procleia e Clitodora, Antigone e ancora i maschi Timete (a volte citato come Timoete) e Bucolione, quest'ultimo (poich\u00e9 avuto della ninfa Calibe ed essendo nato prima del matrimonio) \u00e8 il pi\u00f9 anziano di tutti.\nMarco Tullio Cicerone gli attribuisce anche la paternit\u00e0 di Ganimede quando invece molti altri scrivono che sia figlio di Troo.\nMitologia.\nLaomedonte fu un re ricchissimo ma che non manteneva la parola data e che fin\u00ec con l'inimicarsi sia gli d\u00e8i sia Eracle e da questi fu punito e ucciso. \nLaomedonte visse e mor\u00ec prima della guerra di Troia.\nLe versioni di Apollodoro e Diodoro Siculo.\nApollodoro e Diodoro Siculo, che riassumono i canti di Omero, scrivono che Poseidone e Apollo si offrirono di aiutare il re Laomedonte a costruire le mura della citt\u00e0 di \"Pergamos\" (, poich\u00e9 Troia era a volte anche chiamata \"la Cittadella\") e che, una volta terminato il lavoro il re si rifiut\u00f2 di consegnare quanto pattuito ai due d\u00e8i, cos\u00ec Apollo invi\u00f2 una pestilenza e Poseidone un mostro marino che, trasportato da un'alluvione, trascinava la gente della pianura via con s\u00e9. \nPer salvare la citt\u00e0, Laomedonte si rivolse agli oracoli e ascolt\u00f2 il consiglio di sacrificare la figlia Esione che doveva essere incatenata sulle rocce vicino al mare per essere divorata dal mostro. \nEracle, vista la donna sulle rocce, promise a Laomedonte di salvarla se gli avesse ceduto le cavalle che Zeus in precedenza aveva dato a suo nonno (a Troo e in cambio del rapimento di Ganimede) ma, e di nuovo, il re Laomedonte non mantenne la parola e cos\u00ec Eracle ripart\u00ec da Troia dopo aver minacciato di fargli guerra e ritorn\u00f2 tempo dopo con un esercito sconfiggendolo e uccidendo sia lui sia alcuni dei suoi figli maschi. \nEsione fu data in sposa a Telamone (un compagno di Eracle) e a lei Eracle lasci\u00f2 scegliere il nuovo re di Troia, cos\u00ec lei scelse il fratello pi\u00f9 giovane (Podarce) che dopo questo episodio prese il nome di Priamo.\nSecondo Omero invece (che racconta dei figli durante la guerra di Troia) Eracle non uccise alcun figlio di Laomedonte.\nSecondo Gaio Valerio Flacco la pestilenza inviata da Apollo fu un'epidemia che afflisse tutta la popolazione senza distinzione di rango e si estese senza limite lasciando alle persone solo l'attesa di poter morire e aggiunge che ci furono degli incendi nelle campagne di cui non si seppe se fossero dovuti all'atto di bruciare i cadaveri o se fossero fuochi che nascevano spontaneamente.\nOvidio scrive che l'ira di Poseidone trasform\u00f2 le terre dell'intera Troade in lagune grandi come il mare lasciando i contadini senza alcuna speranza di poterle coltivare.\nLa versione di Igino.\nIgino, essendo un romano, chiama Poseidone Nettuno ed Eracle Ercole."}
{"id": "706703", "revid": "1745361", "url": "https://it.wikipedia.org/wiki?curid=706703", "title": "Marpessa", "text": "Marpessa (in greco antico \"\u039c\u03ac\u03c1\u03c0\u03b7\u03c3\u03c3\u03b1 \") \u00e8 un personaggio della mitologia greca, figlia del dio del fiume Eveno e di sua moglie Alcippe.\nSposa di Ida fu madre di Cleopatra Alcione.\nMitologia.\nIl padre dei lei volendola mantenere nubile, sfidava tutti i pretendenti ad una gara con il cocchio e solo al vincitore avrebbe concesso la mano della figlia, altrimenti gli avrebbe fatto tagliare la testa. Eveno era molto abile in queste sfide ed i decapitati erano ormai molti.\nBen presto riusc\u00ec con le teste cadute a creare una orrenda coda di testa nella sua casa come, destino vuole, facciano molti dei figli di Ares ma il dio Apollo, stanco di vedere tanta strage decise di intervenire per porre termine, una volta per tutte a tali ingiustizie cos\u00ec la sfida non ci fu mai poich\u00e9 Ida (uno dei futuri Argonauti), la rap\u00ec davanti agli occhi del padre il quale, gettatosi all'inseguimento e non riuscendo a raggiungerli si suicid\u00f2 annegando in un fiume.\nIda ed Apollo infine si batterono per la mano della ragazza e cos\u00ec Zeus intervenne dividendoli e chiedendo alla donna chi preferisse tra i due e Marpessa scelse Idas, poich\u00e9 Apollo, essendo immortale, avrebbe potuto abbandonarla quando fosse invecchiata.\nQuando Ida fu ucciso dalle mani di uno dei Dioscuri (Polluce), Marpessa si uccise."}
{"id": "706704", "revid": "110157", "url": "https://it.wikipedia.org/wiki?curid=706704", "title": "I Heard They Suck Live!!", "text": "I Heard They Suck Live!! \u00e8 un cd live dei NOFX. \u00c8 stato registrato fra l'8 ed il 9 gennaio 1995."}
{"id": "706707", "revid": "113914893", "url": "https://it.wikipedia.org/wiki?curid=706707", "title": "Concilio di Firenze (1055)", "text": "Il Concilio di Firenze del 1055 fu un concilio non ecumenico che si tenne nella citt\u00e0 toscana e fu tra gli avvenimenti che segnarono la rinascita della citt\u00e0 dopo l'anno Mille.\nPapa Vittore II si incontr\u00f2 con l'Imperatore Enrico III sotto la protezione del vescovo Gherardo (futuro Papa Niccol\u00f2 II) per discutere l'atteggiamento da adottare sulla dirompente simonia e la pratica del concubinato nel clero. Vi parteciparono 120 vescovi.\nQueste pratiche vennero severamente condannate, rafforzando la presa di posizione di papa Leone IX ed accogliendo le proposte di riforma provenienti dal popolo e da nuovi ordini come quello dei vallombrosani, il cui fondatore san Giovanni Gualberto fu tra i pi\u00f9 attivi ispiratori dei lavori.\nIl concilio, i cui lavori iniziarono solennemente il 4 giugno, si tenne prevalentemente negli ambienti della chiesa di Santa Felicita e soprattutto nella cattedrale di Santa Reparata, abbellita per l'occasione con absidi, torrette ed un portico antistante l'entrata, secondo lo stile \"romanico\" (termine coniato solo nel XIX secolo) di influsso cluniacense."}
{"id": "706709", "revid": "174925", "url": "https://it.wikipedia.org/wiki?curid=706709", "title": "Colai", "text": ""}
{"id": "706712", "revid": "768068", "url": "https://it.wikipedia.org/wiki?curid=706712", "title": "Zete", "text": "Zete () \u00e8 un personaggio della mitologia greca, figlio di Borea e di Orizia.\nMitologia.\nZete fu uno degli Argonauti e partecip\u00f2 con Giasone alla ricerca del vello d'oro. Insieme al fratello Calaide, Zete scacci\u00f2 le Arpie dalla tavola di Fineo, figlio di Agenore, e le insegu\u00ec fino alle isole Etole. L\u00ec Iride, messaggera di Zeus, li avvert\u00ec di fermarsi nel loro inseguimento. Entrambi avevano ali ai piedi e una lunga capigliatura.\nAnni dopo la spedizione i due giovani vennero sorpresi in un agguato da Eracle, che li baston\u00f2 a morte con la sua clava volendo vendicarsi per il loro rifiuto di proseguire le ricerche sulla scomparsa di Ila; il figlio di Zeus, per\u00f2, si pent\u00ec subito di ci\u00f2 che aveva fatto e seppell\u00ec personalmente i corpi dei due giovani, erigendo in loro onore una stele funeraria."}
{"id": "706713", "revid": "2056951", "url": "https://it.wikipedia.org/wiki?curid=706713", "title": "Elena (mitologia)", "text": "Elena di Troia (conosciuta anche come Elena di Sparta) \u00e8 una figura della mitologia greca assurta, nell'immaginario europeo, a icona dell\"eterno femminino\". Proprio questa sua caratteristica archetipica fa s\u00ec che, nell'immensa letteratura nata attorno alla sua figura, Elena venga raramente considerata responsabile dei danni e lutti provocati dalle contese nate per appropriarsi della sua bellezza.\nSecondo alcune versioni del mito, la madre di Elena, Leda, era moglie di Tindaro, re di Sparta. Leda partor\u00ec quattro bambini, di cui due, Polluce ed Elena, sarebbero stati figli di Zeus, che si era congiunto a Leda sotto forma di cigno mentre gli altri due nati Castore e Clitennestra, erano invece stati concepiti da Tindaro.\nIl mito narra anche che fosse figlia d'Oceano o di Afrodite.\nLa versione pi\u00f9 suggestiva della sua nascita racconta invece che essa fosse venuta al mondo uscendo da un uovo, frutto dell'unione tra la dea Nemesi e Zeus, il quale la insegu\u00ec per quasi tutto il globo per ottenerla, sotto forma di diversi animali.\nGiovinezza.\nElena fu allevata in casa di Tindaro e ancora giovinetta fu al centro di numerosi miti di seduzione: Teseo la rap\u00ec che era ancora fanciulla. Elena infatti era ritenuta la donna pi\u00f9 bella del mondo, e poich\u00e9 i pretendenti erano numerosi, Tindaro, sotto consiglio di Ulisse, lasci\u00f2 che ogni decisione fosse della ragazza, onde evitare che una sua interferenza potesse causare una guerra. La scelta cadde su Menelao, principe di Micene, che sposandola divenne re di Sparta. Dalla loro unione nacque Ermione. La sorella Clitennestra spos\u00f2 invece Agamennone, fratello di Menelao.\nI pretendenti e il \u00abgiuramento di Tindaro\u00bb.\nQuando fu in et\u00e0 da marito, tutti i capi Greci pretesero la sua mano. Siccome la loro rivalit\u00e0 rischiava di generare un conflitto, su suggerimento di Ulisse, Tindaro sacrific\u00f2 un cavallo sulla cui pelle fece salire i pretendenti per farli giurare che chiunque fosse stato il fortunato sposo, tutti avrebbero dovuto accorrere in suo aiuto nel caso qualcuno avesse tentato di rapirgli la sposa.\nQuando era ormai moglie di Menelao, Elena venne rapita dal principe troiano Paride e il patto di solidariet\u00e0 stipulato tra i pretendenti alla sua mano spinse gli stessi, con a capo Agamennone, a dichiarare guerra a Troia.\nElena durante la guerra di Troia.\nPer vendicare il rapimento di Elena da parte del principe troiano Paride (al quale Afrodite aveva promesso la pi\u00f9 bella delle donne), Menelao e suo fratello Agamennone organizzarono una spedizione contro Troia chiedendo aiuto a tutti i partecipanti al patto di Tindaro.\nNell\"'Iliade\", Elena \u00e8 un personaggio tragico, obbligata ad essere la moglie di Paride dalla dea Afrodite. Nessuna colpa le pu\u00f2 essere rinfacciata, data la sua incolpevole bellezza, anche se le si d\u00e0 la colpa della guerra che insanguina Troia e se lei stessa si rimprovera continuamente di essere la causa di tanti mali, sebbene sia consapevole che, in definitiva, quanto accaduto \u00e8 dovuto al Fato. Non \u00e8 una donna felice, disprezza Paride ed \u00e8 invisa a molti troiani: solo Priamo ed Ettore si mostrano gentili con lei, e in occasione della morte di quest'ultimo, Elena prover\u00e0 un sincero dolore.\nAlla morte di Paride, Elena \u00e8 costretta a sposare il fratello Deifobo. I greci fanno irruzione nella camera da letto trovando Deifobo addormentato e ubriaco. Le versioni a questo punto divergono: sia per quanto riguarda l'identit\u00e0 dell'uccisore di Deifobo (Menelao, Ulisse o entrambi) sia sul fatto se il troiano si fosse risvegliato o no.\nNel secondo libro dell\"Eneide\", durante l'incendio di Troia, Enea vede da lontano Elena ed \u00e8 preso dall'impulso di ucciderla, ma ne viene dissuaso dalla madre Venere, che lo esorta a fuggire dalla citt\u00e0 coi familiari.\nFine di Elena.\nControversa fu la sua fine.\nNell\"'Odissea\" Elena appare riconciliata col marito e tornata a Sparta per regnarvi al suo fianco, anche se malvista dai sudditi. Si narra anche che Oreste avesse cercato di ucciderla.\nSecondo altre versioni ebbe una fine misera. Altre ancora la divinizzano insieme ai fratelli Castore e Polluce.\nUn'altra versione vuole che, dopo la morte di Menelao, due figli naturali di costui cacciassero Elena e la costringessero a rifugiarsi presso Rodi, dove Polisso la fece impiccare per aver causato la morte di tanti eroi sotto le mura di Troia, fra cui suo marito Tlepolemo.\nIl mito di Elena \u00e8 descritto nell\"Iliade\" e nell\"Odissea\", ma molti poeti successivi ad Omero modificarono il personaggio e la sua mitologia. Alcune leggende la indicano figlia di Nemesi, la dea della vendetta e della giustizia. Euripide, nella tragicommedia \"Elena\", segue quel filone mitico secondo cui Elena non fu mai rapita da Paride n\u00e9 visse a Troia n\u00e9 fu ripresa da Menelao, ma sempre visse nascosta in Egitto, costretta da Era che mise al posto suo, a Sparta, un'immagine d'aria, un simulacro vivente, per ingannare Paride e vendicarsi di non essere stata scelta al posto di Afrodite. Cos\u00ec sono esistite due Elena, una in Egitto e una a Troia.\nInoltre, secondo altri miti, le anime di Elena e Achille, dopo la morte e la discesa nel Tartaro, furono assunte nell'Isola dei Beati (o Campi Elisi) per i loro meriti, e l\u00ec ebbero un figlio, Euforione. Secondo una variante del mito, fu Elena, divenuta dea dopo la morte, a discendere negli Inferi attratta dall'ombra di Achille per giacere con lui generando il semi-dio Euforione. I personaggi di Elena ed Euforione, seppure con molte varianti, sono ripresi da Goethe nel suo \"Faust\".\nOmonime.\nUna seconda Elena \u00e8 citata in poemi posteriori come figlia di Egisto e Clitennestra. Era sorella di Alete ed Erigone e fu uccisa da Oreste che la scov\u00f2 nella reggia di Micene dopo aver vagato alla ricerca dei sostenitori di Egisto e la madre, che uccise accecato dalla vendetta.\nEsiste anche una terza Elena: figlia di Elena di Troia e di Paride, venne uccisa ancora bambina dalla nonna paterna, Ecuba, che s'accese d'ira alla caduta di Troia per la morte dei suoi abitanti e decise di uccidere la figlia della donna che aveva causato la guerra.\nInfluenza culturale.\nA Elena \u00e8 intitolata la Helen Planitia su Venere.\nFilm:"}
{"id": "706714", "revid": "123454443", "url": "https://it.wikipedia.org/wiki?curid=706714", "title": "Cino da Pistoia", "text": "Nacque in una famiglia nobile, in quanto il padre apparteneva alla casata dei Sinibuldi. Studi\u00f2 all'Universit\u00e0 di Bologna, dove ebbe come maestro Dino Rosoni, successivamente insegn\u00f2 diritto nelle universit\u00e0 di Siena, di Firenze, di Perugia e di Napoli. Nel 1334 fu eletto Gonfaloniere di Pistoia, ma non assunse la carica.\nL'opera giuridica pi\u00f9 importante di Cino fu il \"Lectura in codicem\" (1312\u20131314), un commento al \"corpus iuris civilis\" di Giustiniano II in cui fondeva il diritto romano puro con gli statuti contemporanei e il diritto consuetudinario e canonico, dando cos\u00ec inizio al diritto comune italiano. Scrisse, inoltre, circa 200 poesie liriche notevoli per la purezza del linguaggio e l'armonia dei ritmi, la maggior parte delle quali dedicate a una donna di nome Selvaggia. Dante, un suo amico, nel \"De vulgari eloquentia\", lod\u00f2 la sua poesia.\nCino fu anche compagno di studi di Giovanni d'Andrea e amico letterario di Francesco Petrarca. Fu maestro a Perugia di Bartolo da Sassoferrato, uno dei pi\u00f9 insigni giuristi dell'Europa continentale del XIV secolo.\nBiografia.\nLa sua famiglia, i Sighibuldi (Sigibuldi o Sigisbuldi anche Sinibuldi), lo mand\u00f2 a Bologna per studiare diritto e per formarsi dal punto di vista letterario. Si parla inoltre - a partire da una tesi di von Savigny - di un suo soggiorno di due anni in Francia, a Orl\u00e9ans (sede di una delle principali scuole di Diritto transalpine), dove sarebbe stato allievo di Pierre de Belleperche; circostanza che non risulta del tutto certa, specie alla luce del fatto che l'incontro fra Cino da Pistoia e Pierre de Belleperche sarebbe avvenuto a Bologna nel 1300, in occasione di alcune lezioni che il celebre giurista francese avrebbe tenuto all\"'Alma Mater\" durante la tappa bolognese di un suo pellegrinaggio verso Roma, dove si stava tenendo il I Giubileo, indetto da Bonifacio VIII. Di tale incontro d\u00e0 notizia Cino stesso in un passo del Commentario (7.47, \"de sententiis quae pro eo\", n.6).\nAmico di Dante Alighieri, nel 1302 fu costretto a lasciare Pistoia a causa della sua appartenenza alla parte guelfa nera. Vi fece ritorno tre anni dopo, grazie all'intervento del marchese Moroello Malaspina, la cui famiglia proteggeva anche Dante, esiliato presso i feudi della Lunigiana. Una volta rientrato, Cino lavor\u00f2 come giudice.\nSi un\u00ec al seguito dell'Imperatore Arrigo VII, aderendo al suo programma di restaurazione del potere imperiale in Italia, e nell'ambito di tale progetto collabor\u00f2 - in qualit\u00e0 di assessore - con Ludovico di Savoia, quando questi divent\u00f2 senatore di Roma. A seguito della morte di Arrigo VII, avvenuta nell'agosto del 1313 a Buonconvento, si sarebbe ritirato momentaneamente dalla vita politica, dedicandosi agli studi e redigendo il suo celebre Commentario al Codex e al Digesto giustinianei.\nAvrebbe in tempi successivi mutato radicalmente il proprio pensiero politico, diventando un fedele guelfo, probabilmente per via di vari incarichi pubblici affidatigli da citt\u00e0 vicine al Papa.\nGi\u00e0 impegnato nell'insegnamento in scuole superiori (ad esempio a Camerino, prima che venisse fondata la locale universit\u00e0), dal 1321 al 1333 insegn\u00f2 diritto in diverse universit\u00e0 italiane, tra cui Siena, Perugia - sede nella quale si sarebbe trattenuto pi\u00f9 a lungo, e dove avrebbe incontrato il pi\u00f9 celebre fra i suoi allievi, Bartolo da Sassoferrato - e Napoli, citt\u00e0, quest'ultima, nella quale conobbe Giovanni Boccaccio.\nGiurista.\nCome giurista, Cino da Pistoia scrisse la \"Lectura super Codicem\", un grandioso commento al Codice giustinianeo, e inizi\u00f2 un commento anche sul Digesto, che per\u00f2 rimase sostanzialmente incompleto (abbracci\u00f2 solo il I libro, nove titoli del II e il \"De rebus creditis\" del XII). Detta opera \u00e8 stata completata nel 1314; gran parte della sua redazione sarebbe dunque dovuta avvenire nel periodo di ritiro dalla vita pubblica che era seguito alla morte di Arrigo VII.\nNel corso dell'attivit\u00e0 didattica, per la quale si sarebbe in gran parte basato sulle glosse di Accursio, avrebbe redatto le \"Additiones\": concepite originariamente come brevi appunti aggiuntivi alle glosse, sarebbero presto diventate dei brani di notevole lunghezza e consistenza, capaci di esaurire da sole un'intera lectura universitaria. Dette additiones sarebbero state raccolte nella \"Lectura per viam additionum\". \u00c8 proprio da tali \"Additiones\" che ricaviamo gran parte del suo pensiero sul Digesto.\nVerso la fine della sua vita si ciment\u00f2 anche nel progetto di una \"Lectura super Digesto veteri\"- della quale per\u00f2 fece in tempo a scrivere solo pochi titoli - che sarebbe successivamente stata tramandata sotto il nome di Bartolo da Sassoferrato.\n\u00c8 grazie a tali lavori che Cino da Pistoia viene considerato uno degli iniziatori della cosiddetta Scuola dei Commentatori in Italia.\nIl resto della sua produzione scientifica sarebbe consistita in \"Quaestiones\" e in \"Consilia\".\nIl suo pensiero politico si manifesta non di rado nell'ambito di tali opere: nella \"Lectura super Codice\" si possono osservare espressioni della sua fase ghibellina - delle quali la pi\u00f9 evidente e interessante \u00e8 il suo sostegno alla tesi della non validit\u00e0 della Donazione di Costantino - mentre nelle successive opere si pu\u00f2 notare il progressivo avvicinamento alle posizioni guelfe, concretatosi nel suo appoggio alla ierocrazia, nonch\u00e9 la radicale ritrattazione della sua precedente tesi sulla Donazione di Costantino contenuta nella \"Lectura super Digesto veteri\".\nLa prosa latina del Cino giurista risulta essere particolarmente chiara, sobria ed elegante.\nPoeta.\nAll'attivit\u00e0 di giurista affianc\u00f2 sempre quella di poeta stilnovista: compose un ampio numero di \"Rime\", per le quali ebbero parole di apprezzamento sia Dante sia Petrarca e che, secondo Gianfranco Contini, ebbero un ruolo di mediazione \"fra lo stilnovismo fiorentino, o si dica l'ideale melodico o di 'unione' che fu quello di Dante [...], e il melodismo supremo dell'altro suo pi\u00f9 giovane amico, il Petrarca\".\nSecondo Francesco de Sanctis Cino da Pistoia fu maestro del Petrarca non solo nell'efficacia musicale del verso, ma anche per la compiutezza espressiva del volgare.\nUn esempio particolarmente intenso ci \u00e8 offerto dal sonetto CLI \"Se non si move d'ogni parte Amore / s\u00ec dall'amato, come dall'amante, / non pu\u00f2 molto durar lo suo valore, / che 'l mezzo Amor non \u00e8 fermo, n\u00e9 stante\".\nDiscendenza.\nCino spos\u00f2 Margherita degli Ughi ed ebbe cinque figli:\nIntitolazioni.\nIn onore di Cino da Pistoia \u00e8 stato battezzato, nel luglio 2005, l'asteroide 36446 col nome di \"Cinodapistoia\".\nSempre in suo onore \u00e8 sata battezzata la scuola secondaria di primo grado di Pistoia con nome di \"Cino da Pistoia\""}
{"id": "706716", "revid": "109168472", "url": "https://it.wikipedia.org/wiki?curid=706716", "title": "Alirrozio", "text": "Alirrozio () \u00e8 una figura della mitologia greca, figlio di Poseidone e di Eurite.\nMitologia.\nAlirrozio \u00e8 protagonista di due differenti leggende contrastanti:"}
{"id": "706717", "revid": "124691742", "url": "https://it.wikipedia.org/wiki?curid=706717", "title": "Gigaset Communications", "text": "Gigaset AG \u00e8 una multinazionale con sede a Monaco di Baviera, in Germania. L'attivit\u00e0 principale \u00e8 la produzione di telefoni senza fili, fissi ed accessori.\nStoria.\nGigaset Communications \u00e8 stata fondata il 1\u00ba ottobre 2008, quando la societ\u00e0 Arques Industries tramite private equity ha acquisito l'80,2% di Siemens Home and Office Communication Devices GmbH &amp; Co. KG (SHC) di Siemens AG."}
{"id": "706718", "revid": "1745361", "url": "https://it.wikipedia.org/wiki?curid=706718", "title": "Calciope", "text": ""}
{"id": "706719", "revid": "834", "url": "https://it.wikipedia.org/wiki?curid=706719", "title": "R-5", "text": ""}
{"id": "706720", "revid": "775372", "url": "https://it.wikipedia.org/wiki?curid=706720", "title": "Commissario europeo per gli affari economici e monetari", "text": "Il Commissario europeo per gli affari economici e monetari \u00e8 un membro della Commissione europea responsabile per l'Unione degli affari finanziari e monetari, spesso combinati con altri simili incarichi.\nCompetenze.\nQuesta posizione ha una grande importanza, dovuta all'impatto che l'Unione europea ha sul mondo dell'economia. Il Commissario \u00e8 anche l'interlocutore naturale della Banca centrale europea.\n\u00c8 tuttavia fondamentale considerare che non \u00e8 l'unico incarico del settore, dato che si occupano di questioni economiche anche i commissari europei alle imprese ed all'industria, al mercato interno ed ai servizi, alla concorrenza, al commercio, alla fiscalit\u00e0 ed all'unione doganale, alla programmazione finanziaria ed al bilancio, all'energia e alla politica dei consumatori.\nAl Commissario per gli affari economici e monetari fa capo la Direzione Generale per gli affari economici e finanziari, attualmente diretta dall'italiano Marco Buti.\nModifiche.\nSono state proposte idee da politici quali ad esempio S\u00e9gol\u00e8ne Royal i quali vorrebbero un governo economico per la zona euro; all'inizio della Commissione Barroso, la Germania proponeva un \"super-Commissario\" economico, la quale sembrava essere una soluzione possibile. Tuttavia l'idea venne abbandonata, anche se si decise di rafforzare i poteri del Commissario europeo per l'industria e l'imprenditoria.\nAttualmente tale incarico \u00e8 ricoperto dall'italiano Paolo Gentiloni, in carica dal 1\u00ba dicembre 2019."}
{"id": "706721", "revid": "1745361", "url": "https://it.wikipedia.org/wiki?curid=706721", "title": "Memnone (mitologia)", "text": "Memnone (: ; forma antiquata Mennone, o ; , \"colui che tiene duro\") \u00e8 un personaggio della mitologia greca e rappresenta la personificazione del giorno. Re di Persia e d'Etiopia, si schier\u00f2 dalla parte dei Troiani nell'ultimo anno della guerra di Troia, dove per\u00ec per mano di Achille.\nSotto questo nome esistono anche i Colossi di Memnone, statue monumentali situate presso Tebe, in Egitto ma che rappresentano in realt\u00e0 il faraone Amenofi III.\nMitologia.\nEra universalmente ritenuto un essere semidivino, figlio di Titone - uno dei fratelli del re troiano Priamo - e di Eos (l'Aurora). Non sono invece noti nomi di spose o progenie. Omero parla di Memnone nell\"Odissea\" come il pi\u00f9 bello tra tutti i guerrieri che presero parte alla guerra di Troia. Le sue gesta erano narrate anche nel poema \"Etiopide\", di cui non ci \u00e8 rimasto quasi nulla. Eschilo gli dedic\u00f2 una trilogia, andata interamente perduta; in una delle tre tragedie, la \"Psicostasia\", interveniva Zeus, cosa insolita per un pezzo teatrale, col re degli dei che pesava su una bilancia i destini di Memnone e Achille.\nInfanzia e giovinezza.\nFratello minore di Emazione (la personificazione della notte), come lui aveva la pelle color scuro (perch\u00e9 quando erano piccoli con la madre Eos avevano accompagnato ogni giorno in cielo il cocchio del Sole) ma per il resto erano diversissimi in tutto poich\u00e9 Emazione era un uomo brutale ed efferato, mentre Memnone una persona leale e non crudele verso i popoli sottomessi. Emazione divenne re dell'Etiopia e si scontr\u00f2 con Eracle quando questi, dopo aver ucciso Busiride in Egitto, stava discendendo lungo il fiume Nilo. Memnone, che a quel tempo era ancora un fanciullo, regnava invece nella citt\u00e0 persiana di Susa dove viveva in un enorme palazzo di pietre bianche e gemme colorate fatto costruire dal padre Titone che, in precedenza era emigrato da Troia nel Vicino Oriente dove aveva poi fondato la citt\u00e0. Gli abitanti di Susa furono poi chiamati Cissi, dal nome della madre adottiva di Memnone, Cissia. Divenuto re, Memnone espanse i confini del suo regno conquistando moltissimi territori ma non Troia, dominio dello zio Priamo.\nMemnone era stato allevato dalle Esperidi ed il suo palazzo, che si ergeva in cima ad un Acropoli, per lunghissimi anni rimase in piedi, sino alla conquista persiana. Dopo aver ucciso Emazione, Eracle affid\u00f2 il regn\u00f2 d'Etiopia a Memnone, che ampli\u00f2 cos\u00ec il suo gi\u00e0 grandissimo dominio. Si racconta che il secondo palazzo di Memnone, quello di Etiopia, dove peraltro egli soggiorn\u00f2 poco, sia ancora in parte visibile.\nLa morte a Troia.\nQuando Ettore mor\u00ec nel duello contro Achille, Memnone fu convocato come alleato a Troia, portando con s\u00e9 20.000 etiopi, 2.000 susiani, un imprecisato numero di indiani e un'armatura forgiata dallo stesso Efesto. Ad essi si aggiunsero i guerrieri mandati dal re assiro Teutamo, suo amico: mille uomini tra susiani, assiri e indiani, con duecento carri. La strada percorsa da Memnone per arrivare a Troia \u00e8 ancora oggi solcata da piccoli spiazzi in cui eresse le tende. Si sostiene che egli raggiunse Troia attraversando l'Armenia in testa a un poderoso numero di persiani, etiopi ed indiani, mentre un secondo esercito comandato da Falanto, su suo ordine, salpava dalla Fenicia.\nSotto le mura di Troia dimostr\u00f2 coraggio e valore, uccidendo diversi guerrieri achei e arrivando a ferire Aiace Telamonio (fu forse l'unico nemico a riuscirci veramente). Insegu\u00ec il carro di Nestore, il cui auriga era stato ucciso da Paride, e ammazz\u00f2 Antiloco che era accorso in aiuto del padre. Il corpo del giovane fu dunque preso dai guerrieri etiopi ma, prima che fosse spogliato delle armi, fu recuperato da Achille, particolarmente affezionato ad Antiloco.\nMemnone duell\u00f2 dunque contro il Pelide e si dimostr\u00f2 un guerriero non inferiore a lui (le armi divine che possedeva riuscirono perfino a scalfire la pelle di Achille che, come noto, era vulnerabile solo nel tallone) ma alla fine venne decapitato dal suo nemico. L'esercito etiope, rimasto senza un condottiero, si disperse, e tutti i suoi guerrieri fuggirono da Troia. Eos pianse molto la morte del figlio, il cielo fu ricoperto da nubi, il suo pianto disperato form\u00f2 la rugiada. Per volere di Zeus dalle ceneri di Memnone, che era stato bruciato sullo stesso rogo di Antiloco, nacquero due schiere di uccelli immortali (detti \"Memnonidi\") che ogni anno combattono fra loro sul cielo di Troia. Una statua colossale, eretta sulle rive del Nilo, che in realt\u00e0 raffigurava il faraone Amenofi III, fu identificata con l'eroe e ogni mattina, al levarsi dell'Aurora emetteva un suono misterioso come per salutare la madre.\nVittime di Memnone.\nStando alle fonti, nei combattimenti, Memnone uccise un totale di tre tra gli eroi nemici:\nAltri pareri.\nNel suo \"Eroico\", Filostrato nega che Memnone abbia mai partecipato alla guerra di Troia: il semidio sarebbe morto in Etiopia dopo un'esistenza pari a quella di cinque generazioni.\nNella motologia norrena.\nIl \"Langfe\u00f0gatal\", una genealogia islandese dei re scandinavi del XII secolo, fa di Thor, qui descritto come \"Tror\", un figlio di Memnone, suggerendo cos\u00ec un'origine troiana degli dei norreni, e connettendo la genealogia degli Aesir a quelle contenute nei miti greci."}
{"id": "706724", "revid": "599013", "url": "https://it.wikipedia.org/wiki?curid=706724", "title": "Bjp", "text": ""}
{"id": "706725", "revid": "287204", "url": "https://it.wikipedia.org/wiki?curid=706725", "title": "Hoydalsfjord", "text": ""}
{"id": "706726", "revid": "5245", "url": "https://it.wikipedia.org/wiki?curid=706726", "title": "Hoydals", "text": ""}
{"id": "706727", "revid": "5245", "url": "https://it.wikipedia.org/wiki?curid=706727", "title": "H\u00f8ydals", "text": ""}
{"id": "706728", "revid": "287204", "url": "https://it.wikipedia.org/wiki?curid=706728", "title": "Paolo dal Pozzo Toscanelli", "text": "Biografia.\nPaolo dal Pozzo Toscanelli nacque a Firenze nel 1397.\nDopo aver compiuto i primi studi superiori presso lo Studio fiorentino, si rec\u00f2 all'Universit\u00e0 di Padova dove studi\u00f2 matematica e si laure\u00f2 in medicina. Fu amico di Leon Battista Alberti e di Filippo Brunelleschi, al quale insegn\u00f2 nozioni di matematica. Si \u00e8 supposto che lo abbia anche aiutato con i calcoli per la costruzione della cupola di Santa Maria del Fiore. Proprio in questa chiesa, oggi possiamo osservare lo gnomone che Toscanelli realizz\u00f2, che all'epoca era il pi\u00f9 alto mai costruito.\nLe sue osservazioni di comete sono le prime di cui abbiamo notizia: determin\u00f2 molte posizioni delle comete del 1433, 1449-1450, 1456, 1457 e 1472, tracciandone le orbite su mappe stellari da lui preparate.\nCome cartografo, sulla base della \"Geografia\" di Tolomeo, che da poco era stata ritrovata e tradotta, disegn\u00f2 un planisfero, purtroppo perduto, che mostrava come si potessero raggiungere le Indie attraverso l'Oceano Atlantico. Il suo calcolo, riproducendo gli errori commessi da Tolomeo, sottostimava la distanza da percorrere a questo scopo, riducendola a circa la met\u00e0 di quella reale. \u00c8 famosa una sua lettera ad Alfonso V del Portogallo, lettera che Cristoforo Colombo ben conosceva in quanto la trascrisse su uno dei propri libri, nella quale sosteneva che la via pi\u00f9 breve per raggiungere l'Oriente dell'Asia fosse quella attraverso l'Atlantico.\nNon ci sono rimaste opere di Toscanelli, tranne pochi appunti. Si \u00e8 tentato di attribuirgli un trattato anonimo di ottica.\nGli sono stati dedicati l'asteroide 8209 Toscanelli, un cratere sulla Luna di 7\u00a0km di diametro e sempre sulla Luna una catena di montagne di 70\u00a0km di lunghezza, la Rupes Toscanelli."}
{"id": "706729", "revid": "682976", "url": "https://it.wikipedia.org/wiki?curid=706729", "title": "Afareo", "text": ""}
{"id": "706730", "revid": "1745361", "url": "https://it.wikipedia.org/wiki?curid=706730", "title": "Aglaia", "text": "Aglaia () o Aglea \u00e8 un personaggio della mitologia greca, \u00e8 una delle tre Cariti, successivamente note come Grazie nella mitologia romana.\nMitologia.\n\u00c8 la pi\u00f9 giovane delle Cariti, figlie di Zeus e di Eurinome (o Egle), ed \u00e8 la dea della bellezza, dello splendore, della gloria, della magnificenza e dell'ornamento. Insieme hanno frequentato Afrodite, la dea dell'amore, ed Aglaea a volte agiva come sua messaggera.\nSecondo Esiodo, Aglaia spos\u00f2 Efesto dopo che questi divorzi\u00f2 da Afrodite e divenne madre di Eucleia, Eufemia, Eutenea e Filofrosine.\nAltri nomi di Aglaia.\nL'aspetto mitologico di Aglaia prende a volte il nome di Carite e cambia personalit\u00e0."}
{"id": "706731", "revid": "830939", "url": "https://it.wikipedia.org/wiki?curid=706731", "title": "Agraulo", "text": ""}
{"id": "706733", "revid": "455046", "url": "https://it.wikipedia.org/wiki?curid=706733", "title": "Commissario europeo per la concorrenza", "text": "Il commissario europeo per la concorrenza \u00e8 un membro della Commissione europea. Attualmente tale incarico \u00e8 ricoperto dalla danese Margrethe Vestager, in carica dal 2014 nell'ambito della Commissione Juncker e riconfermata nella commissione von der Leyen.\nCompetenze.\nIl commissario \u00e8 responsabile della corretta competizione commerciale (\"fair trade\"), cio\u00e8 della repressione dei cartelli e degli abusi di posizione dominante, del controllo delle concentrazioni (fusioni) fra imprese, del controllo di compatibilit\u00e0 degli aiuti di stato e in generale della regolamentazione antitrust nell'Unione europea.\nAl commissario per la concorrenza fa capo la Direzione Generale per la concorrenza, diretta fino al 2015 dall'olandese Alexander Italianer e attualmente dal tedesco Johannes Laitenberger.\nIl commissario attuale.\nDal novembre 2014 tale incarico \u00e8 ricoperto dalla danese Margrethe Vestager."}
{"id": "706737", "revid": "1745361", "url": "https://it.wikipedia.org/wiki?curid=706737", "title": "Amintore", "text": "Amintore (in greco antico \u1f08\u03bc\u03cd\u03bd\u03c4\u03c9\u03c1) \u00e8 un personaggio della mitologia greca, citato nel Libro IX dell'Iliade.\nMitologia.\nRe di Eleone, in Beozia, costrinse in esilio il figlio Fenice, accusandolo di volergli sottrarre l'amante. Fenice si rifugi\u00f2 presso Peleo, che gli affid\u00f2 il regno della Dolopia.\nAmintore fu poi ucciso da Eracle a cui aveva rifiutato il passaggio sopra i propri territori."}
{"id": "706739", "revid": "289247", "url": "https://it.wikipedia.org/wiki?curid=706739", "title": "Paolo Toscanelli", "text": ""}
{"id": "706742", "revid": "767487", "url": "https://it.wikipedia.org/wiki?curid=706742", "title": "Gaetano Vestris", "text": "Nato da una famiglia d'arte originaria di Firenze (suo fratello era il ballerino, poi attore Angiolo Vestris e sua sorella la danzatrice Teresa Vestris), studi\u00f2 danza a Parigi all'Acad\u00e9mie Royale de Musique et de Dance, dove ebbe come insegnante Louis Dupr\u00e9. Il suo esordio sulle scene avvenne a vent'anni. Fu soprannominato \"il dio della danza\": il suo talento lo impose come grande ballerino, e arriv\u00f2 anche a dar lezioni di danza ai pi\u00f9 importanti nobili del secolo che si cimentavano in tale arte. Da una relazione con la danzatrice Marie Allard, nel 1760 ebbe un figlio, Auguste Vestris (soprannominato Vestr'Allard), destinato a succedergli e a superarlo nelle glorie del palcoscenico. \nIntorno al 1763 fu al fianco di Jean-Georges Noverre a Stoccarda. Fu \"ma\u00eetre de ballet\" a Parigi e a Londra, e lasci\u00f2 le scene nel 1782. In tarda et\u00e0 si un\u00ec in matrimonio con la danzatrice tedesca Anne Heinel."}
{"id": "706745", "revid": "986213", "url": "https://it.wikipedia.org/wiki?curid=706745", "title": "Giuseppe Maria Martelli", "text": "Biografia.\nNato a Firenze faceva parte della ricca famiglia fiorentina dei Martelli. Fu priore di San Lorenzo ed esaminatore sinodale per la diocesi di Firenze e per la diocesi di Fiesole.\nIl 22 marzo 1722 venne consacrato arcivescovo e fece l'ingresso in citt\u00e0 l'8 maggio.\nNel suo lungo arcivescovado tenne un sinodo diocesano nel 1732 e comp\u00ec delle visita pastorali nelle parrocchie nel corso di pi\u00f9 anni.\nRinnov\u00f2 il Palazzo Arcivescovile e l'attigua chiesa di San Salvatore al Vescovo, dotandola di nuove opere d'arte.\nVenne colpito da apoplessia e dovette rinunciare alla sua carica episcopale dal 1741. Dopo la sua morte fu sepolto nella cappella di famiglia presso la chiesa di San Michele e Gaetano.\nGenealogia episcopale.\nLa genealogia episcopale \u00e8:"}
{"id": "706746", "revid": "36426", "url": "https://it.wikipedia.org/wiki?curid=706746", "title": "Chiesa di San Michele e Gaetano", "text": ""}
{"id": "706750", "revid": "767487", "url": "https://it.wikipedia.org/wiki?curid=706750", "title": "Roman de Th\u00e8bes", "text": "Il Roman de Th\u00e8bes \u00e8 un romanzo francese medievale, in versi, ispirato alla \"Tebaide\" di Stazio.\nCaratteristiche.\nIl romanzo rielabora, a volte assai liberamente, la materia del poema di Stazio. L'autore si \u00e8 avvalso anche di altre fonti, come le \"Metamorfosi\" di Ovidio e testi mitografici: \u00e8 aggiunta, ad esempio, una sezione introduttiva sulle vicende di Edipo, assente nella \"Tebaide\". Non mancano personaggi ed episodi che non hanno alcun legame con la tradizione latina sul mito tebano: il poeta inventa vicende amorose, guerresche, giuridiche, inserite nell'alveo della narrazione principale sulla guerra tra Eteocle e Polinice per il trono di Tebe.\nCome negli altri romanzi francesi di materia classica (incentrati cio\u00e8 su miti e avvenimenti dell'Antichit\u00e0 greca e latina), il mondo antico \u00e8 presentato in modo anacronistico: per esempio, i Greci adottano i metodi francesi di guerra ed il codice francese di amore cavalleresco. Gli anacronismi riguardano anche gli aspetti religiosi: ai culti antichi sono infatti sovrapposti elementi del Cristianesimo e anche dell'Islam, confuso con il Paganesimo. Il romanzo non \u00e8 scritto nei versi delle \"Chansons de geste\" (d\u00e9casyllabes raggruppati in lasse assonanzate), ma in versi ottosillabici, raggruppati in distici a rima baciata. \u00c8 stato attribuito a Beno\u00eet de Sainte-Maure; ma tutto ci\u00f2 che pu\u00f2 essere detto con certezza \u00e8 che il \"Roman de Th\u00e8bes\" \u00e8 stato scritto prima del \"Roman de Troie\" di cui Benoit \u00e8 indubbiamente l'autore, e dunque attorno al 1150-55, presumibilmente nel Poitou o comunque nell'area oitanica occidentale.\nRimaneggiamenti e tradizione manoscritta.\nIl testo ci \u00e8 giunto in quattro redazioni, nessuna delle quali pare coincidere con l'originale: una breve, in franciano, di circa 10500 versi, arricchita con episodi di carattere mitologico e dotto, contenuta in due manoscritti della Biblioth\u00e8que Nationale de France, il fr. 60 (met\u00e0 del sec. XIV, siglato \"B\") e fr. 784 (secondo quarto del XIII, siglato \"C\"); una leggermente pi\u00f9 lunga (circa 12000 versi), anglonormanna, dai toni ancora vicini alla \"chanson de geste\", e conservata nel codice Additional 34114 della British Library (fine XIV-inizio XV sec., siglato \"S\"); infine, i due rimaneggiamenti piccardi, di 14600 e 13500 versi, trasmessi rispettivamente dal manoscritto fr. 375 della Biblioth\u00e8que Nationale de France (copiato ad Arras attorno alla fine del XIII o inizio del XIV sec., sigla \"A\") e dal codice XVIII della Biblioteca Bodmeriana (fine del XIII sec., siglato \"P\"), entrambi derivati da una perduta versione lunga, caratterizzata da profonde modifiche di carattere cortese.\nA questi manoscritti completi si aggiungono i frammenti di Angers, siglati \"D\", costituiti da poco pi\u00f9 di 200 versi.\nLa versione in prosa.\nIl \"Roman de Th\u00e8bes\" \u00e8 stato volto in prosa, all'inizio del XIII secolo: nella compilazione storiografica nota come \"Histoire ancienne jusqu'\u00e0 C\u00e9sar\", attribuita a Wauchier de Denain e che ebbe vasta circolazione anche fuori dalla Francia, compare infatti un'ampia sezione dedicata a Tebe, basata sulla redazione lunga del romanzo in versi (forse quella trasmessa da \"A\", o una affine). Tale sezione in prosa \u00e8 stata stampata nel XVI secolo con il titolo di \"Roman d'Edyppus\"."}
{"id": "706751", "revid": "767487", "url": "https://it.wikipedia.org/wiki?curid=706751", "title": "H\u00e5steinen", "text": "La montagna di H\u00e5steinen consiste di due vette di 965 e 933 metri d'altezza (\"H\u00e5steinen e H\u00f8ydalsnipa\"). \nDalla cima occidentale H\u00f8ydalsnipa la veduta panoramica verso l'H\u00f8ydalsfjord, il mare e le isole \u00e8 pittoresca. \nIl nome H\u00e5steinen (pronunciato: [\u02c8ho: steinen]) significa \"La pietra alta\".\nFra le due cime c'\u00e8 il lago H\u00e5steinsvatnet a 752 .\nIl massiccio di H\u00e5steinen consiste di conglomerato. \nDal lato sud c'\u00e8 una parete rocciosa piacevole per arrampicarsi.\nIl plateau meridionale.\nSud di H\u00e5steinen c'\u00e8 un plateau che si allunga fino a Fagernipa sull'estremit\u00e0 sud del plateau. Una frattura divide il plateau in due nel senso est-ovest. Il plateau intero \u00e8 pieno di piccoli laghi con occasioni ricche per la pesca; (Villeb\u00f8vatnet, Simavatnet, Svartevatnet, St\u00f8lsvatnet, Nonsnipevatn\u00e5, Nipevatn\u00e5 e Dyttingane)."}
{"id": "706755", "revid": "287204", "url": "https://it.wikipedia.org/wiki?curid=706755", "title": "Hasteinen", "text": ""}
{"id": "706761", "revid": "114986321", "url": "https://it.wikipedia.org/wiki?curid=706761", "title": "Zona di Brillouin", "text": "In fisica dello stato solido, si chiama prima zona di Brillouin la cella di Wigner-Seitz del reticolo reciproco.\nPreso un qualsiasi punto del reticolo di Bravais come in figura, il contorno della zona di Brillouin si ottiene tracciando la bisettrice delle linee congiungenti i primi vicini nel reticolo reciproco. In tre dimensioni alle rette bisettrici si sostituiscono i piani bisettori.\nLa zona di Brillouin pu\u00f2 anche essere definita come la regione di spazio k che pu\u00f2 essere raggiunta dall'origine non attraversando nessuno dei piani definiti dalla legge di Bragg.\nSi definiscono inoltre la seconda, la terza e le successive zone di Brillouin, corrispondenti ad una sequenza di zone nello spazio reciproco non sovrapposte ed a maggior distanza dall'origine: la \"n\"-sima zona di Brillouin consiste nella regione di spazio che si ottiene attraversando \"n\" \u2212 1 piani definiti dalla legge di Bragg. Tali zone hanno un interesse minore, per questa ragione con \"zona di Brillouin\" si identifica la prima.\nL'importanza della prima zona di Brillouin dipende dalla descrizione mediante funzioni di Bloch delle onde in un mezzo periodico, in tale rappresentazione si trova che le soluzioni possono essere completamente caratterizzate dal loro comportamento in una sola zona di Brillouin.\nEssendo il reticolo reciproco di un reticolo cubico semplice ancora un reticolo cubico, la zona di Brillouin di un reticolo cubico \u00e8 un cubo. Al contrario essendo il reticolo reciproco del cubico a corpo centrato un reticolo cubico a facce centrate la prima zona di Brilluoin \u00e8 un dodecaedro rombico. Mentre per un reticolo cubico a facce centrate il reticolo reciproco \u00e8 cubico a corpo centrato quindi la prima zona di Brillouin \u00e8 un ottaedro tronco.\nPunti critici.\nMolti punti di elevata simmetria nella prima zona di Brillouin sono di particolare interesse, tali punti sono detti punti critici. Sono nel seguito indicati i simboli con cui vengono convenzionalmente identificati."}
{"id": "706771", "revid": "300067", "url": "https://it.wikipedia.org/wiki?curid=706771", "title": "George Gervin", "text": "Ha militato nel ruolo di guardia ai massimi livelli sia nella American Basketball Association (con i Virginia Squires) che nella NBA (coi San Antonio Spurs e con i Chicago Bulls) per un totale di 14 stagioni. Soprannominato \"Iceman\" dai tifosi, fu uno dei realizzatori pi\u00f9 prolifici nella storia della pallacanestro. \u00c8 membro della Basketball Hall of Fame e della selezione dei 50 migliori giocatori della NBA.\nCarriera.\nNacque a Detroit in una numerosa famiglia (6 figli in tutto), alla quale dovette imparare a badare sin da bambino, da quando il padre fugg\u00ec di casa. A conclusione di una formidabile stagione alle High School, gli venne offerta da Long Beach State una borsa di studio, che abbandon\u00f2 dopo pochi mesi per fare ritorno in quel di Michigan. Anche il suo soggiorno alla Eastern Michigan non dur\u00f2 molto: dopo una stagione, infatti, nonostante gli oltre 29 punti a partita totalizzati fino ad allora, fu costretto ad abbandonare il college per via del rendimento scolastico troppo scadente.\nFu cos\u00ec che, notato da uno scout dei Virginia Squires, fece il suo approdo nella ABA, la storica lega rivale della NBA nei primi anni '70, compagno di squadra del leggendario Julius Erving che era allora al suo secondo anno fra i professionisti. Nella stagione 1973-1974, Gervin ricevette la prima convocazione per un All-Star Game, per poi passare ai San Antonio Spurs a met\u00e0 stagione.\nNell'estate del 1976, con la scomparsa della American Basketball Association, gli Spurs, e con essi Gervin, fecero la loro comparsa nella NBA. George si conferm\u00f2 immediatamente uno dei principali interpreti nel ruolo di guardia. Nel 1977 port\u00f2 San Antonio sulla vetta della Central Division, inaugurando il primo di quattro anni (tre consecutivi) come miglior realizzatore della NBA, a fronte di record personali di 63 punti in una sola partita e di 33 in un solo quarto (eguagliato da Carmelo Anthony e recentemente superato, con 37 punti, da Klay Thompson). Nei primi anni '80 gli Spurs, spostati nella Western Conference, giunsero per due stagioni consecutive ('82 e '83) ad un passo dalle Finals, sconfitti nelle finali di conference dai Lakers di Magic Johnson e Kareem Abdul-Jabbar.\nNella stagione 1984-85, la nuova gestione del coach Cotton Fitzsimmons, molto attenta alla fase difensiva, port\u00f2 alla cessione di Gervin che approd\u00f2 ai Bulls di Chicago proprio nell'anno dell'infortunio della stella locale Michael Jordan.\nAl termine di questa stagione lasci\u00f2 definitivamente la pallacanestro americana, approdando nel campionato italiano al Banco di Roma, dove mantenne la nomea di formidabile realizzatore collezionando una media di poco pi\u00f9 di 26 punti a partita."}
{"id": "706779", "revid": "26891", "url": "https://it.wikipedia.org/wiki?curid=706779", "title": "I.M.A.M. Ro.41", "text": ""}
{"id": "706780", "revid": "1494169", "url": "https://it.wikipedia.org/wiki?curid=706780", "title": "Universidad de Chile", "text": "Il nome Universidad de Chile pu\u00f2 riferirsi:"}
{"id": "706781", "revid": "26891", "url": "https://it.wikipedia.org/wiki?curid=706781", "title": "R\u00e8gia Aeronautica", "text": ""}
{"id": "706782", "revid": "287204", "url": "https://it.wikipedia.org/wiki?curid=706782", "title": "Agostino Lascaris di Ventimiglia", "text": "Lascaris ereditava i titoli nobiliari di marchese della Rocchetta e conte di Castellar. Agostino - o Giovanni Agostino Giuseppe - fu membro del Collegio elettorale del Dipartimento del Po e consigliere comunale di Torino durante il periodo del dominio francese; ufficiale della Legion d'onore, fu nominato conte dell'Impero francese con decreto del 3 dicembre 1809 e lettere patenti del 26 aprile 1810. Lascaris fu sindaco di Torino nel 1818 e di Pianezza nel 1826.\nBiografia.\nDiscendente dall'antica famiglia Lascaris di Ventimiglia, Agostino nacque da Giuseppe Lascaris di Ventimiglia e da Agnese Teresa Maria Tondut Peyre, dei conti di Ganzo e Costa d'Oneglia. Agostino nel 1803 spos\u00f2 l'ultima discendente del ramo primogenitale dei marchesi Carron di San Tommaso, Cristina Giuseppa Marianna - detta Giuseppina - e divenne proprietario del palazzo che porta il nome di Palazzo Lascaris, a Torino. Giuseppina Carron, fu figlia di Giuseppe Bonaventura Carron di San Tommaso di Brian\u00e7on- marchese di Sommariva Perno, conte di Avigliana, Primo scudiere e Gentiluomo di Camera di S.A.R. il Principe di Piemonte - e della moglie Maria Lesbia Cristina Doria, dei marchesi di Ciri\u00e9 e del Maro, conti di Prel\u00e0 e di Dusino, signori di Testico, Cesio e Valdichiesa\nLa carriera militare.\nLascaris a quindici anni entrava alla corte reale di Torino come paggio e il 3 luglio 1793 era nominato Scudiere reale in seconda e Gentiluomo di bocca. In pari data riceveva i galloni di capitano di fanteria e l'anno successivo aggregato allo Stato maggiore sabaudo, in qualit\u00e0 di aiutante di campo del re Vittorio Amedeo III di Savoia. \nSubentrato il regime napoleonico, dopo l'Armistizio di Cherasco, Lascaris transitava, con il medesimo grado, nell'armata francese, servendo con distinzione e grandi prove di valore nelle campagne militari del 1796-1799 - inquadrato con i reparti piemontesi nella divisione del generale Paul-Louis Gaultier de Kerveguen - incaricato, come geniere, di ristrutturare le fortificazioni di Firenze, Siena e Pontremoli e di compiere numerose azioni di ricognizione. Lascaris, nel 1800, dopo la battaglia di Marengo, si spogli\u00f2 della divisa. \nNel 1810 passato a Parigi - dove la sposa sin dal 1807 era stata nominata Dama del Palazzo dell'imperatrice Giuseppina di Beauharnais, poi di Maria Luisa d'Asburgo-Lorena - il marchese - inizialmente inviato come rappresentante del comune di Torino presso la corte imperiale - prese a dedicarsi alle scienze, le arti e specialmente l'agricoltura. Nel 1814 il re di Sardegna, tornato in Torino, richiam\u00f2 tutti gli antichi ufficiali, e cos\u00ec Lascaris si trov\u00f2 riaggregato all'esercito savoiardo, per lungo tempo con il grado di capitano - nonostante l'anzianit\u00e0 di servizio - probabilmente per le sue simpatie napoleoniche. Nel 1815, Lascaris accompagna la consorte - per motivi di salute - in Toscana, a Pisa, dove Lascaris si ferma sino almeno al marzo 1816, nonostante nell'ottobre precedente fosse stato inviato dal governo sabaudo a compiere operazioni di ricognizione militare in Provenza, oltre il fiume Varo. Soltanto agli 11 settembre del 1816 Lascaris - che aveva presentato rimostranze ai suoi superiori per i mancati avanzamenti di carriera - risulta promosso al grado di maggiore. Il 21 gennaio 1832 Lascaris fu promosso maggior generale e con tale grado fu posto a riposo, ma ancora nel 1833 continuava a dare il proprio contributo di competenze militari e strategiche - in qualit\u00e0 di vicepresidente dell'Accademia delle Scienze di Torino - con l'apprezzatissimo saggio \"Essai sur quelques am\u00e9liorations dans l'art de la guerre\", e nel 1838 gli veniva riconosciuto il grado onorifico di luogotenente generale.\nTuttavia, sino almeno al 1816, secondo \"Il Memoriale di Sant'Elena\", Napoleone Bonaparte, imperatore in esilio, poneva i coniugi Lascaris fra i pi\u00f9 cari ricordi e fra i pi\u00f9 fedeli alla sua persona: \"L'Empereur dit qu'il renouvela \u00e0 Turin, la galanterie gracieuse de Troyes, dans la personne de Mme de Lascaris, et dans les deux endroits, du reste, il croit avoir eu \u00e0 se louer de sa lib\u00e9ralit\u00e9, et en avoir recueilli le fruit. Les deux familles se sont montr\u00e9es attach\u00e9es et reconnaissantes.\"\nGli interessi scientifici e l'attivit\u00e0 politico-amministrativa.\nNel 1809, Lascaris fu ammesso alla Societ\u00e0 reale d'agricoltura che fu parimenti da lui presieduta negli anni 1819-1835. Nel 1818 \u00e8 sindaco di Torino - dopo lunga esperienza come decurione cittadino - e nel 1820 fu inoltre aggregato all'Accademia delle Scienze, della quale fu vice-presidente dal 27 giugno 1830 e poi presidente. Il 19 ottobre 1831 Agostino fu nominato Grande di Corte da Carlo Alberto di Savoia e Consigliere di Stato, ed ebbe parte fondamentale nella compilazione del Codice civile sabaudo del 1837. Altro importante ufficio espletato dallo statista piemontese fu quello di membro del Consiglio generale del debito pubblico, con nomina regia del 10 febbraio 1820, 16 agosto 1831 e successiva conferma del 27 gennaio 1838. Il 31 dicembre 1823 fu nominato - dal Consiglio generale del Comune di Torino - Mastro di Ragione del comune torinese (capo della Ragioneria)\nPer le sue competenze scientifiche, Lascaris fu aggregato ad altri corpi accademici: il 30 giugno 1814 all'Accademia Valdarnese, il 10 giugno 1824 alla \"Soci\u00e9t\u00e9 linn\u00e9enne\" di Parigi, il 20 giugno 1824 alla Societ\u00e0 di Agricoltura, Istoria naturale e Arti utili di Parigi, il 22 luglio 1826 alla Societ\u00e0 economica di Chiavari, e nel 1833 all'Accademia della valle Tiberina toscana di scienze, lettere e arti. Lascaris fu inoltre eletto membro onorario dell'Accademia Albertina e membro della Nobile societ\u00e0 per la direzione de' teatri di Torino.\nNel 1825, divenne il primo presidente della neonata Camera di Agricoltura e Commercio (l'attuale Camera di Commercio di Torino), dopo essere stato Direttore della Reale Societ\u00e0 agraria e, nel corso degli anni, pubblic\u00f2 una trentina di contributi scientifici di prevalente argomento botanico, agronomico e industriale. \nNel 1829 e 1832, Lascaris, organizza e finanzia personalmente le prime Esposizioni dell'industria, arti e mestieri di Torino, ospitate con circa cinquecento aziende nel Castello Valentino. Le Esposizioni sono il segno tangibile di un lento ma progressivo cammino verso una societ\u00e0 non pi\u00f9 agricola, ma industriale.\nNel 1828 Lascaris patrocin\u00f2 l'apertura di un banco pubblico di prestito e sconto per favorire l'economia, ma ricevette parere negativo dalla Camera di commercio di Genova. Migliore sorte ottenne la proposta del 1834 di aprire un banco di prestito pubblico a vantaggio dello sviluppo agricolo e industriale. A tale scopo il re nel 1835 dava il consenso alla Cassa di riserva dello Stato di destinare la somma di sei milioni di lire per prestiti al quattro per cento sui depositi delle aziende industriali della seta.\nNel 1798 acquist\u00f2 i resti del castello di Pianezza e l'annessa tenuta, che era appartenuta tra l'altro ai Savoia, ai Provana e infine al governo francese, che lo aveva venduto a privati i quali lo avevano abbattuto. Negli anni successivi vi fece costruire una villa in stile Impero, che don\u00f2 poi all'arcivescovo di Torino (l'attuale villa Lascaris).\nLascaris nel 1835 fece curare e pubblicare a sue spese le opere cinquecentesche di Giovanni Francesco Fara, \"De Rebus Sardois\" e \"Chorographia Sardiniae\", provenienti da manoscritti inediti della biblioteca del padre, gi\u00e0 vicer\u00e9 di Sardegna.\nNel 1835, Lascaris si trasfer\u00ec nella propria villa di Pianezza, e lasci\u00f2 Palazzo Lascaris agli eredi in usufrutto. Attualmente Palazzo Lascaris \u00e8 sede del Consiglio Regionale del Piemonte. Lascaris fu eletto presidente perpetuo della Accademia delle Scienze di Torino il 26 novembre 1837. Mor\u00ec nel 1838.\nDiscendenza.\nLa figlia unica di Agostino Lascaris, Adele, spos\u00f2 diciannovenne nel 1826, con ricca dote di circa due milioni di lire, Gustavo Benso di Cavour. Dal matrimonio, alquanto infelice, nacquero due figli, Augusto - morto alla battaglia di Goito - e Ainardo - rimasto celibe - oltre una figlia, Giuseppina, moglie nel 1851 di Carlo Alfieri di Sostegno, conte di Magliano. La prematura morte di Adele, il 31 dicembre 1833, produsse una notevole incrinatura dei rapporti di Gustavo con il fratello Camillo, il quale, legato alla cognata da particolare affetto, incolp\u00f2 Gustavo della cattiva riuscita del suo matrimonio e dei dissapori che l'avevano diviso dalla moglie fino alla fine.\nIl testamento e la successione.\nIl 7 settembre 1835, a cinquantanove anni, Lascaris dettava il suo testamento, indicando le sue volont\u00e0 \"post mortem\".\nLa moglie Giuseppina \u2013 gi\u00e0 in possesso di un vasto patrimonio come ultima erede del ramo primogenitale dei marchesi Carron \u2013 veniva beneficiata dell'usufrutto vitalizio della sontuosa villa di Pianezza, con le dipendenze \u2013 un tempo incluse al castello - della casa e giardino del \"Colombaio\", e un prato, separato dal parco di Pianezza da un recente acquedotto. Il vitalizio comprese inoltre la vicina casa colonica \"Giuseppina\", dotata di una azienda agricola di oltre 15 ettari, da ritagliarsi dal \"grandioso tenimento...estesissima possessione di vigne\" che costituiva la propriet\u00e0 complessiva concessa in loco dal governo francese a Lascaris nel 1798/99, probabilmente corrispondente all'intero territorio dominicale dell'antico marchesato di Pianezza.\nLa nuda propriet\u00e0 del vitalizio della consorte era concessa, alla morte di Lascaris, alla mensa vescovile di Torino, che avrebbe dovuto assumere anche il pieno usufrutto della villa e dipendenze \u2013 escluso il grandioso tenimento comprendente altre cascine - alla morte della moglie.\nAi nipoti, Augusto, Giuseppina e Ainardo Benso \u2013 figli dell'adorata Adele Lascaris mancata da quasi due anni \u2013 in pratica, al momento della morte di Lascaris, non era lasciato quasi nulla, poich\u00e9 venivano istituiti eredi della sola quota legittima di 1/3 del patrimonio, ma obbligati alla collazione della dote materna, di circa due milioni di lire d'argento, gi\u00e0 concessa in vita da Lascaris ai Benso, che andava a cancellare \u2013 o meglio sostituire - il terzo della legittima, cio\u00e8 della quota di diritto, obbligatoria per legge.\nIl plenario usufrutto \u201cdi tutti gli altri miei beni, effetti e ragioni\u201d Lascaris lo intestava ai figli del conte Agostino Avogadro di Valdengo, ai figli del conte Carlo Felice De Morri di Castelmagno e al cavaliere Carlo Cordero di Belvedere. Ovvero ai suoi cugini, discendenti dalla contessa Anna Peyre della Costa d'Utelle, prozia materna. I cugini Avogadro, per ricevere il legato, avrebbero dovuto aggiungere al proprio il cognome Lascaris di Ventimiglia, come i De Morri e Cordero quello di Peyre della Costa, giunta che infatti avvenne.\nGli altri rami dei Lascaris Ventimiglia \u2013 quelli dei cugini del padre Giuseppe; Giovanni Paolo, conte di Peille e Luigi Gaetano Marinetto, conte di Aspremont, che dividevono le propriet\u00e0 di Castellar - erano estinti, dopo essere stati espropriati durante la Rivoluzione francese; analoga sorte sembrano aver subito i beni del marchesato di Rocchetta del Varo; quindi gran parte dell'asse ereditario era costituito dai beni della contea di Costa d'Oneglia, ereditata dalla madre, e da quelli concentrati in Fossano e Savigliano. Oltre naturalmente Palazzo Lascaris a Torino, e la vastissima propriet\u00e0 del marchesato di Pianezza. La politica patrimoniale di Lascaris - condizionata dagli eventi della Rivoluzione francese e dal successivo ridisegnarsi dei confini con la Francia - sembra essere stata quella di abbandonare le propriet\u00e0 incluse nella contea di Nizza e investire il ricavato in attivit\u00e0 agricole e finanziarie piemontesi. Cos\u00ec la contea di \u00c8ze - ereditata dalla nonna materna Maria Elisabetta Francesca Cortina di San Martino - espropriata nel 1792 dal regime repubblicano, fu rivenduta al Lascaris nel 1814, ma questi la cedette nel 1824 al Comune di \u00c8ze al prezzo di cinquantacinquemila lire.\nTale asse patrimoniale \u2013 in usufrutto ai cugini materni \u2013 secondo il testatore sarebbe rientrato nel pieno godimento dei nipoti Benso soltanto alla morte del marchese Michele Benso, della moglie Adele Susanna Sellon e del figlio Gustavo Benso di Cavour, genero del marchese. Avvenimento luttuoso che si determin\u00f2 soltanto nel 1864 con la morte di Gustavo, quando i figli Ainardo e Giuseppina poterono finalmente ereditare il patrimonio Lascaris.\nInutili risultarono infatti le impugnazioni del testamento da parte della moglie di Lascaris \u2013 da tempo separata dal marito - e dei nipoti, che furono respinte dal Senato di Torino con sentenze del 17 maggio e 7 luglio 1839.\nNonostante tali sentenze, forse in vista di una proposta di transazione agli usufruttuari nominati dal marchese, Camillo Benso di Cavour, nei suoi diari, al 12 gennaio 1840, annotava un inventario riassuntivo dei beni che la vedova Giuseppina Carron avrebbe dovuto ereditare dal marito e disporre in favore di suo fratello Gustavo per 500.000 lire. Cosa che avvenne nel testamento della Carron del 17 gennaio 1841, ma senza alcun effetto pratico. Infatti, altra sentenza dell'8 febbraio 1840 aveva spento le speranze dei Benso di riacquistare parte dei beni della villa di Pianezza, destinata ai vescovi. Ancor prima di aprire il testamento, il 2 agosto 1838, Camillo Benso confidava in una lettera \"j'esp\u00e8re peu pour mes neveux\" e successivamente il 22 gennaio 1841 parlava di \"torts inf\u00e2mes\" del marchese contro il fratello.\nVilla Lascaris a Pianezza.\nIn Pianezza rimangono i ruderi del primitivo castello, oltre alla cosiddetta Torre dell'Orologio, di origine quattrocentesca, e alcune gallerie in parte murate. La torre, di forma poligonale e irregolare \u00e8 decorata da una fascia dentellata; la parte posteriore, pi\u00f9 antica, ha forma di parallelepipedo, mentre la parte esterna ha spigoli smussati. Ne XVI secolo, a seguito dell'investitura del marchesato di Pianezza ai Langosco di Stroppiana, il maniero fu riconvertito in residenza signorile. Questa fu demolita in data imprecisata, ma gi\u00e0 nel 1798 il governo francese vendette i ruderi ad Agostino Lascaris di Ventimiglia. \nLascaris fece ricostruire una splendida villa in stile impero, di generose dimensioni, nella zona nord di un grandioso parco all'inglese. La villa presenta la facciata principale a lesene rivolta a ovest, a tre piani fuori terra, verso il giardino, mentre lateralmente esistevano due edifici a due piani fuori terra, quello rivolto a sud \u00e8 originale e contiene gli ambienti di rappresentanza al piano terra, mentre il primo piano ospitava le stanze private di Lascaris. Il fabbricato a nord, verso il borgo, ospitava la servit\u00f9. All'interno esiste un grazioso cortiletto che racchiude i vari edifici ed \u00e8 chiuso in fondo da un muro che richiama le dimensioni del corpo di facciata. \nNei sotterranei sono dislocate le cantine e un \"infernot\" o cantina fredda, raggiungibile attraverso un cunicolo in discesa, posto a 7 metri di profondit\u00e0. Per l'approvvigionamento idrico la villa fu dotata di due pozzi molto profondi. Leggermente discosto, un edificio rurale ospitava le stalle e i magazzini. In questa zona era posta anche la ghiacciaia, sopra all\"infernot\", in modo da raffreddare ulteriormente il locale sottostante.\nLo stile impero si riscontra in particolare nell'inferriata del balcone centrale e nella lunetta che sovrasta il portone centrale, caratterizzati da un motivo ricorrente di frecce. L'interno, nella zona sud, \u00e8 decisamente notevole. Al piano terra l'androne d'ingresso per le carrozze con lapidi, busti commemorativi di Lascaris, del vescovo Fransoni e blasoni nobiliari, conduce al cortiletto interno dove appare altro stemma in marmo dei Lascaris.\nDa uno spazioso ingresso si accede a sud alla sala da pranzo, fornita di bella cornice decorata con figure mitologiche e classiche, poi viene il salone da ballo, con pavimento \u201cseminato alla veneziana\u201d e interamente decorato con pitture a tempera del paesaggista piemontese Luigi Baldassarre Reviglio. Si accede quindi alla sala del biliardo magnificamente decorata con affreschi di cinque battaglie e a \"trompe l'oeil\" dei pittori Luigi Sevesi e Francesco Vacca, raffiguranti, questi ultimi, fra le colonne in false nicchie, uomini insigni cari al Lascaris, sia per le amate scienze, sia per il buon governo. Fra questi: Vittorio Alfieri, che ha in mano un libro, ove si legge \"Saul\", Giovanni Battista Beccaria, Cristoforo Colombo, Andrea Doria, Pietro Micca, Joseph-Louis Lagrange - che regge il volume \"Meccanica analitica\" - Giuseppe Lascaris \u2013 padre di Agostino e grande diplomatico sabaudo -, Carlo Emanuele III di Savoia, Cincinnato, Giovanni Battista Lorenzo Bogino e Bernardino Galliari.\nA nord si accede a una sala di disimpegno ed alla scalinata d'accesso al piano nobile.\nAl piano nobile anche gli arredi richiamano lo stile impero: sedie con gambe a sciabola e schienale con motivo a lira, com\u00f2 con colonnine e inserti in ottone, un secretaire, letto a baldacchino, una dourmilleuse, un magnifico inginocchiatoio intarsiato, ecc. Interessante lo studio del Lascaris, con biblioteca ricca di manoscritti e libri rari. Il materiale librario \u00e8 attualmente in via di catalogazione. I tre terrazzi al piano nobile sono ornati da diciassette statue raffiguranti le Muse, le Virt\u00f9 e altri personaggi mitologici, provenienti dalla villa cinquecentesca. \nCompleta il piano terra la cappella gentilizia, che ospita le tombe dei Lascaris; con epigrafi a pavimento di Lascaris, dei suoi genitori, della moglie, del figlio Cosimo - deceduto neonato - della sua amata figlia Adele e delle sorelle Costanza e Maria Luisa Felicita. La cappella \u00e8 ornata dagli affreschi del Sevesi e del Vacca e da una statua in stucco della Madonna.\nIl parco all'inglese.\nIl parco vantava in origine un'estensione di oltre quattro ettari. Era, in origine, un giardino all'italiana con aiuole squadrate e siepi regolarmente potate e fontana ornamentale con giochi d'acqua. Insieme alla costruzione della villa il giardino fu trasformato in parco paesaggistico all'inglese. Tuttavia, sopravvivono elementi del vecchio giardino all'italiana: alcuni tratti di siepe potata tendono ancora a bordare i viottoli, che in alcuni casi sono ancor rettilinei e definiti, esiste in fondo un accenno a tunnel vegetale, ma lo spazio \u00e8 sovrastato dal parco all'inglese. Anche l'aspetto romantico del primo Ottocento \u00e8 degnamente rappresentato dalle rovine del vecchio castello, sparse qua e l\u00e0. Nella zona nord sorgeva una torre neogotica, ricettacolo per i cervi, ad est sorgeva la torre originale del Quattrocento, adattata a serra floreale, e nei pressi sorgeva il tiro a segno adorno di una statua della dea Pomona. Il parco rappresenta inoltre molteplici e interessanti essenze vegetali, sia nostrane sia esotiche: siepi di Bosso, alcuni esemplari di Tasso, di Faggio, di Cedro del Libano, Quercia rubra del Nord America, Thuje orientali, Liriodendro tulipifera del Nord America, ecc. Completa il complesso la grande vasca - al centro del parco - che in origine conteneva un gruppo scultoreo in marmo che fungeva da fontana, rappresentante un uomo che da una piccola botte scaricava l'acqua in una conchiglia sorretta da due sirene, per poi ricadere nell'ampia vasca. Il gruppo marmoreo era arricchito da un busto d'uomo rappresentante l'autunno, un putto suonante la lira sopra due delfini e da una imponente statua di Giove che scaglia le sue saette. L'acqua per alimentare la fontana veniva raccolta dal fiume Dora con un complesso macchinario idraulico. In fondo al parco, esisteva infine, fino ai tempi della seconda Guerra mondiale, un tempietto cinese.\nPalazzo Lascaris di Ventimiglia a Torino.\nAlla morte di Lascaris, il genero Gustavo Benso, diseredato, si trasferisce da Palazzo Lascaris, sempre a Torino, nell'avito palazzo di casa Cavour. Dal 1851 la nipote Giuseppina, sposata con Carlo Alfieri, acquisisce dal momento del matrimonio - come da legato testamentario di Agostino - la rendita annua di 3000 lire, da prelevarsi sul capitale - e non sui frutti - gestito dai cugini paterni Avogadro, De Morri e Cordero. Tale rendita le permette nel 1861 di accedere alla propriet\u00e0 di Palazzo Lascaris e di affittare l'immobile al Ministero dell'interno, ad uso del Consiglio di Stato e, dal 1872, della Corte suprema di cassazione. Alla scadenza del contratto con la Corte di cassazione, nel 1883, Giuseppina Benso vende l'immobile per 480.000 lire al Banco di Sconto e Sete. Il complesso, che aveva mantenuto sino ad allora pressoch\u00e9 integra la struttura originale, compresi giardini e rustici, viene lottizzato dal Banco: la parte su via dell'Arsenale \u00e8 ceduta alla Banca Tiberina che, demolite le vecchie costruzioni, edifica una palazzina a tre piani. Lo stesso Banco modifica alcune parti del palazzo ed aggiunge due gallerie sui lati del cortile. L'11 luglio 1889, il palazzo \u00e8 sede della prima riunione del Consiglio di amministrazione della FIAT. Dopo vari passaggi di propriet\u00e0 - alla contessa Tiretta, a Riccardo Gualino, alla SNIA - il bombardamento di Torino del 13 luglio 1943 colpisce anche palazzo Lascaris. Nel salone centrale sono distrutti gli affreschi secenteschi di Stefano Maria Legnani. Nel 1948 la Snia Viscosa vende l'immobile alla Camera di Commercio Industria ed Artigianato di Torino che, restaurato lo stabile, vi si insedia sei anni dopo. Il 16 gennaio 1975 la propriet\u00e0 passa alla Regione Piemonte. I restauri pongono in luce, in due ambienti, soffitti lignei a cassettoni decorati e, sulle pareti, stucchi e due cicli di affreschi, denominati \u201cdelle allegorie\u201d e \u201cdelle gesta di Sansone\u201d, realizzati dai pittori Giovan Battista e Giovan Paolo Recchi. Dal 1979 Palazzo Lascaris \u00e8 sede dell'Assemblea regionale del Piemonte."}
{"id": "706785", "revid": "964", "url": "https://it.wikipedia.org/wiki?curid=706785", "title": "Laerte", "text": "Laerte (in greco: \u039b\u03b1\u03ad\u03c1\u03c4\u03b7\u03c2 \"La\u00e8rt\u0113s\") \u00e8 un personaggio della mitologia greca, noto per essere uno degli Argonauti e il padre di Ulisse (che per questo viene a volte denominato \"Laerziade\", \u039b\u03b1\u03b5\u03c1\u03c4\u03b9\u03ac\u03b4\u03b7\u03c2 \"Laerti\u00e0d\u0113s\", \"figlio di Laerte\"). Secondo alcune fonti secondarie successive a Omero, il padre di Ulisse era Sisifo, che violent\u00f2 la madre di Ulisse, Anticlea, prima che sposasse Laerte.\nMitologia.\nLaerte era figlio di Arcesio, o Arcisio e di Calcomedusa.\nDal bisnonno Deioneo (figlio di Eolo e padre di Cefalo) derivava l'appartenenza alla stirpe di Deucalione.La sua famiglia era originaria di Cefalonia, difatti suo nonno Cefalo era eponimo dell'isola.\nFu re di Itaca e spos\u00f2 Anticlea, quando lei gi\u00e0 aspettava Ulisse da Sisifo.\nIl re Laerte fu membro della spedizione degli Argonauti, come molti eroi della sua generazione. Rientrato vittorioso dal viaggio con Giasone, partecip\u00f2 alla caccia del cinghiale di Calidone.\nQuando suo figlio Ulisse torn\u00f2 a Itaca dieci anni dopo la fine della guerra di Troia, durante i quali aveva dovuto soffrire molto per sfuggire alle insidie tramate dal dio del mare Poseidone, Laerte, gi\u00e0 molto anziano, non lo riconobbe al primo impatto, ma Ulisse dovette descrivergli il frutteto che un tempo egli stesso gli aveva donato. Nel frattempo Penelope, moglie di Ulisse, aveva tessuto durante il giorno e disfatto durante la notte il velo funerario per Laerte.\nQuando Eupite venne a reclamare vendetta per la morte del figlio Antinoo, ucciso durante lo scontro con i Proci, la dea Atena infuse allora \u00abuna gran forza\u00bb in Laerte, il quale trapass\u00f2 il nemico da parte a parte con un colpo di lancia."}
{"id": "706786", "revid": "256896", "url": "https://it.wikipedia.org/wiki?curid=706786", "title": "Dieta del Giappone", "text": ""}
{"id": "706789", "revid": "599013", "url": "https://it.wikipedia.org/wiki?curid=706789", "title": "Asterione", "text": ""}
{"id": "706791", "revid": "1745361", "url": "https://it.wikipedia.org/wiki?curid=706791", "title": "Dis Pater", "text": "Dite o Dis Pater \u00e8 una divinit\u00e0 romana. Inizialmente considerato dio delle ricchezze del sottosuolo, fin\u00ec per divenire il dio del sottosuolo ed essere cos\u00ec identificato con Plutone, l'equivalente di Ade nella mitologia greca.\nIn latino \"Dis\" (pi\u00f9 raro \"Ditis\") deriva da \"dis, ditis\" aggettivo contratto di \"dives, divitis\" cio\u00e8 ricco. Il suo nome significa \"il padre delle ricchezze\". Si identifica completamente con Pluto, nome accostato all'aggettivo greco \"ploutos\", ricco.\nDante nella \"Divina Commedia\" chiama Dite la citt\u00e0 interna dell'Inferno (sesto cerchio), dove sono puniti i peccati di \"malizia\" cio\u00e8 quelli commessi volontariamente e non causati da una perdita di controllo. E Ugo Foscolo nel carme \"Dei Sepolcri\" parla del \"limitar di Dite\", il regno dei defunti (v. 25).\nIl poeta latino Virgilio nell'Eneide (libro VI; vv. 268- 269) scrive di Enea e della Sibilla Cumana che entrano nell'oltretomba: \" Sotto la notte sola, andavano oscuri per l'ombra / e per le vacue case di Dite e i suoi vani regni, /...\".\nIn altri media.\nDispater \u00e8 uno dei sovrani dei Nove Inferi di Bator nel gioco di ruolo \"Dungeons &amp; Dragons\", e in particolare ne governa il secondo strato, Dis.\nDis Pater \u00e8 lo Spirito venerato dai membri del Clan Giovanni nel gioco di ruolo \"Vampiri la Masquerade\"."}
{"id": "706792", "revid": "1745361", "url": "https://it.wikipedia.org/wiki?curid=706792", "title": "Eolo (figlio di Elleno)", "text": "Eolo () \u00e8 un personaggio della mitologia greca, eponimo e capostipite degli Eoli, la seconda popolazione di origine ellenica che invase l'antica Grecia nel II millennio a.C.\nIl mito.\nSecondo Pseudo-Apollodoro \u00e8 figlio terzogenito di Elleno e della ninfa Orseide, \u00e8 fratello di Doro e Suto e sposando Enarete divenne padre di sette maschi e cinque femmine che presero il nome di Eoliani. Eolo regn\u00f2 in Magnesia.. I nomi e l'identit\u00e0 dei figli variano tra gli autori: \"Il catalogo delle donne\" di Esiodo enumera Sisifo, Atamante, Creteo, Salmoneo, Deioneo, Periere, Magnete, e le figlie Pisidice, Alcione, Calice, Canace e Perimede. Altri autori includono Cercafo, Macareo, Macedone, Suto Etlio, Ceice, Minia., Tanagra e Tritogenia.\nIn una versione del mito, Eolo \u00e8 invece figlio di Xuto e fratello minore di Iono e Acheo. \nSecondo una versione del mito, Eolo ebbe anche una figlia di nome Arne o Melanippe. Eolo sedusse Ippe, la figlia del centauro Chirone, che rimase incinta. Temendo l'ira di Chirone, con l'aiuto di Poseidone si trasform\u00f2 in cavalla, e il dio del mare pose la sua immagine nel cielo. La figlia nata fu una puledra dal nome di Melanippe o Arne, e Poseidone se ne invagh\u00ec. Dalla loro unione nacquero due gemelli, Beoto ed Eolo, che furono adottati da Teano, moglie di Metaponto, re dell'omonima citt\u00e0 della Magna Grecia. I due gemelli in seguito fondarono insediamenti, rispettivamente nella Beozia e nelle isole Eolie. Secondo una tradizione minoritaria, questo secondo Eolo sarebbe il custode dei venti di cui parla l\"Odissea\", ma l'Eolo omerico \u00e8 in genere considerato un personaggio a s\u00e8 stante, distinto sia da Eolo figlio di Elleno che da Eolo figlio di Poseidone\nEolo viene citato anche nell\"Iliade\" (libro VI, v. 154).\nEsegesi.\nProbabilmente le due storie che raccontano la violenza fatta da Eolo e Poseidone verso due cavalle, si riferiscono al medesimo evento, e cio\u00e8 il prevalere degli Eoli sui Pelasgi adoratori del cavallo o della dea dei cavalli.\nRendere Eolo e Ione figli di Suto, e non Elleni della prima generazione, significava condannare Ioni ed Eoli che con il tempo si erano piegati al culto titanico dei Pelasgi. Infatti solo gli Achei riuscirono a imporre il proprio olimpo (titanomachia)."}
{"id": "706795", "revid": "125972054", "url": "https://it.wikipedia.org/wiki?curid=706795", "title": "Micro-Star International", "text": "Micro-Star International (MSI) \u00e8 una multinazionale taiwanese dell'informatica con sede a Nuova Taipei e filiali nelle Americhe, in Europa, in Asia, in Australia e in Sudafrica.\nMSI progetta, sviluppa e fornisce hardware per computer, prodotti e servizi correlati, tra cui: computer portatili, computer desktop, schede madri, schede grafiche, computer All-in-One, server, computer industriali, periferiche per PC, prodotti di infotainment per auto, e altri.\nL'azienda produce inoltre chipset di schede grafiche sia per AMD che per nVidia. Alcuni produttori di computer come Alienware e Falcon Northwest vendono PC equipaggiati con schede madre MSI. MSI produce anche schede madri adatte all'overclock. I prodotti MSI sono venduti al dettaglio, parti OEM, o ad altre imprese."}
{"id": "706797", "revid": "88740", "url": "https://it.wikipedia.org/wiki?curid=706797", "title": "Sciara (Giarre)", "text": "Sciara (\"a Sciara\" in siciliano) \u00e8 una frazione di Giarre, nella citt\u00e0 metropolitana di Catania).\nGeografia fisica.\nLa contrada si trova a monte dell'abitato giarrese, in posizione pi\u00f9 elevata rispetto a Macchia.\nIl territorio della frazione \u00e8 attraversato dal torrente Macchia e dal torrente Cacocciola che ne delimita la parte sud.\nStoria.\nLa parola \"sha\u00e2ra\" in arabo significa \"lingua di fuoco\" e, nel caso specifico, pare si riferisse ad una fascia del territorio che fu attraversata dalle lave dell'Etna. Durante la dominazione aragonese, il toponimo di questa localit\u00e0 veniva trascritto come \"Xara\" in lingua catalana.\nIl paese, che fino alla met\u00e0 del Novecento constava di piccole abitazioni rurali, nel 1924 fece erigere una chiesetta dedicata alla Madonna del Carmelo. Questa fu sottoposta canonicamente alla parrocchia di San Giovanni Montebello fino al 1959, quando divenne parrocchia autonoma. Il piccolo edificio di culto fu interamente ricostruito intorno al 1985 dopo che il sisma del 1971 l'aveva reso in parte inagibile.\nA seguito dell'espansione edilizia, Sciara si \u00e8 trasformata in una piccola borgata residenziale.\nMonumenti e luoghi d'interesse.\nChiesa Maria SS. del Carmelo.\nLuogo d'interesse con cui si identificano gli abitanti della frazione \u00e8 la chiesa parrocchiale dedicata alla Madonna del Carmelo che ivi \u00e8 da secoli venerata. Fino ai primi del Novecento, la piet\u00e0 e la devozione degli abitanti della frazione, trovava espressione in una edicola piuttosto rustica dove era collocata una effigie lignea della B.V. Maria del Carmelo alla quale si tributava culto e che veniva sin da allora solennemente festeggiata la prima domenica di settembre. \nL'idea di edificare una chiesa nasce nel 1924 quando la volont\u00e0 degli abitanti port\u00f2 alla creazione di un comitato esecutivo presieduto da Giuseppe Zinghirino che raccolse una somma di 400 lire le quali sommandosi alle 700 derivate dalla festa di quell'anno diedero impulso all'opera. L'idea di erigere una chiesa venne anche appoggiata dall'arciprete di Giarre don Tommaso Leonardi che ottenne l'autorizzazione dal Vescovo per avviare i lavori, fu cos\u00ec che il 3 settembre 1924 venne collocata solennemente la prima pietra. I lavori, a tratti rallentati, si conclusero con la consacrazione della Chiesa avvenuta il 6 aprile 1930 alla presenza dell'allora vescovo di Acireale mons. Evasio Colli. \nNel 1936 venne donata alla chiesa la pregevole statua lignea della patrona, tutt'oggi custodita e venerata. \nL'edificio si presentava ad unica navata con arcate laterali ed era arricchito all'interno da delicati stucchi dorati di derivazione liberty presenti specialmente sull'altare maggiore. \nAdornavano l'interno delle stampe su tela raffiguranti il Sacro Cuore di Ges\u00f9, la Madonna del Rosario di Pompei e San Giuseppe. \nIl prospetto esterno su due livelli era di fattura molto semplice e lineare con la tradizionale facciata-campanile che attraverso una finestra bifora dava spazio alle campane.\nIl 24 agosto 1959 la chiesa di Sciara viene innalzata al rango di parrocchia.\nTriste fu nel 1971 il terremoto che arrec\u00f2 danni a molti edifici della zona. Danni notevoli vennero riportati dalla chiesa di Sciara, da quella del Calvario della vicina frazione di Macchia e da numerose case. L'evento sismico port\u00f2 ad un progressivo deterioramento della struttura, che venne abbattuta negli anni Ottanta per dar spazio alla nuova chiesa solennemente inaugurata il 6 settembre 1987 e benedetta da mons. Giuseppe Malandrino. \nIl nuovo edificio, di maggiori dimensioni si presenta come una grande aula di forma vagamente ovale con due cappelle poste simmetricamente vicino all'ingresso e copertura in legno. L'altare, sistemato negli ultimi anni, \u00e8 caratterizzato dalla presenza di stucchi dorati e 6 colonne corinzie ispirati alle forme della precedente chiesa che arricchiscono la Cappella che custodisce il simulacro ligneo della Madonna e da un organo a canne realizzato di recente. \nOltre alle stampe gi\u00e0 citate, la chiesa possiede un quadro raffigurante il beato Giacomo Cusmano, le cui reliquie sono poste nell'altare, ed una Annunciazione del 1899. Il crocifisso ligneo \u00e8 opera recente, risale ai primi anni novanta.\n&lt;br&gt;Altra statua di particolare interesse e di modeste dimensioni \u00e8 quella della Madonna del Carmine venerata a Sciara prima di quella attuale; essa \u00e8 una statua in terracotta dipinta donata a Sciara dalla parrocchia del Carmine di Riposto e che presumibilmente \u00e8 pi\u00f9 antica di quella venerata a Riposto in quanto si ritiene sia il bozzetto preparatorio per la statua custodita nella parrocchia marinara.\nInfine pregevole testimonianza del passato \u00e8 una stola settecentesca riccamente ricamata donata da un sacerdote e utilizzata dal parroco in eventi di elevata importanza. \nL'antica scuola materna ed elementare, attiva sino agli anni Novanta e di propriet\u00e0 comunale, \u00e8 affidata alla parrocchia, che la utilizza per attivit\u00e0 di catechismo e ricreative nonch\u00e9 per custodire il fercolo in legno dorato utilizzato per la festa patronale.\nEventi.\nOgni anno viene organizzata in onore alla Madonna del Carmelo una festa religiosa nella prima domenica di settembre a cui partecipano numerosi pellegrini provenienti dai paesi limitrofi."}
{"id": "706800", "revid": "115024935", "url": "https://it.wikipedia.org/wiki?curid=706800", "title": "Miscarello", "text": "Miscarello (\"Muscare\u1e0d\u1e0du\" in siciliano) \u00e8 una piccola frazione di Giarre (Citt\u00e0 metropolitana di Catania), molto rinomata per la produzione d'uva da vino.\nIl toponimo appare per la prima volta in una carta del '700, dove non compaiono invece Macchia e San Giovanni Montebello, ed \u00e8 quasi certamente di origine araba (probabilmente esso significa \"refrigerio divino\").\nLa piccola chiesa del borgo, un tempo cappella patronale, \u00e8 dedicata alla Madonna del Rosario.\nIl paese di Miscarello \u00e8 stato definito pi\u00f9 volte \"Terrazza di Giarre\"."}
{"id": "706802", "revid": "1386670", "url": "https://it.wikipedia.org/wiki?curid=706802", "title": "Gruppo diciclico", "text": "Un gruppo diciclico, nella teoria dei gruppi, \u00e8 un gruppo non abeliano di ordine formula_1, usualmente denotato con formula_2, per qualche formula_3, che nasce dall'estensione del gruppo ciclico formula_4 di ordine 2 mediante il gruppo ciclico formula_5 di ordine formula_6. Il gruppo \u00e8 univocamente determinato dalla seguente presentazione:"}
{"id": "706803", "revid": "125849506", "url": "https://it.wikipedia.org/wiki?curid=706803", "title": "Cecrope", "text": "Cecrope () \u00e8 considerato il primo mitico re di Atene o il secondo, che avrebbe governato per 50 anni.\nGenealogia.\nSpos\u00f2 Agraulo, figlia di Atteo, dalla quale nacquero le figlie Aglauro, Erse e Pandroso e fu padre anche del maschio Erisittone che non ebbe figli.\nMitologia.\nNacque dal suolo e mut\u00f2 il nome alla sua terra da Atte o Attice a Cecropia. Era rappresentato come una sorta di uomo rettile, met\u00e0 uomo e met\u00e0 serpente, poich\u00e9 nell'antichit\u00e0 il serpente era uno dei simboli della terra.\nSecondo un'altra versione, nacque a Saida in Egitto. Alla testa di una colonia di Egizi approd\u00f2 nell'Attica 400 anni avanti la caduta di Troia, dove spos\u00f2 Agraulo, figlia di Atteo e primo re di Atene, che lo adott\u00f2 per suo successore. Gli abitanti dell'Attica vivevano nei boschi come selvaggi; Cecrope li sottomise e li trasse fuori dalle foreste.\nSecondo Filocoro, Cecrope riun\u00ec gli abitanti originari dell'Attica e li organizz\u00f2 in una dodecapoli costituita da Cecropia, Tetrapoli, Epacria, Decelea, Eleusi, Afidna, Torico, Braurone, Citero, Sfetto, Cefisia e Falero; condusse un censimento in cui ogni abitante dovette portare una pietra (contando le pietre si sarebbe poi saputo il numero degli abitanti).\nCostru\u00ec il castello di Cecropia sull'Acropoli ed introdusse il matrimonio, le prime istituzioni statali e il diritto di propriet\u00e0. Sempre a Cecrope \u00e8 attribuita l'introduzione del sacrificio incruento, della scrittura, della sepoltura dei morti e del culto di Crono e Rea. Introdusse in Grecia il culto delle principali deit\u00e0 e specialmente di Zeus e di Atena. Cecrope mor\u00ec dopo un regno di 50 anni; il suo successore fu l'ateniese chiamato Cranao.\nFu testimone o arbitro nella disputa tra Poseidone e Atena per il possesso dell'Attica, vinta dalla dea che aveva piantato un ulivo nell'area in seguito occupata dal Pandroseion.\nEbbe un culto sull'Acropoli (un antro o una tomba), il cui sacerdote apparteneva al \"ghenos\" degli Aminandridi."}
{"id": "706806", "revid": "123453200", "url": "https://it.wikipedia.org/wiki?curid=706806", "title": "Alienware", "text": "Alienware Corporation \u00e8 un produttore statunitense di hardware e una completa sussidiaria di Dell, il cui segmento di mercato sono i PC per videogiochi. La Alienware offre soprattutto PC di fascia alta, la cui configurazione pu\u00f2 essere specificata in dettaglio dal cliente al momento dell'ordinazione dal sito Internet dell'azienda. L'azienda ha un sito anche per il mercato italiano.\nStoria.\nFondata nel 1996 da Nelson Gonzalez e Alex Aguila, la Alienware forniva PC fissi e portatili dalle basse e moderate prestazioni, insieme a workstation progettate per essere visivamente accattivanti. Secondo i dipendenti, assunse il nome Alienware a causa della predilezione dei fondatori per la serie televisiva X-Files: da qui lo stile che viene adottato dalla sua nascita ad oggi su laptop e PC fissi."}
{"id": "706809", "revid": "767487", "url": "https://it.wikipedia.org/wiki?curid=706809", "title": "Dose assorbita", "text": "La dose assorbita D \u00e8 una grandezza fisica definita come la quantit\u00e0 di energia assorbita da un mezzo a seguito di esposizione a radiazioni per unit\u00e0 di massa:\nLa dose assorbita \u00e8 misurata in gray (simbolo Gy) nel Sistema internazionale, dove 1 Gy rappresenta 1 J di radiazione assorbita da 1 kg di massa. Prima dell'introduzione del gray, come unit\u00e0 di misura era impiegato il rad (1 Gy = 100 rad). \nLa dose assorbita \u00e8 una grandezza estensiva che non \u00e8 direttamente legata al danno biologico causato ad un organismo o ad un tessuto organico. Infatti, una stessa quantit\u00e0 di energia assorbita da un organismo produce danni biologici differenti a seconda del tipo di radiazione a cui \u00e8 stato esposto. 1 Gy dovuto a raggi alfa \u00e8 circa 20 volte pi\u00f9 dannoso di 1 Gy dovuto a raggi gamma. Una grandezza fisica pi\u00f9 pertinente per misurare il danno biologico e gli effetti su un organismo o un tessuto organico \u00e8 la dose equivalente.\nPer una radiazione eterogenea l'energia ceduta \u00e8 la somma dei campi di radiazione di ogni componente moltiplicata per l'energia media che viene rilasciata da ogni particella che la compone all'interazione, a sua volta \u00e8 una frazione della propria energia Ei, corrispondente alla sua sezione d'urto di assorbimento massica, \"formula_2\", quindi la dose assorbita viene esplicitata:\nche in forma integrale diventa, se la radiazione ha una distribuzione energetica compresa tra Emin ed Emax:\nquindi la dose ceduta da un certo livello energetico vale:\nPossiamo quindi riscrivere la dose come:\ndove fi \u00e8 la frazione del campo di radiazione della i-esima componente sul campo totale C.\nSpesso \u00e8 interesse riferirsi al tasso di dose assorbito che corrisponde a:\ndove P \u00e8 la potenza totale assorbita dal fascio. Il tasso si misura nel Sistema Internazionale in Gy/s, ed \u00e8 solitamente piccolo in quest'unit\u00e0 per cui di fatto si usano i sottomultipli: \u03bcGy/s, oppure il Gy/Y (annuo) che per\u00f2 non rientra ovviamente nel Sistema internazionale.\nSorgente puntiforme isotropa.\nUna sorgente puntiforme a una distanza \"r\" dal corpo (fisicamente una sorgente reale abbastanza distante) che generi un flusso N isotropo nello spazio non attenuato dal mezzo, per il teorema di Gauss genera un campo:\nla cui derivata prima vale:\ndove \"formula_10\" \u00e8 l'attivit\u00e0 della sorgente:\nPerci\u00f2 in generale il tasso di dose ricevuto senza attenuazione vale:\nSi definisce ora la Costante di dose \u0393 propria di un radioisotopo il valore formula_12, e nel caso pi\u00f9 generale in cui vi sia uno spessore \"x\" di un attenuatore con sezione totale d'attenuazione (sezione d'assorbimento + sezione di deviazione) \"\u03a3\" frapposto fra sorgente e osservatore e fattore di geometria \"B\", la legge diventa:\nSi riportano in tabella le costanti caratteristiche di alcuni radioisotopi frequenti:\nSorgente interna.\nIl tasso di dose assorbito da un corpo che contenga isotopi radioattivi al suo interno \u00e8 proporzionale alla sua attivit\u00e0, poich\u00e9 la distanza \"d\" della sorgente \u00e8 nulla:\nsi definisce formula_15 come energia efficace specifica (SEE), che risulta maggiore per la radiazione materiale rispetto a quella non materiale, e poich\u00e9 in genere l'attivit\u00e0 \u00e8 uniformemente distribuita, si pu\u00f2 passare all'attivit\u00e0 massica:\nConsiderando la legge di decadimento, in un corpo generico il rateo di dose tende a diminuire esponenzialmente nel tempo:\ndove formula_18 \u00e8 l'emivita dell'isotopo formula_19 per corpi inerti. Nel caso invece di un tessuto biologico il calo di attivit\u00e0 pu\u00f2 essere accelerato dall'escrezione dell'isotopo anch'essa esponenziale negativa rispetto alla concentrazione (attivit\u00e0) con emivita biologica formula_20, quindi di fatto al posto di formula_18 \u00e8 sufficiente introdurre un'emivita effettiva diminuita formula_22. Cos\u00ec introducendo la dose iniziale formula_23:\nsi pu\u00f2 valutare la dose accumulata all'istante t:\nformula_25,\ne quindi la dose impegnata fin dall'inizio vale effettivamente:\nSorgente infinita isotropa.\nNel caso invece in cui il flusso sia sempre isotropo ma esterno al corpo (cio\u00e8 il corpo sia circondato da un mezzo radioattivo), ci si pu\u00f2 riferire al caso precedente correggendolo attraverso la considerazione che ora l'irraggiamento verr\u00e0 solo dall'esterno verso l'interno (quindi il flusso sar\u00e0 dimezzato), e introducendo il rapporto fra i coefficienti di assorbimento \"c\" del corpo relativo al mezzo,\ndove in realt\u00e0 la dose cala con la profondit\u00e0 \"x\" nel corpo, per effetto dell'attenuazione della radiazione che ha buona geometria:\nsi definisce formula_29 come fattore di conversione di dose (DCF). Nel caso del corpo umano in realt\u00e0 si considerano i primi x = 70 \u03bcm di pelle come insensibili, quindi la dose assorbita \u00e8 effettivamente attenuata di un fattore:"}
{"id": "706810", "revid": "1543377", "url": "https://it.wikipedia.org/wiki?curid=706810", "title": "Anfizione", "text": "Anfizione () \u00e8 un personaggio della mitologia greca, successe a Cranao divenendo il terzo mitologico re di Atene.\nGenealogia.\nSecondo figlio di Deucalione e Pirra, nonostante ci sia anche una tradizione che lo indica come autoctono (nato dalla terra) ed \u00e8 anche descritto come figlio di Elleno, figlio di Deucalione e Pirra.\nPausania sostiene che spos\u00f2 la figlia di Cranao, e che ebbe un figlio di nome Itono e taluni aggiungono che Anfizione ebbe un altro figlio, Fisco, da Ctonopatra, la figlia di suo fratello Elleno ma altri, al contrario, sostengono che Fisco fu nipote di Anfizione e figlio di Etolo.\nSempre Pausania scrive che ebbe anche una figlia, che divenne madre di Cercione e Trittolemo, anche se a entrambi sono assegnate anche diverse ascendenze. Robert Graves cita infine Metanira come figlia di Anfizione.\nMitologia.\nAnfizione era re delle Termopili e spos\u00f2 una figlia di Cranao di Atene. Secondo alcuni resoconti questa figlia si chiamava Attide, nonostante ci\u00f2 entri in conflitto con altre fonti che quest'ultima mor\u00ec giovane e vergine non sposata.\nAnfizione si proclam\u00f2 re di Atene nell'epoca conosciuta come \"Cecropia\", (dopo il semiumano Cecrope e Cranao, quest'ultimo suo suocero e da lui deposto) e citt\u00e0 su cui avrebbe regnato tra il 1497 a.C. e il 1487 a.C.. \nAnfizione \u00e8 ricordato anche come il capostipite delle genti greche assieme ad Elleno e per aver cambiato il nome della citt\u00e0 (in Atene, in onore della dea Atena), una volta salito al trono.\nAnfizione regn\u00f2 su Atene per dieci o dodici anni e fond\u00f2 la Lega anfizionica, che nell'antichit\u00e0 si riuniva per tradizione alle Termopili. Si pensava che, durante il suo regno, Dioniso avesse visitato Anfizione ad Atene e gli avesse insegnato come diluire il vino con l'acqua nelle giuste proporzioni. Anfizione fu deposto da Erittonio, un altro re autoctono di Atene."}
{"id": "706813", "revid": "729019", "url": "https://it.wikipedia.org/wiki?curid=706813", "title": "Falcon Northwest", "text": "Falcon Northwest \u00e8 un produttore di Pc con sede a Medford (USA), fondata nel 1992 dal suo attuale presidente Kelt Reeves.\nLa societ\u00e0 cominci\u00f2 focalizzandosi su sistemi per applicazioni CAD.\nFalcon Northwest \u00e8 considerata un pioniere nel campo come furono la prima compagnia a specializzarsi solamente in hardware ad alto livello."}
{"id": "706814", "revid": "768068", "url": "https://it.wikipedia.org/wiki?curid=706814", "title": "Briareo", "text": "Briareo \u00e8 una figura della mitologia greca, figlio di Urano e Gea.\nMiti su Briareo.\nEra uno dei mostri con cinquanta teste e cento braccia, gli Ecatonchiri o Centimani.\nEsiodo nella Teogonia narra che Poseidone vista la gran forza di questo gigante gli concesse di sposare sua figlia Cimopolea.\nOvidio narra di come sia riuscito ad uccidere l'Ofiotauro, il mostro che avrebbe permesso la vittoria sugli dei, bruciandone le viscere. Briareo, per\u00f2, non riusc\u00ec a bruciarle, poich\u00e9 gli furono sottratte da un nibbio inviato da Zeus.\nQuando Apollo, Era e Poseidone cercarono di detronizzare Zeus, esasperati dai suoi capricci, Teti domand\u00f2 il suo aiuto.\nIn un mito corinzio del II secolo d.C. si raccontava che Briareo, uno degli Ecatonchiri, fece da arbitro in una disputa tra Poseidone ed Elio (il mare ed il sole). Egli stabil\u00ec che l'istmo di Corinto sarebbe toccato a Poseidone, mentre l'acropoli ad Elio:\nBriareo nella cultura.\nCome modo di dire \u00e8 rimasto \"bisognerebbe avere le braccia di Briareo\" quando una persona \u00e8 impegnata a fare molte cose nello stesso tempo.\nNella \"Vita di Marcello\", all'interno delle \"Vite parallele\" di Plutarco, Marcello, in ritirata dopo il tentativo di assalire Siracusa dal mare, fallito a causa delle leggendarie macchine ideate da Archimede a difesa della citt\u00e0, definisce il celebre scienziato 'Briareo geometra'.\nNella \"Divina Commedia\", nell\"'Inferno\", canto XXXI, Briareo \u00e8 posto alla guardia del lago di ghiaccio (Cocito) che costituisce il Nono Cerchio. Nel Purgatorio, canto XII, invece, tra gli esempi di superbia punita, Dante Alighieri raffigura Briareo, che prese parte alla battaglia dei Titani contro Giove, scolpito nella roccia, quale esempio di superbia punita, in quanto egli si \u00e8 rivoltato contro la divinit\u00e0.\nNel \"Don Chisciotte\" Miguel de Cervantes fa in modo che Don Chischiotte veda nel mulino a vento proprio il gigante Briareo \"Anche se muovi pi\u00f9 braccia del gigante Briareo me le pagherai!\"\nViene inoltre citato nei Promessi Sposi di Alessandro Manzoni, dicendo che \"attesoch\u00e9 l'humana malitia per s\u00e9 sola bastar non douebbre a resistere a tanti Heroi, che con occhij d'Argo e braccj di Briareo si vanno trafficando per li pubblici emolumenti\" (dal momento che la malignit\u00e0 umana da sola non dovrebbe bastare a resistere a tanti eroi, che con occhi d'Argo e braccia di Briareo si danno da fare per il bene comune).\n\u00c8 presente anche ne \"Il risveglio di Endymion\" di Dan Simmons e in \".\nNel videogioco per PlayStation 3 \" Briareo si ribella a Zeus, con il quale era stato alleato nel corso della Titanomachia. Avendo tradito il suo patto di alleanza con Zeus, Briareo scatena l'intervento delle Erinni, che lo catturano, lo torturano e trasformano il suo corpo in una gigantesca fortezza vivente nella quale rinchiudono i traditori da loro puniti. In questa fortezza verr\u00e0 anche rinchiuso per breve periodo il protagonista Kratos per avere violato il suo patto di fedelt\u00e0 con Ares."}
{"id": "706815", "revid": "729019", "url": "https://it.wikipedia.org/wiki?curid=706815", "title": "Warcraft hardcore edition", "text": "Warcraft hardcore edition \u00e8 una compilation hardcore pubblicata nel 2005, curata e mixata da Nico &amp; Tetta insieme a Dj Lem-X e contiene 20 tracce realizzate da artisti di primo piano della scena internazionale come Randy, Outblast, Dj J.D.A., Tommyknocker e Neophyte. \nLe prime dieci tracce sono mixate da Nico e Tetta, mentre le successive da Dj Lem-X, due tra gli attuali migliori produttori della scena hardcore italiana e svizzera.\nTracce.\nMixed by Nico &amp; Tetta:\nMixed by Lem-X:"}
{"id": "706816", "revid": "88740", "url": "https://it.wikipedia.org/wiki?curid=706816", "title": "Paolo Mereghetti", "text": "Biografia.\nDopo la maturit\u00e0 classica, si laurea in filosofia all'Universit\u00e0 degli Studi di Milano con una tesi su Orson Welles, e pi\u00f9 precisamente sul suo periodo hollywoodiano (relatori: Adelio Ferrero e Marco Rosci), collabora con il \"Corriere della Sera\" (sezione \"Corriere TV\" del sito internet), Radio3 e Rai 3 (trasmissione \"La mostra della laguna\"). Dopo aver scritto su \"Ombre Rosse\", il francese \"Positif\", \"Reset\", \"Linus\", \"Lo straniero\" e \"Linea d'ombra\" (per il comitato di redazione), diventa titolare della rubrica di critica cinematografica su \"Io Donna\" e di quella \"L'opinione\" su \"Ciak\". \n\u00c8 assurto a grande notoriet\u00e0 per l'omonimo dizionario dei film, \"il pi\u00f9 venduto in Italia\", che, iniziato a scrivere a partire dal 1990, esce per la prima volta nel 1993, e che nel 2001 ha vinto il Premio Flaiano per la critica cinematografica. Al 2021 arriva alla sua tredicesima edizione."}
{"id": "706817", "revid": "114072", "url": "https://it.wikipedia.org/wiki?curid=706817", "title": "Abd Allah bin 'Abd al-'Aziz al-Sa'\u016bd", "text": ""}
{"id": "706820", "revid": "1318658", "url": "https://it.wikipedia.org/wiki?curid=706820", "title": "Tirinto", "text": "Tirinto \u00e8 un'antica citt\u00e0 dell'Argolide, in Grecia, situata nel settore sud-orientale della piana di Argo.\nFa parte dell'elenco dei patrimoni dell'umanit\u00e0 dell'UNESCO.\nDella citt\u00e0 restano soltanto alcuni resti archeologici: le mura e le rovine del Palazzo reale, scoperto da Heinrich Schliemann e Christos Tsountas nel 1884-1885, anche se gi\u00e0 nel 1831 si effettuarono i primi scavi per opera di Thiersh.\nLa cinta muraria fu rifatta, ampliata per ben tre volte e furono incrementati i magazzini e grazie a due gallerie sotterranee non manc\u00f2 l'approvvigionamento idrico per le mura. \u00c8 stata portata alla luce anche una necropoli di tombe a camera arricchite da corredi di ceramica.\nMitologia.\nNella mitologia greca si diceva che la citt\u00e0 avesse preso il nome da Tirinto, figlio di Argo e nipote di Zeus.\nLa tradizione associa anche le mura a Preto, fratello di Acrisio, re di Argo. Secondo la leggenda, Preto, inseguito da suo fratello, fugg\u00ec in Licia. Con l'aiuto dei lici, riusc\u00ec a tornare in Argolide. L\u00ec, Preto occup\u00f2 Tirinto e la fortific\u00f2 con l'assistenza dei ciclopi muratori detti Gasterochiri. Tirinto infatti viene citata per la prima volta da Omero che ne aveva elogiato le mura imponenti.\nCos\u00ec la leggenda greca collega i tre centri Argolici con i tre eroi mitici: Acrisio, fondatore della colonia dorica di Argo; suo fratello Preto, fondatore di Tirinto; e suo nipote Perseo, il fondatore di Micene. Ma questa tradizione nacque all'inizio del periodo storico, quando Argo stava combattendo per diventare il potere egemonico nella zona e aveva bisogno di un passato glorioso per competere con le altre due citt\u00e0.\nA Tirinto Bellerofonte viene accolto presso la corte dopo essere fuggito da Corinto ove aveva ucciso per errore il re Bellero. Per purificarsi viene accolto a corte da Preto. La moglie di Preto Stenebea se ne invagh\u00ec e tent\u00f2 di sedurlo vanamente. Questa per vendicarsi disse al marito che Bellerofonte aveva provato a sedurla e per questa ragione doveva condannarlo a morte, ma il re non se la sent\u00ec di uccidere un ospite per non violare la xenia, cos\u00ec lo mand\u00f2 in Licia dove chiese al re Iobate di ucciderlo, ma questi prefer\u00ec mandarlo a uccidere la terribile chimera.\nEracle giunse a Tirinto per servire Euristeo, re della citt\u00e0 per espiare le sue colpe, compiendo le dodici fatiche. Sempre Eracle, colto da un attimo di follia, gett\u00f2 dalle mura della citt\u00e0 Ifito il figlio del re Eurito re di Ecalia. Essi stavano cercando il bestiame del re e Ifito convinto dell'innocenza di Eracle si offr\u00ec di cercarle assieme a lui.\nNel \"catalogo delle navi\" dell\"'Iliade\" faceva parte dei territori guidati da Diomede, durante la guerra di Troia.\nStoria.\nL'area \u00e8 stata abitata fin dai tempi preistorici. Il piccolo insediamento neolitico fu seguito, a met\u00e0 del III millennio a.C., da un fiorente insediamento pre-ellenico situato a circa 15\u00a0km a sud est di Micene, su una collina lunga 300 m, larga 45\u2013100 m, e non pi\u00f9 di 18 metri di altezza. Di questo periodo sopravvisse, sotto il cortile di un palazzo miceneo, un'imponente struttura circolare di 28 metri di diametro, che sembra essere stato un luogo fortificato di rifugio per gli abitanti della citt\u00e0 in tempo di guerra e/o la residenza di un re. La sua base era imponente, ed era costituita da due muri concentrici in pietra, tra i quali vi erano altri tagli trasversali, in modo che lo spessore raggiungesse i 45 m. La sovrastruttura era in argilla e il tetto era fatto con piastrelle cotte al fuoco.\nI primi abitanti greci, i creatori della civilt\u00e0 medio elladica e la civilt\u00e0 micenea, si stabilirono a Tirinto all'inizio del periodo medio (2000-1600 a.C.), anche se la citt\u00e0 raggiunse la sua maggiore crescita durante il periodo miceneo. L'Acropoli fu costruita in tre fasi, la prima alla fine del periodo tardo elladico II (1500-1400 a.C.), la seconda in quella tardo-elladica III (1400-1300 a.C.) e la terza alla fine del periodo tardo-elladico III B (1300-1200 a.C.). Le rovine superstiti della cittadella micenea risalgono alla fine del terzo periodo. La citt\u00e0 vera e propria circondava l'acropoli nella pianura sottostante.\nNel XIII secolo a.C. un importante terremoto caus\u00f2 parecchi danni alle strutture, mentre nel XII secolo a.C. furono costruiti degli insediamenti circostanti.\nIl disastro che colp\u00ec i centri micenei alla fine dell'Et\u00e0 del Bronzo con l'invasione dei Dori (1000 a.C.) colp\u00ec anche Tirinto, ma \u00e8 certo che l'area del palazzo fu abitata ininterrottamente fino alla met\u00e0 dell'VIII secolo a.C. (poco pi\u00f9 tardi vi fu un tempio costruito tra le rovine del Palazzo).\nAll'inizio del periodo classico Tirinto, come Micene, divenne una citt\u00e0 relativamente insignificante. Quando Cleomene I di Sparta sconfisse gli Argivi, secondo Erodoto i loro schiavi occuparono Tirinto per molti anni. Erodoto menziona anche che Tirinto prese parte alla battaglia di Platea nel 480 a.C. con 400 opliti contro i Persiani.\nAnche se in declino, Micene e Tirinto disturbavano gli argivi, che nella loro propaganda politica volevano monopolizzare la gloria dei leggendari (e mitici) antenati. Nel 468 a.C. Argo distrusse completamente sia Micene che Tirinto e trasfer\u00ec - secondo Pausania - i residenti ad Argo, per aumentare la popolazione della citt\u00e0. Tuttavia, Strabone dice che molti Tirintesi si trasferirono per fondare la citt\u00e0 di \"Halieis\", la moderna Porto Heli.\nNonostante la sua importanza, gli storici e gli scrittori hanno dato poco valore a Tirinto, ai suoi sovrani e alle sue tradizioni mitiche. Pausania ha dedicato un breve commento a Tirinto, scrivendo che due muli che si univano non avrebbero potuto muovere nemmeno le pietre pi\u00f9 piccole delle mura.\nI viaggiatori di epoca pi\u00f9 recente, in viaggio verso la Grecia alla ricerca di luoghi in cui vivevano gli eroi degli antichi testi, non riuscivano a cogliere l'importanza della citt\u00e0.\nIl palazzo.\nAl sito si accede da est (1) con un ingresso (2) che conduce alla parte alta tramite una rampa di 47 m.\nIl palazzo vero e proprio \u00e8 costituito da un cortile interno con un quadriportico (4) al cui ingresso \u00e8 sistemato un altare. In fondo c'\u00e8 il prodromos (cio\u00e8 l'antisala), costituito da due colonne tra pilastri angolari quadrati che porta nella prima camera mediante tre porte. Una porta d\u00e0 accesso ad un ampio locale dalla forma allungata, il m\u00e9garon (6), coperto da un soffitto sorretto da colonne lignee con basi di pietra, dove un'apertura permetteva l'uscita del fumo del focolare posto al centro della sala. Le pareti erano affrescate ed anche il pavimento presentava decorazioni. Il carico dei pilastri viene smorzato da alcune colonne piazzate simmetricamente, che determinano la suddivisione in tre parti della sala. Le stanze a destra e a sinistra, pi\u00f9 ridotte di dimensioni, fungevano da magazzini e uffici.\nA nord rispetto alla parte pi\u00f9 alta si trova la zona mediana (8) del castello. La parte pi\u00f9 bassa del castello (9) \u00e8 il punto pi\u00f9 a nord circondato da mura e stanze di servizio per il castello e le guardie.\nRitrovamenti nella zona superiore attestano anche la presenza di antichi culti religiosi come quello di Era, Atena e Apollo.\nLetteratura.\nNe narrano sia Esiodo che Omero, nell\"Iliade\". Nella letteratura del Novecento \u00e8 uno dei luoghi del viaggio di Henry Miller, ne \"Il colosso di Marussi\"."}
{"id": "706822", "revid": "113530666", "url": "https://it.wikipedia.org/wiki?curid=706822", "title": "Centro di formazione professionale", "text": "Con centro di formazione professionale (abbreviato in \"CFP\") in Italia si intende un istituto che cura la formazione professionale per l'inserimento degli individui nel mercato del lavoro.\nIn Italia il sistema integrato di istruzione e formazione prevede due canali: il canale dell'istruzione (tecnica, liceale, professionale), di competenza statale, e il canale della formazione professionale (in senso stretto), di competenza regionale. I CFP, in particolare, sono regolati e finanziati dalle regioni italiane di competenza, in conformit\u00e0 ai fabbisogni di mestieri specifici del territorio locale.\nIl passaggio agli istituti scolastici.\nGli alunni frequentanti tali istituti potranno richiedere il passaggio a classi di percorsi tecnici o professionali esibendo all\u2019istituto di destinazione il documento di ammissione alla classe successiva (o di classe prima o classe seconda nel caso di frequenza in classi intermedie) oppure il diploma di qualifica (nel caso di frequenza nella classe terza) oppure il diploma di tecnico (nel caso di frequenza nella classe quarta).\nA fronte di tale richiesta l\u2019Istituto provveder\u00e0 al riconoscimento dei crediti sulla base del decreto del MIUR 3 dicembre 2004, n. 86 e dell'ordinanza MIUR a 3 dicembre 2004, n. 87, nelle more degli adempimenti previsti dal d.lgs 17 ottobre 2005, n. 226 all'art. 1 comma 9. Il riconoscimento dei crediti formativi e l\u2019ammissione dello studente in una classe di istituto tecnico o professionale, potranno essere effettuate solo al termine dello scrutinio o degli esami di qualifica o del conseguimento del diploma IeFP.\nAi fini del passaggio ad altri percorsi di istruzione scolastici la procedura da seguire prevede:\nLa Commissione decider\u00e0 sul riconoscimento del credito e alla decisione circa la classe in cui inserire il richiedente, tale riconoscimento dei crediti pu\u00f2 limitarsi al solo esame della documentazione certificativa prodotta dal richiedente, qualora questa sia esaustiva. A tale scopo possono essere prese in considerazione anche documentazioni informali e non formali, le quali, per assumere valore certificativo, debbono comunque essere validate dalla Commissione. Ai sensi dell'OM n. 87/2004 \u00e8 prevista la possibilit\u00e0 di accertamento ulteriore, che pu\u00f2 avvenire in forme liberamente definite dalla commissione (prove orali, scritte, pratiche, osservazione diretta dell\u2019attivit\u00e0 del soggetto)."}
{"id": "706823", "revid": "125705154", "url": "https://it.wikipedia.org/wiki?curid=706823", "title": "Vittorio Alfieri", "text": "\u00abNella citt\u00e0 di Asti, in Piemonte, il 17 gennaio dell'anno 1749, io nacqui di nobili, agiati ed onesti parenti\u00bb. Cos\u00ec Alfieri presenta se stesso nella \"Vita scritta da esso\", autobiografia stesa, per la maggior parte, intorno al 1790, ma completata solo nel 1803. Alfieri ebbe un'attivit\u00e0 letteraria breve ma prolifica e intensa; il suo carattere tormentato, oltre a delineare la sua vita in senso avventuroso, fece di lui un precursore delle inquietudini romantiche.\nCome la gran parte dei piemontesi dell'epoca, Vittorio Alfieri ebbe come madrelingua il piemontese. Giacch\u00e9 di nobili origini, apprese dignitosamente il francese e l'italiano, cio\u00e8 il toscano classico. Quest'ultimo, tuttavia, risentiva inizialmente degli influssi delle altre due lingue che conosceva, cosa di cui lui stesso si rendeva conto e che lo port\u00f2, al fine di spiemontesizzarsi e \"sfrancesizzarsi\", o \"disfrancesarsi\", a immergersi nella lettura dei classici in lingua italiana, a compilare piccoli vocabolari d'uso in cui alle parole e alle espressioni francesi o piemontesi corrispondevano \"voci e modi toscani\" e a compiere una serie di viaggi letterari a Firenze. Dopo una giovinezza inquieta ed errabonda, si dedic\u00f2 con impegno alla lettura e allo studio di Plutarco, Dante, Petrarca, Machiavelli e degli illuministi come Voltaire e Montesquieu: da questi autori ricav\u00f2 una visione personale razionalista e classicista, convintamente anti-tirannica e in favore di una libert\u00e0 ideale, al quale un\u00ec l'esaltazione del genio individuale tipicamente romantica.\nSi entusiasm\u00f2 per la Rivoluzione francese, durante il suo soggiorno parigino, nel 1789, ma ben presto, a causa del degenerare della rivoluzione dopo il 1792, il suo atteggiamento favorevole si trasform\u00f2 in una forte avversione per la Francia. Torn\u00f2 in Italia, dove continu\u00f2 a scrivere, opponendosi idealmente al regime di Napoleone, e dove mor\u00ec, a Firenze, nel 1803, venendo sepolto tra i grandi italiani nella Basilica di Santa Croce. Gi\u00e0 dagli ultimi anni della sua vita Alfieri divenne un simbolo per gli intellettuali del Risorgimento, a partire da Ugo Foscolo.\nBiografia.\nInfanzia ed educazione.\nVittorio Alfieri nacque dal conte di Cortemilia Antonio Amedeo Alfieri, membro della nobile famiglia omonima, e dalla savoiarda Monica Maillard de Tournon (gi\u00e0 vedova del marchese Alessandro Cacherano Crivelli). Aveva un fratello, Giuseppe Maria, e una sorella, Giulia. La madre aveva avuto gi\u00e0 due figli dalle prime nozze: Angela Maria Eleonora e Vittorio Antonio che morir\u00e0 giovanissimo nel 1758.\nIl padre mor\u00ec di polmonite nel primo anno di vita di Vittorio e la madre si rispos\u00f2 in terze nozze nel 1750 con il cavaliere Carlo Giacinto Alfieri dei conti di Magliano, un parente del defunto marito. Visse fino all'et\u00e0 di nove anni e mezzo ad Asti a Palazzo Alfieri (la residenza paterna), affidato a un precettore, senza alcuna compagnia.\nLa sorella Giulia fu mandata presso il monastero astigiano di Sant'Anastasio. Dal terzo marito la madre avr\u00e0 Anna Maria Giuseppina Barbara, Giuseppina Francesca, Pietro Lodovico Antonio, Giuseppe Francesco Agostino e Francesco Maria Giovanni.\nCome scrive nell'autobiografia, era un bambino molto sensibile, a tratti vivace, solitario, insofferente alle regole, descritto dai biografi moderni come tendente alla nevrosi, una condizione che si protrarr\u00e0 per tutta la vita, causandogli spesso anche disturbi psicosomatici. Soffrir\u00e0 di frequenti disturbi gastrici per la sua intera esistenza.\nNel 1758, per volere del suo tutore, lo zio Pellegrino Alfieri, governatore di Cuneo e nel 1762 vicer\u00e9 di Sardegna, fu iscritto all'Accademia Reale di Torino. Viene ospitato dapprima dallo stesso zio Pellegrino; ma \u00e8 troppo vivace, per cui viene fatto entrare il primo agosto, invece di ottobre, nell'Accademia; questo lo fece sentire abbandonato fra estranei, in un luogo in cui \"nessuna massima di morale e nessun ammaestramento di vita\" veniva dato, perch\u00e9 \"gli educatori stessi non conoscevano il mondo n\u00e9 per teoria n\u00e9 per pratica\". I primi nove anni sono soprannominati dallo stesso Alfieri come \"nove anni di vegetazione\", privi di vere conseguenze, ma pure pieni di fatti e sentimenti significativi e rivelatori gi\u00e0 di un carattere preciso e volitivo.\nAlfieri all'Accademia comp\u00ec i suoi studi di grammatica, retorica, filosofia, legge. Venne a contatto con molti studenti stranieri, i loro racconti e le loro esperienze lo stimolarono facendogli sviluppare la passione per i viaggi. Egli defin\u00ec questi anni come \"otto anni di ineducazione; asino, fra asini e sotto un asino\", in cui si sentiva \"ingabbiato\". Viene afflitto anche da una malattia dei capelli, che lo costringe a tagliarli e a portare la parrucca per breve tempo. Nel 1762, grazie allo zio Benedetto Alfieri, assiste per la prima volta a uno spettacolo teatrale rappresentato al Teatro Carignano di Torino.\nDopo la morte dello zio, nel 1766 lasci\u00f2 l'Accademia non terminando il ciclo di studi che lo avrebbero portato all'avvocatura e si arruol\u00f2 nell'Esercito, diventando \"portinsegna\" (cio\u00e8 \"alfiere\", tradizione di famiglia da cui derivava appunto il cognome, secondo una leggenda) nel reggimento provinciale di Asti. Rimase nell'esercito fino al 1774 e si conged\u00f2 col grado di luogotenente. In questo periodo scoprir\u00e0 anche un'altra delle sue passioni, l'amore per i cavalli, che lo accompagner\u00e0 sempre.\nI viaggi.\nTra il 1766 e il 1772, Alfieri cominci\u00f2 un lungo vagabondare in vari stati dell'Europa. Visit\u00f2 l'Italia da Milano a Napoli sostando a Firenze e a Roma, nel 1767 giunse a Parigi dove conobbe, tra gli altri, Luigi XV che gli parve un monarca tronfio e sprezzante. Deluso anche dalla citt\u00e0, a gennaio del 1768 giunse a Londra e, dopo un lungo giro nelle province inglesi, and\u00f2 nei Paesi Bassi. A L'Aia visse il suo primo vero amore con la moglie del barone Imhof, Cristina (descriver\u00e0 i precedenti sentimenti come \"amorucci\"). Costretto a separarsene per evitare uno scandalo, tent\u00f2 il suicidio, fallito per il pronto intervento di Francesco Elia, il suo fidato servo, che lo seguiva in tutti i suoi viaggi.\nRientr\u00f2 a Torino, dove alloggi\u00f2 in casa di sua sorella Giulia, che nel frattempo aveva sposato il conte Giacinto Canalis di Cumiana. Vi rimase fino al compimento del ventesimo anno di et\u00e0, quando, entrando in possesso della sua cospicua eredit\u00e0, decise di lasciare nuovamente l'Italia. Fallisce intanto un tentativo del cognato di combinargli un matrimonio con una ragazza nobile e ricca, la quale, pur affascinata dal giovane \"dai capelli e dalla testa al vento\", alla fine far\u00e0 cadere la sua scelta su un altro giovane dall'indole pi\u00f9 tranquilla.\nTra il 1769 e il 1772, in compagnia del fidato Elia, comp\u00ec il secondo viaggio in Europa: partendo da Vienna, pass\u00f2 per Berlino, incontrando con fastidio e rabbia Federico II, tocc\u00f2 la Svezia e la Finlandia, giungendo in Russia, dove non volle neppure essere presentato a Caterina II, avendo sviluppato una profonda avversione al dispotismo. Raggiunse Londra e, nell'inverno del 1771, conobbe Penelope Pitt, moglie del visconte Edward Ligonier, conosciuta nella precedente visita, con la quale instaur\u00f2 una relazione amorosa.\nIl visconte, scoperta la tresca, sfid\u00f2 a duello l'Alfieri, che rimase ferito a un braccio lievemente. Lo scandalo che segu\u00ec e il processo per adulterio pregiudicarono una possibile carriera diplomatica dell'Alfieri, che in seguito a questi fatti fu costretto a lasciare la donna e la terra d'Albione. Riprese cos\u00ec il suo girovagare, prima nei Paesi Bassi, poi in Francia, Spagna e infine Portogallo, dove a Lisbona incontr\u00f2 l'abate piemontese Tommaso Valperga di Caluso, che lo spron\u00f2 a proseguire la sua carriera letteraria. Nel 1772 cominci\u00f2 il viaggio di ritorno. Arriv\u00f2 a Torino il 5 maggio 1772, indebolito e ammalato (forse di una patologia venerea da cui poi guar\u00ec).\nRitorno a Torino.\nIl ventiquattrenne Alfieri rientr\u00f2 nella capitale sabauda dopo molto tempo di travagliato amore nel 1773 e si dedic\u00f2 allo studio della letteratura, rinnegando in tal modo, secondo le sue stesse parole, \"\u00abanni di viaggi e dissolutezze\u00bb\"; a Torino prese una casa in piazza San Carlo, la ammobili\u00f2 sontuosamente, ritrov\u00f2 i suoi vecchi compagni di Accademia militare e di giovent\u00f9. Con loro istitu\u00ec una piccola societ\u00e0 che si riuniva settimanalmente in casa sua per \"\u00abbanchettare e ragionare su ogni cosa\u00bb\", la \"Societ\u00e9 des Sansguignon\", in questo periodo scrisse \"\u00abcose miste di filosofia e d'impertinenza\u00bb\", per la maggior parte in lingua francese, tra cui l\"Esquisse de Jugement Univers\u00e9l\", ispirato agli scritti di Voltaire.\nEbbe anche una relazione con la marchesa Gabriella Falletti di Villafalletto, moglie di Giovanni Antonio Turinetti marchese di Priero. Tra il 1774 e il 1775, mentre assisteva la sua amica malata, port\u00f2 a compimento la tragedia \"Antonio e Cleopatra\", rappresentata a giugno di quello stesso anno a Palazzo Carignano, con successo.\nNel 1775 tronc\u00f2 definitivamente la \"liaison amorosa\" con la marchesa Falletti, e studi\u00f2 e perfezion\u00f2 la sua grammatica italiana riscrivendo le tragedie \"Filippo\" e \"Polinice\", che in una prima stesura erano state scritte in francese. Per imporsi l'abbandono dell'amante si taglia il codino che tutti i nobili e i borghesi usavano portare, perch\u00e9, vergognandosi di mostrarsi \"tosato\", non sarebbe uscito di casa, se non dopo molto tempo, evitando di andare a trovare la donna, dalla quale lo dividevano solo poche decine di metri.\nNell'aprile dell'anno seguente si rec\u00f2 a Pisa e Firenze per il primo dei suoi \"viaggi letterari\", dove inizi\u00f2 la stesura dell\"Antigone\" e del \"Don Garzia\". Torn\u00f2 in Toscana nel 1777, in particolare a Siena, dove conobbe quello che sarebbe diventato uno dei suoi pi\u00f9 grandi amici, il mercante Francesco Gori Gandellini. Questi influenz\u00f2 notevolmente le scelte letterarie dell'Alfieri, convincendolo ad accostarsi alle opere di Niccol\u00f2 Machiavelli. Da queste nuove ispirazioni nacquero \"La congiura de' Pazzi\", il trattato \"Della Tirannide\", l\"Agamennone\", l\"Oreste\" e la \"Virginia\" (che in seguito susciter\u00e0 l'ammirazione del Monti). Per dedicarsi solo ed esclusivamente alla letteratura per lungo tempo, arriv\u00f2 a farsi legare alla sedia da Elia, in un famosissimo episodio.\nLa contessa d'Albany.\nNell'ottobre del 1777, mentre terminava la stesura di \"Virginia\", Alfieri conobbe la donna che lo tenne a s\u00e9 legato per tutto il resto della vita, e che defin\u00ec come il \"degno amore\": la principessa Luisa di Stolberg-Gedern, contessa d'Albany, moglie di Carlo Edoardo Stuart, pretendente giacobita al trono di Gran Bretagna, secondo la successione Stuart. Nello stesso periodo si dedic\u00f2 alle opere di Virgilio e termin\u00f2 il trattato \"Del Principe e delle lettere\" e il poema in ottave \"L'Etruria vendicata\". La sua ennesima relazione con una donna sposata rischiava di finire come le altre se non fosse che lo Stuart non si limit\u00f2 a far scoppiare uno scandalo o sfidare il poeta a duello. Il 30 novembre, l'alcolizzato Carlo Edoardo aggredisce fisicamente la moglie, tentando di ucciderla. Con l'avallo del governo granducale, la contessa d'Albany riusc\u00ec ad abbandonare il marito, divenuto ormai violento e alcolista, rifugiandosi a Roma presso il convento delle Orsoline, con l'aiuto di suo cognato, Enrico Benedetto Stuart, cardinale e duca di York, che disapprovava il comportamento del fratello.\nDopo qualche tempo Alfieri, che nel frattempo aveva donato, con il famoso atto definito da lui come \"disvassallarsi\" dalla monarchia assoluta dei Savoia, tutti i beni e le propriet\u00e0 feudali alla sorella Giulia riservandosi un vitalizio e una parte del capitale, oltre che rinunciato alla cittadinanza del Regno (divenendo apolide), raggiunse a Roma la contessa e si rec\u00f2 poi a Napoli, dove termin\u00f2 la stesura dell\"Ottavia\" ed ebbe modo di iscriversi alla loggia massonica della \"Vittoria\". Pur mantenendo il titolo di conte, d'ora in poi si firmer\u00e0 sempre \"Vittorio Alfieri da Asti\", come un semplice cittadino.\nTorn\u00f2 a Roma stabilendosi a Villa Strozzi presso le Terme di Diocleziano, con la contessa d'Albany, che nel frattempo ottenne una dispensa papale, sempre grazie al cognato, che le permise di lasciare il monastero di clausura. Nei due anni successivi di soggiorno romano lo scrittore port\u00f2 a compimento le tragedie \"Merope\" e \"Saul\".\nNel 1783, Alfieri fu accolto all'Accademia dell'Arcadia col nome di \"Filacrio Eratrastico\". Nello stesso anno termin\u00f2 anche l\"Abele\". Tra il 1783 e il 1785 pubblic\u00f2 in tre volumi la prima edizione delle sue tragedie stampate dai tipografi senesi Pazzini e Carli. Ma questo periodo idilliaco fu bruscamente interrotto dal cardinale di York, il quale, scoprendo la relazione dello scrittore con la cognata, gli intim\u00f2 di abbandonare Roma, pena un decreto di espulsione papale che non gli avrebbe pi\u00f9 permesso il ritorno.\nAlfieri, con il pretesto di far conoscere le proprie tragedie ai maggiori letterati italiani, intraprese allora una serie di viaggi. Conobbe Ippolito Pindemonte a Venezia, Melchiorre Cesarotti a Padova, Pietro Verri e Giuseppe Parini a Milano. Ma le tragedie raccolsero per la maggior parte giudizi negativi. Solamente il poeta Ranieri de' Calzabigi si compliment\u00f2 con lo scrittore che con le sue opere aveva posto il teatro italiano sullo stesso piano di quello transalpino.\nNell'aprile del 1784, la contessa d'Albany, per intercessione di Gustavo III di Svezia presso Carlo Edoardo, ottenne la separazione legale dal marito (ma non l'annullamento del matrimonio ) e il permesso di lasciare Roma; si ricongiunse all'Alfieri ad agosto, nel castello di Martinsbourg a Colmar, in segreto, per salvare le apparenze e la pensione della contessa, pagata dalla corona francese ai parenti degli Stuart in esilio, su concessione di Maria Antonietta d'Asburgo-Lorena (nonostante gli stessi Stuart, come tutti i monarchi inglesi, rivendicassero da secoli anche il regno di Francia). A Colmar, Alfieri scrisse l\"Agide\", la \"Sofonisba\" e la \"Mirra\". Quest'ultima \u00e8 ritenuta, assieme al \"Saul\", il capolavoro assoluto di Alfieri, opera anticipatrice, come i miti greci a cui si rif\u00e0, di tematiche della psicoanalisi.\nCostretti ad abbandonare l'Alsazia alla fine dell'anno, in condizioni di salute non buone, per l'obbligo della contessa di risiedere negli Stati papali (a causa di un nuovo intervento contrario del cardinale di York), Alfieri si sistem\u00f2 a Pisa e la Stolberg a Bologna. La gi\u00e0 insostenibile situazione fu aggravata dalla improvvisa morte dell'amico Gori. Sono di quel periodo alcune rime tra cui il \"Panegirico di Plinio e Traiano\" e le \"Note\", sorte in polemica risposta verso le critiche negative alle sue tragedie.\nNel 1785 port\u00f2 a termine le tragedie \"Bruto primo\" e \"Bruto secondo\". Nel dicembre del 1786, l'Alfieri e la Stolberg (che sarebbe divenuta vedova due anni dopo), per sfuggire all'influenza di Enrico Benedetto Stuart e del potere papale, si trasferirono a Parigi acquistando due case separate; in questo periodo furono ripubblicate le sue tragedie per opera dei famosi stampatori Didot. Nel salotto della Stolberg, Alfieri conobbe molti letterati, in particolare fece la conoscenza di Andr\u00e9 Ch\u00e9nier (futura vittima della Rivoluzione), che ne rimase talmente colpito da dedicargli alcuni suoi scritti, e il console Filippo Mazzei, diplomatico toscano naturalizzato statunitense (collaboratore dell'allora ambasciatore Thomas Jefferson), con cui strinse un'amicizia che dur\u00f2 negli anni successivi. Nel 1787, colpito da grave malattia intestinale, rischi\u00f2 di morire ma si riprese. Nel febbraio del 1788, con la morte di Carlo Edoardo Stuart, Alfieri e la contessa poterono finalmente vivere liberamente la loro relazione. Alfieri decise di non sposare la contessa d'Albany, poich\u00e9 col matrimonio sarebbe divenuta la contessa Alfieri di Cortemilia, perdendo il titolo di principessa vedova Stuart, e lui - contrario da sempre all'istituto matrimoniale - asser\u00ec di non voler \"avere una semplice contessa per moglie, potendo avere per amante una regina!\" (\"regina consorte Luisa d'Inghilterra, Scozia e Irlanda\" era il nome ufficiale con cui i giacobiti britannici, la corte francese e quella pontificia chiamavano la Stolberg, in quanto moglie dell'autoproclamato re Carlo III). Lei stessa era d'accordo nel mantenere il proprio status e non sposarsi in seconde nozze, anche per non perdere il sostegno economico della Francia.\nLa rivoluzione francese e Napoleone.\nNel 1789, Alfieri e la sua compagna furono testimoni oculari dei moti rivoluzionari di Parigi. Gli avvenimenti in un primo tempo fecero comporre al poeta l'ode \"A Parigi sbastigliato\", che poi per\u00f2 rinneg\u00f2: l'entusiasmo si trasform\u00f2 in odio verso la rivoluzione, esplicitato nelle rime de \"Il Misogallo\". Tra il 1791 e il 1792 visit\u00f2 di nuovo l'Inghilterra, dove rivide Penelope Pitt, ma senza parlarle. Nel 1792 l'arresto di Luigi XVI e le stragi del 10 agosto convinsero la coppia, ottenuti i passaporti (le \"schiavesche patenti\") a lasciare definitivamente la citt\u00e0 per tornare, passando attraverso Belgio, Germania e Svizzera, in Toscana. Nel frattempo era stato emanato un ordine d'arresto per la contessa, in quanto nobile e straniera, ma non per Alfieri; anticipando la partenza da Parigi e forzando i posti di blocco, Alfieri e la compagna si salvarono dai gendarmi venuti per eseguire il mandato, che saccheggiarono la loro abitazione.\nTra il 1792 e il 1796 Alfieri, a Firenze, si immerse totalmente nello studio dei classici greci traducendo Euripide, Sofocle, Eschilo, Aristofane. Proprio da queste ispirazioni nel 1798 nacque l'ultima tragedia alfieriana: l\"Alceste seconda\". Si appassiona anche a recitare le proprie tragedie personalmente, preferendo per s\u00e9 il ruolo di Saul. Tra il 1799 e il 1801 le vittorie francesi sul suolo d'Italia costrinsero l'Alfieri a fuggire da Firenze per rifugiarsi in una villa presso Montughi. Il suo \"misogallismo\" - nonostante, per\u00f2, dichiarasse di odiare i francesi, continu\u00f2 ad avere buoni rapporti con singole persone transalpine, come il pittore Fran\u00e7ois-Xavier Fabre, esule a Firenze, intimo amico della coppia Alfieri-Stolberg e loro ritrattista - gli imped\u00ec persino di accettare la nomina a membro dell'Accademia delle Scienze di Torino nel 1801, dopo che il Piemonte era entrato anch'esso in orbita napoleonica.\nUn suo nipote acquisito, il generale Luigi Leonardo Colli, ader\u00ec all'esercito francese e l'Alfieri lo rimprover\u00f2 in una lettera. Il poeta non si oppose apertamente e politicamente al dominio francese in Toscana, ma si ritir\u00f2 completamente dalla vita pubblica affidando alle rime, principalmente a \"Il Misogallo\", il suo sdegno. Durante questo periodo, nonostante facesse vita estremamente appartata, divenne il punto di riferimento di molti patrioti e letterati italiani, anche simpatizzanti per la Francia, e le sue tragedie riscossero un enorme successo di pubblico. Il giovane poeta Ugo Foscolo lo prese a modello da seguire.\nAd Alfieri Foscolo dedic\u00f2 il \"Tieste\" (1797), inviandolo al drammaturgo astigiano con la dedica. Non si incontrarono mai, a quanto afferma Foscolo nell'epistolario e nell\"'Ortis\"; pare per\u00f2 che Alfieri, anche se non rispose alla lettera del giovane, avesse elogiato con alcuni conoscenti lo stile della tragedia, prevedendo il grande avvenire letterario dell'allora giovane ufficiale napoleonico (nonostante l'iniziale disparit\u00e0 di vedute su Napoleone e sulla Rivoluzione, anche Foscolo poi converr\u00e0 con Alfieri in un giudizio negativo del generale francese, chiamandolo \"tiranno\") e futuro primo vero poeta vate dell'Italia risorgimentale, figura di cui l'astigiano \u00e8 considerato un precursore. In particolare, Alfieri avrebbe affermato che quel giovane l'avrebbe superato in quanto a gloria letteraria.\nIl generale francese Alexandre Miollis, entrato a Firenze, cerc\u00f2 di incontrarlo ma Alfieri rifiut\u00f2, con la seguente missiva: Intanto, con una lettera di circostanza, la Stolberg riesce a riavere da Napoleone la rendita. A causa del decreto consolare del 29 giugno 1802, a tutti i piemontesi residenti all'estero viene ingiunto di rientrare in patria entro il 23 settembre e di giurare fedelt\u00e0 alla nuova Costituzione francese; Alfieri, non pi\u00f9 cittadino piemontese da tempo, sped\u00ec alla sorella certificati medici attestanti la sua impossibilit\u00e0 a viaggiare. Giulia giura cos\u00ec in nome del fratello. In settembre Alfieri viene colpito da un nuovo attacco di gotta, un male che lo tormenta da tempo, nonch\u00e9 da erisipela, a cui seguir\u00e0 una grave malattia di stomaco. La salute dello scrittore peggiora; \u00e8 stato ipotizzato che nella parte finale della sua vita Alfieri soffrisse di malattia cardiovascolare, oppure di un tumore gastrointestinale o di uremia, stadio finale della malattia renale cronica.\nTra il 1801 e il 1802, Alfieri compose sei commedie: \"L'uno\", \"I pochi\" e \"I troppi\", tre testi sulla visione satirica dei governi dell'epoca; \"Tre veleni rimesta, avrai l'antidoto\", sulla soluzione ai mali politici (quasi un testamento politico, in cui l'Alfieri, \"il conte repubblicano\", pare accettare una monarchia parlamentare in stile inglese), \"La finestrina\", ispirata ad Aristofane e \"Il divorzio\", in cui condanna i matrimoni nobiliari d'interesse, il cicisbeismo e tutti i cattivi costumi dell'Italia dei suoi tempi. Tra le originali iniziative di Alfieri nell'ultimo periodo, il progetto di una collana letteraria denominata \"l'ordine di Omero\", del quale si autonomina simbolicamente \"cavaliere\". Nella raccolta include ventitr\u00e9 poeti antichi e moderni, tra cui Moli\u00e8re, Racine e Voltaire, ultima testimonianza del rapporto letterario di amore-odio con la cultura francese, in particolare con il principale filosofo dei \"lumi\", prima ammirato e preso a modello da imitare e superare (nel \"Bruto primo\", nel \"Bruto secondo\" e in \"Della tirannide\"), poi bersagliato nella satira \"L'antireligioneria\", e infine parzialmente da lui riabilitato.\nDopo un breve periodo di altalenanti problemi di salute e attacchi di gotta e artrite, in cui diminu\u00ec il cibo per i problemi gastrici ma continu\u00f2 a lavorare alacramente, il 3 ottobre 1803 si ammal\u00f2 gravemente di una febbre gastrointestinale, da cui inizialmente sembr\u00f2 rimettersi. Tuttavia, alcuni giorni dopo, Vittorio Alfieri si spense improvvisamente a Firenze l'8 ottobre 1803 all'et\u00e0 di 54 anni, probabilmente a causa di infarto cardiaco: Alfieri ebbe un malore, riuscendo solo a far chiamare la contessa d'Albany, a cui aveva lasciato i suoi beni per testamento, e poco dopo, seduto sul letto, si accasci\u00f2 e non riprese pi\u00f9 conoscenza.\nVenne sepolto nella basilica di Santa Croce, e alle esequie assistette anche il celebre scrittore francese emigrato e controrivoluzionario Fran\u00e7ois-Ren\u00e9 de Chateaubriand, all'epoca in Italia come diplomatico incaricato da Napoleone presso lo Stato Pontificio. A sua memoria rimane lo splendido monumento funebre marmoreo, commissionato dall'Albany (sepolta anch'ella nella basilica) e realizzato da Antonio Canova, che fu ultimato dallo scultore neoclassico nel 1810.\nOpere.\nLe tragedie.\nTerminata l'Accademia militare a Torino, e dopo un lungo giovanile vagabondare in vari stati dell'Europa, nel 1775 (l'anno della \"conversione\") rientra nella capitale piemontese e si dedica allo studio della letteratura, rinnegando in tal modo - secondo le sue stesse parole - anni di \"viaggi e dissolutezze\"; completa cos\u00ec la sua prima tragedia, \"Antonio e Cleopatra\", che registra un grande successo; seguiranno poi \"Antigone\", \"Filippo\", \"Oreste\", \"Saul\", \"Maria Stuarda\", \"Mirra\". La fama delle sue tragedie \u00e8 legata alla centralit\u00e0 del rapporto libert\u00e0-potere e all'affermazione dell'individuo sulla tirannia. Una profonda e sofferta riflessione sulla vita umana arricchisce la tematica quando il poeta si sofferma sui sentimenti pi\u00f9 intimi e sulla societ\u00e0 che lo circonda.\nLe sue tragedie furono in gran parte rappresentate quando il poeta era ancora in vita ed ebbero un notevole successo nel periodo giacobino, nonostante il profondo disprezzo dell'autore per la rivoluzione francese. Le tragedie pi\u00f9 rappresentate nel triennio giacobino italiano (1796-99) furono la \"Virginia\" e i due \"Bruti\". A Milano al Teatro Patriottico nel 1796, il 22 settembre dello stesso anno, Napoleone presenzi\u00f2 a una replica della \"Virginia\". Il \"Bruto primo\" fu replicato anche alla Scala e a Venezia, mentre a Bologna vennero rappresentate tra il 1796 e il 1798 ben quattro tragedie (\"Bruto II\", \"Saul\", \"Virginia\", \"Antigone\"). Le reazioni negli spettatori erano spesso molto singolari; ne parla anche il Leopardi nel suo \"Zibaldone\" (1823), il quale citando la rappresentazione a Bologna dell\"'Agamennone\" racconta che:\nAnche Stendhal scriveva da Napoli:\nNegli intervalli degli spettacoli i patrioti ballavano la \"Carmagnola\" in platea. Negli anni successivi, molti attori ottocenteschi si specializzarono nelle opere alfieriane: da Antonio Morrocchesi al teatro Carignano di Torino, a Paolo Belli Blanes a Firenze o a Milano. Le tragedie sono ventidue, compresa la \"Cleopatra\" (o \"Antonio e Cleopatra\") poi in seguito da lui ripudiata. L'Alfieri le scrive in endecasillabi sciolti, seguendo il concetto di unit\u00e0 aristotelica. La stesura del testo prevedeva tre fasi: \"ideare\" (trovare il soggetto, inventare trame e battute, caratterizzare i personaggi), \"stendere\" (fissare il testo in prosa, nelle varie scene e atti), \"verseggiare\" (trasporre tutto in endecasillabi sciolti). Eccone l'elenco completo:\nTragedie \"greche\":\nTragedie definite \"della libert\u00e0\":\nTragedie pubblicate postume:\nTramelogedia.\nAlfieri volle coniugare il melodramma, molto in auge in quel periodo, con i temi pi\u00f9 ostici della tragedia. Nacque cos\u00ec l\"'Abele\" (1786), un'opera che egli stesso defin\u00ec \"tramelogedia\".\nLe prose politiche.\nL'odio per la tirannia e l'amore viscerale per la libert\u00e0 vennero sviluppati in due trattati:\nA essi seguirono altre prose politiche minori:\nL'odio antirivoluzionario: \"Il Misogallo\".\n\"Il Misogallo\" (dal greco \"mise\u00ecn,\" che significa \"odiare\" e \"gallo\" che sta a indicare i francesi) \u00e8 un'opera che aggrega generi diversi: prose (sia discorsive sia in forma di dialogo tra personaggi), sonetti, epigrammi e un'ode. Si tratta della ritrattazione completa dell'ode \"Parigi sbastigliato\", e una rivalutazione della figura umana di Luigi XVI (considerato un re troppo gentile per i \"vili francesi\") contro il tirannico Robespierre, a cui vengono attribuite in tono le opinioni e le azioni dei rivoluzionari, durante il dialogo immaginario col re. Inoltre vi \u00e8 anche un componimento, il Sonetto XII, dedicato a Maria Teresa Luisa di Savoia, principessa di Lamballe, amica di Maria Antonietta brutalmente trucidata durante i massacri di settembre. Questi componimenti si riferiscono al periodo compreso tra l'insurrezione di Parigi nel luglio 1789 e l'occupazione francese di Roma nel febbraio 1798.\n\u00c8 una feroce critica di Alfieri sulla Francia e sulla Rivoluzione, ma egli rivolge l'invettiva anche verso il quadro politico e sociale europeo, verso i molti tiranni antichi e recenti, che dominarono e continuavano a dominare l'Europa. Per l'Alfieri, \u00abi francesi non possono essere liberi, ma potranno esserlo gli italiani\u00bb, mitizzando cos\u00ec un'ipotetica Italia futura, \u00abvirtuosa, magnanima, libera ed una\u00bb. Alfieri \u00e8 quindi un controrivoluzionario e un aristocratico (anche se la \"nobilt\u00e0\" non \u00e8 per lui \"di nascita\", prova ne sia il disprezzo per la sua stessa classe sociale, ma quella dell\"'animo forte\", dotato del \"forte sentire\") anche se non si pu\u00f2 certo definire un vero reazionario, essendo un uomo che esaltava il valore della libert\u00e0 individuale, che ritenne potesse essere preservata dalla nuova Italia che sarebbe nata.\nAlfieri e le ideologie rivoluzionarie.\nAlfieri fu contrario alla pubblicazione che fu fatta in Francia dei suoi trattati giovanili in cui esprimeva le sue idee anti-tiranniche in maniera decisa, lasciando trasparire anche un certo anticlericalismo, come il trattato \"Della tirannide\"; tuttavia, anche dopo la pubblicazione de \"Il Misogallo,\" non ci fu in lui un rinnegamento di queste posizioni, quanto la scelta del male minore, ovvero il sostegno verso chiunque si opponesse al governo rivoluzionario, che lo faceva inorridire per lo spargimento di sangue del regime del Terrore - sia contro nobili e antirivoluzionari, sia contro rivoluzionari non giacobini (i girondini; nel \"Misogallo\" \u00e8 presente un elogio della filo-girondina Charlotte Corday che uccise Marat) - e per aver portato la guerra in Italia; secondo Mario Rapisardi egli, che non era anti-riformista (purch\u00e9 il rinnovamento venisse dall'alto, dal legislatore, e non dalla pressione e dalla violenza popolare), aveva paura di essere confuso con i \"demagoghi francesi\", che incitavano la \"plebe\".\nCos\u00ec si espresse nel trattato sopracitato a proposito della religione cattolica, che egli giudica un mezzo di controllo sul popolo meno istruito (anche se, in fondo, dannoso anche per l'attitudine \"da schiavo\" che induce in esso), poco valido per un letterato o un filosofo: \u00abIl Papa, la Inquisizione, il Purgatorio, la Confessione, il Matrimonio indissolubile per Sacramento e il Celibato dei preti, sono queste le sei anella della sacra catena\u00bb e \u00abun popolo che rimane cattolico deve necessariamente, per via del papa e della Inquisizione, divenire ignorantissimo, servissimo e stupidissimo\u00bb. La sua accusa alla Rivoluzione \u00e8 quindi anti-tirannica da una parte e culturale dall'altra, non ritenendo che un culto astratto - come il cosiddetto culto della Ragione o quello dell'Essere supremo - fosse adatto a contenere, con insegnamenti morali, il popolo ignorante dell'epoca.\nInoltre, pur detestando parte dell'alto clero e della nobilt\u00e0, non approvava l'odio indiscriminato e gli assassini legalizzati di cittadini francesi colpevoli solo di essere di famiglia nobile o membri del basso e medio clero. In una lettera all'abate di Caluso del 1802, Alfieri ribadisce privatamente le sue tesi giovanili (che quasi rinnegava invece pubblicamente, ne \"Il Misogallo\" e nelle \"Satire\"): \u00abIl motore di codesti libri fu l'impeto di giovent\u00f9, l'odio dell'oppressione, l'amore del vero o di quello che io credeva tale. Lo scopo fu la gloria di dire il vero, di dirlo con forza e novit\u00e0, di dirlo credendo giovare.( [...] ) Il raziocinio di codesti libri mi pare incatenato e dedotto, e quanto pi\u00f9 v'ho pensato dopo, tanto pi\u00f9 sempre mi \u00e8 sembrato verace e fondato; e interrogato su tali punti tornerei sempre a dire lo stesso, ovvero tacerei.(...) In due parole, io \"approvo solennemente tutto quanto quasi \u00e8 in quei libri\"; ma condanno senza misericordia chi li ha fatti e i libri medesimi, perch\u00e9 non c'era bisogno che ci fossero, e il danno pu\u00f2 essere maggiore assai dell'utile\u00bb.\nIl concetto di libert\u00e0, \"ribelle\" ma non \"rivoluzionaria\", di Alfieri venne paragonato da Piero Gobetti a quello di Max Stirner, il filosofo tedesco autore del libro \"L'Unico e la sua propriet\u00e0\" (nato poco pi\u00f9 tre anni dopo la morte dell'astigiano), anch'egli \"uomo in rivolta\" ma anti-rivoluzionario; Alfieri ha, per Gobetti, una \u00abdisperata necessit\u00e0 di polemica contro le autorit\u00e0 costituite, i dogmi fatti, le tirannie religiose e politiche\u00bb, non tollerando minimamente quello che pu\u00f2 mettere un freno alla sua libert\u00e0 individuale. L'unione a questi sentimenti di un certo patriottismo, nella fase finale della vita, \u00e8 indice della complessit\u00e0 dell'uomo e dell'intellettuale, che non volle essere un filosofo coerente, ma un letterato.\nLe satire.\nPensate fin dal 1777 e riprese pi\u00f9 volte nell'arco della sua vita, sono componimenti sui \"mali\" che afflissero l'epoca del poeta. Sono diciassette:\nLe commedie.\nAlfieri scrisse sei commedie:\nLe prime quattro costituiscono una specie di tetralogia politica, \"La finestrina\" \u00e8 un'opera a carattere etico universale, \"Il divorzio\" tratta dei costumi italiani contemporanei. Furono scritte nell'ultima parte della vita dell'Alfieri, intorno al 1800, anche se l'idea di produrre commedie fu concepita alcuni anni prima. Lo stesso Alfieri racconta nella \"Vita\" di essersi ispirato a Terenzio per creare un proprio stile di autore comico:\nI giudizi sulle commedie dell'Alfieri sono in genere assai negativi. Uno studio su queste composizioni \u00e8 quello di Francesco Novati, il quale, pur considerandole \u00abun importante documento, una pagina notevolissima della storia della letteratura\u00bb, principalmente perch\u00e9 le ritiene \u00abun tentativo originale, nuovo, ardito\u00bb, le definisce nel complesso \u00abopere imperfette, in parte rifatte, emendate, limate\u00bb e ne elenca numerosi difetti: la lingua in cui sono scritte \u00ab\u00e8 un faticoso miscuglio di vocaboli e modi famigliari, popolari talvolta, anzi prettamente fiorentini, e di forme auliche, lontanissime dall'uso comune\u00bb, e il dialogo che ne consegue \u00abmanca di vivacit\u00e0, scioltezza e spontaneit\u00e0\u00bb; il verso \u00ab\u00e8 riuscito duro, stentato, fiacco, cadente, senza suono, senza carattere\u00bb; in generale sono \u00abideate e condotte secondo teoriche sull'indole e sullo scopo del teatro comico che non si possono approvare\u00bb.\nLo stesso Novati riporta altri giudizi ancora pi\u00f9 severi, come quello di Vincenzo Monti, che giudicava \u00abinsopportabili\u00bb tutte le opere postume di Alfieri, o di Ugo Foscolo, che disse le commedie \u00abmodelli di stravaganza\u00bb. In un altro studio sulle commedie di Alfieri, Ignazio Ciampi sostiene che l'autore \u00abdimostra non aver troppo ben pensato sullo scopo e sulla utilit\u00e0 della commedia quando insegna un po' troppo assolutamente che in questa non si debbono dipingere i costumi del tempo in cui si scrive, ma l'uomo in generale\u00bb, individuando tuttavia in queste opere alcuni \u00abpregi d'invenzione e di esecuzione\u00bb.\nAutobiografia.\nAlfieri cominci\u00f2 a scrivere la propria biografia (la \"Vita scritta da esso\") dopo la pubblicazione delle sue tragedie. La prima parte fu scritta tra il 3 aprile e il 27 maggio 1790 e giunge fino a quell'anno, la seconda fu scritta tra il 4 maggio e il 14 maggio 1803 (anno della sua morte). \"La vita\" \u00e8 universalmente considerata un capolavoro letterario, se non il pi\u00f9 importante, sicuramente il pi\u00f9 conosciuto, infatti, secondo M. Fubini, l'Alfieri fu per molto tempo l'autore della \"Vita\", che ancora inedita, Madame de Sta\u00ebl leggeva rapita in casa della contessa d'Albany e ne scriveva entusiasta al Monti. Non a caso l'opera all'inizio del XIX secolo venne tradotta in francese (1809), inglese (1810) tedesco (1812), e parzialmente in svedese (1820). In quest'opera analizza la sua vita come per analizzare la vita dell'uomo in generale, si prende come esempio. A differenza di altre autobiografie (come ad esempio le \"M\u00e9moires\" di Goldoni) Alfieri risulta \"molto autocritico\". In maniera cruda e razionale, egli non si risparmia neppure quando deve accusare il suo modo di fare, il suo carattere eccentrico e soprattutto il suo passato; tuttavia, Alfieri non ha n\u00e9 rimorsi n\u00e9 rimpianti per quest'ultimo.\nRime.\nAlfieri scrisse le \"Rime\" tra il 1776 e il 1799. Stamp\u00f2 le prime (quelle scritte fino al 1789) a Kehl, tra il 1788 e il 1790. Prepar\u00f2 a Firenze nel 1799 la stampa della seconda parte, che costitu\u00ec l'undicesimo volume delle \"Opere Postume\", pubblicato per la prima volta a Firenze nel 1804 per l'editore Piatti. Le Rime di Vittorio Alfieri sono circa 400 e hanno un carattere fortemente autobiografico: difatti costituiscono una sorta di diario in poesia e nascono da impressioni su luoghi e vicende concrete o come sfogo legato a particolari occasioni amorose, e questa qualit\u00e0 si evince anche dal fatto che ogni poesia di norma reca l'indicazione di una data o di un luogo.\nSi tratta soprattutto di sonetti, forma poetica assai cara all'autore, poich\u00e9 gli permettevano di esprimere i suoi sentimenti e le sue idee con una grande concentrazione concettuale. Le Rime si ispirano soprattutto alla poesia di Francesco Petrarca sia nelle situazioni sentimentali sia nel ricorrere di parole, formule e frasi, spesso tratte dal Canzoniere. Ma Alfieri, diversamente dal petrarchismo settecentesco degli arcadi, trae da Petrarca l'immagine di un io diviso tra forze opposte, portando il dissidio interiore a una tensione violenta ed esasperata. Alfieri poi si ispira al linguaggio musicale e melodico dell'autore del Canzoniere, ma solo esteriormente: infatti il suo \u00e8 un linguaggio aspro, antimusicale, caratterizzato da un ritmo spezzato da pause, inversioni ardite, violente inarcature degli enjambements, scontri di consonanti e formule concise e lapidarie.\nUn linguaggio simile a quello delle tragedie dunque, che deve rendere lo stato d'animo inquieto e lacerato del poeta: infatti la poesia per Alfieri deve puntare all'intensificazione espressiva delle proprie angosce e sofferenze. Grande importanza ha in Alfieri il tema amoroso: si tratta di un amore lontano e irraggiungibile, causa di sofferenza e infelicit\u00e0. Ma il motivo amoroso assume un significato pi\u00f9 vasto: costituisce infatti un mezzo per esprimere il proprio animo tormentato, in eterno conflitto con la realt\u00e0 esterna. Alla tematica sentimentale si intreccia quindi il motivo politico, anch'esso vicino al clima delle tragedie: compare la critica contro un'epoca vile e meschina, il disprezzo dell'uomo che si sente superiore contro una mediocrit\u00e0 che egli avverte come vittoriosa e dominante nel mondo, l'amore per la libert\u00e0, la nostalgia verso un passato idealizzato, popolato da grandi eroi disposti a sfidare il proprio tempo pur di perseguire i propri ideali.\nAlfieri poi delinea un ritratto idealizzato di s\u00e9: difatti si presenta come letterato-eroe e negli atteggiamenti titanici e fieri dei protagonisti delle sue tragedie. \u00c8 l'ideale di un uomo in cui domina pi\u00f9 il sentimento (il \"Forte sentire\") che la ragione. Compare poi nelle Rime la tematica pessimistica che costituisce il limite della tensione eroica di Alfieri. Sempre presenti sono in lui \"Ira\" e \"Malinconia\", da una parte il generoso sdegno di un'anima superiore verso una realt\u00e0 vile, dall'altra un senso di disillusione e di vuoto, di noia, di vanit\u00e0. La morte diventa dunque un tema ricorrente e viene vista dal poeta come l'unica possibilit\u00e0 di liberazione e anche come l'ultima prova davanti alla quale bisogna confermare la saldezza magnanima dell'io. Questo pessimismo porta quindi all'amore per i paesaggi aspri, selvaggi, tempestosi e orridi, ma anche deserti e silenziosi: l'io del poeta vuole infatti intorno una natura simile a s\u00e9, una proiezione del proprio animo e questo \u00e8 un motivo gi\u00e0 tipicamente romantico.\nTraduzioni.\nAlfieri dedic\u00f2 molto tempo allo studio dei classici latini e greci, che lo port\u00f2 a eseguire le seguenti traduzioni, pubblicate postume nel 1804:\nLettere.\nLa raccolta pi\u00f9 completa delle sue lettere \u00e8 quella pubblicata nel 1890 dal Mazzatinti, intitolata \"Lettere edite e inedite di Vittorio Alfieri\", considerata da molti studiosi di non particolare importanza letteraria.\nIl pensiero letterario: Alfieri tra l'Illuminismo e il Romanticismo.\nLe influenze letterarie di Alfieri provengono dagli scritti di Montesquieu, Voltaire, Rousseau, Helv\u00e9tius, oltre che dai classici come Cicerone e Plutarco, che l'astigiano conobbe nei suoi molteplici viaggi in Europa, durante il processo di \"spiemontizzazione\". Se successivamente prese le distanze da Voltaire e Rousseau (che non aveva voluto conoscere personalmente nemmeno in giovent\u00f9, ritenendolo un \"ginevrino bisbetico\"), a causa dell'ispirazione dei rivoluzionari francesi dai due pensatori, l'influenza di Montesquieu e il principio di divisione dei poteri rimasero forti in lui. Anche certe ispirazioni rousseauiane (\"Giulia o la nuova Eloisa\", \"Le confessioni\", \"Le fantasticherie del passeggiatore solitario\", ovvero il Rousseau intimista e non quello politico), unite al gusto ossianico e preromantico, restano costantemente sullo sfondo della \"Vita\" e delle \"Rime\" (specialmente l'amore per i paesaggi naturali e selvaggi, l'introspezione della propria personalit\u00e0 \"unica\" e i sentimenti contrastati). Lo studio e il perfezionamento della lingua italiana avvennero con la lettura dei classici italiani e latini (Dante e Petrarca per la poesia, Virgilio per il verso tragico).\nIl suo interesse per lo studio dell'uomo, per la concezione meccanicistica del mondo, la lontananza dalla religione\u00a0\u2013 vista, influenzato da Machiavelli, solo come un mezzo di stabilit\u00e0 politica per la plebe; inoltre, simile a Plutarco, Alfieri \u00e8 teoricamente \"uomo di fede romantica\", seppur molto particolare, contrario all'ateismo esplicito da una parte, e avversario della superstizione dall'altra, vicino ad un deismo teorico e intimo, in pratica quasi agnostico in materia\u00a0\u2013 in fin dei conti la sua aspirazione per l'assoluta libert\u00e0 e l'avversione verso il dispotismo, collegano Alfieri alla dottrina illuminista. I temi letterari illuministici, volti a chiarificare le coscienze e ad apportare il progresso sociale e civile, sono affrontati dal poeta non in modo distaccato, ma con l'emotivit\u00e0 e le inquietudini del pensiero romantico.\nAlfieri \u00e8 considerato dalla critica letteraria come l'anello di congiunzione di queste due correnti ideologiche, ma l'astigiano, al contrario dei pi\u00f9 importanti scrittori illuministi dell'epoca, quale Parini, Verri, Beccaria, Voltaire, che sono disposti a collaborare con i monarchi \"illuminati\" (Federico di Prussia, Caterina II di Russia, Maria Teresa d'Austria) e a esporre le proprie idee nei salotti europei, rimane indipendente e reputa umiliante questo genere di compromesso, proprio come disprezza i letterati opportunisti come Vincenzo Monti. D'altronde Alfieri fu un precursore del pensiero romantico anche nel suo stile di vita, sempre alla ricerca dell'autonomia ideologica (non a caso lasci\u00f2 tutti i suoi beni alla sorella Giulia per poter abbandonare la sudditanza dai Savoia) e nel non accettare la netta distinzione settecentesca fra vita e letteratura, nel nome di valori etico-morali superiori, in sdegnosa solitudine anche a costo di essere tacciato di misantropia (\"Non ch\u2019io gli uomini abborra, e che in me stesso / mende non vegga, e pi\u00f9 che in altri assai\", scrive in \"Tacito orror di solitaria selva\").\nLibert\u00e0 ideale, titanismo e catarsi.\nFin da giovane Vittorio Alfieri dimostr\u00f2 un energico accanimento contro la tirannide e tutto ci\u00f2 che pu\u00f2 impedire la libert\u00e0 ideale. In realt\u00e0 risulta che questo antagonismo fosse diretto contro qualsiasi forma di potere che gli appariva iniqua e oppressiva. Anche il concetto di libert\u00e0 che egli esalta non possiede precise connotazioni politiche o sociali, ma resta un concetto astratto.\nLa libert\u00e0 alfieriana, infatti, \u00e8 espressione di un individualismo eroico e desiderio di una realizzazione totale di s\u00e9. Infatti Alfieri sembra presentarci, invece che due concetti politici (tirannide e libert\u00e0), due rappresentazioni mitiche: il bisogno di affermazione dell'io, desideroso di spezzare ogni limite, rappresentato dall'\"eroe alfieriano\", e le \"forze oscure\" che ne ostacolano l'agire. Questa ricerca di forti passioni, quest'ansia di infinita grandezza, di illimitato \u00e8 il tipico titanismo alfieriano, che caratterizza, in modo pi\u00f9 o meno marcato, tutte le sue opere. Tuttavia, \u00e8 proprio nel tirannicidio, e spesso nella successiva morte, che molti dei suoi eroi trovano la pace.\nCi\u00f2 che viene tanto osteggiato da Alfieri \u00e8 molto probabilmente la percezione di un limite che rende impossibile la grandezza, tanto da procurargli costante irrequietezza, angosce e incubi che lo costringono a cercare nei suoi innumerevoli viaggi ci\u00f2 che pu\u00f2 trovare soltanto all'interno di s\u00e9 stesso. Il sogno titanico \u00e8 accompagnato da un costante pessimismo che ha le radici nella consapevolezza dell'effettiva impotenza umana. Inoltre la volont\u00e0 di infinita affermazione dell'io porta con s\u00e9 un senso di trasgressione che gli causer\u00e0 un senso di colpa di fondo, che verr\u00e0 proiettato appunto nelle sue opere per trovare un rimedio al proprio malessere; fenomeno, questo, che viene chiamato catarsi, concetto della tragedia teorizzata da Aristotele e dai greci.\nL'eredit\u00e0 spirituale.\nAlfieri ha fortemente ispirato la letteratura e il pensiero italiano del XIX secolo: dopo la sua morte, e persino negli ultimi anni di vita ritirata del poeta, a partire dai primi giovani intellettuali e patrioti di epoca napoleonica, sorse un vero e proprio culto della persona di Alfieri, che divenne una figura quasi leggendaria. Foscolo \u00e8 il principale letterato moralmente erede dell'Alfieri, con la sua insofferenza a ogni imposizione tirannica; egli trasse il suo stile giovanile proprio da lui, e lo ha cantato nei \"Sepolcri\" e ha ispirato alcune sue opere, come le \"Ultime lettere di Jacopo Ortis\", all'atmosfera delle tragedie alfieriane, mentre la figura del Parini, rappresentata nel romanzo, pi\u00f9 che al poeta lombardo trae in parte ispirazione, soprattutto per il carattere fiero e combattivo, direttamente dal drammaturgo piemontese.\nDedic\u00f2 all'Alfieri anche alcuni versi del sonetto \"E tu n\u00e9 carmi avrai perenne vita\" e la tragedia \"Tieste\", che fu inviata, con la dedica, alla residenza fiorentina del poeta astigiano. Foscolo prefer\u00ec non visitare personalmente l'Alfieri, rispettando la sua estrema riservatezza degli ultimi anni, a quanto afferma nell'epistolario e nell\"Ortis\"; pare per\u00f2 che quest'ultimo, anche se non rispose alla lettera del Foscolo, avesse elogiato con alcuni conoscenti lo stile della tragedia, prevedendo il grande avvenire letterario dell'allora giovane ufficiale napoleonico (nonostante l'iniziale disparit\u00e0 di vedute su Napoleone, anche Foscolo poi converr\u00e0 con Alfieri in un giudizio negativo del generale francese, chiamandolo \"tiranno\") e futuro primo vero poeta-vate dell'Italia risorgimentale.\nLeopardi lo ha immaginato suo maestro nella canzone \"Ad Angelo Mai\", e lo ricorda anche nel sonetto giovanile \"Letta la vita dell'Alfieri scritta da esso\" e nelle \"Operette morali\" (\"Il Parini ovvero della gloria\"), Manzoni si \u00e8 ispirato ai suoi saldi principi, Gioberti che scrisse che l'astigiano aveva creato di sana pianta la tragedia italiana difendendola contro la servit\u00f9 letteraria e civile dei suoi tempi e cos\u00ec Oriani, Mazzini e Carducci. Giosu\u00e8 Carducci afferm\u00f2 che l'Alfieri, insieme all'Alighieri e a Machiavelli \u00e8 il \nInfluenza politica del pensiero alfieriano.\nI primi patrioti del Risorgimento italiano, sia liberali, sia moderati (monarchici che si rifacevano al suo atteggiamento controrivoluzionario) sia di altre fedi politiche, da Santorre di Santarosa a Cesare Balbo, si riconobbero nei suoi ideali e la casa natale di Asti fu meta di moltissimi uomini che combatterono per l'unit\u00e0 d'Italia. \nIn particolare Santorre scrisse che:\nLuigi Provana del Sabbione, storico e senatore del Regno di Sardegna, dichiar\u00f2 che anche lui come molti patrioti aveva baciato la tomba di Vittorio Alfieri in Santa Croce e aveva fissato gli occhi sulla finestra del poeta che si affacciava sull'Arno.\nFu visto anche come una sorta di figura decadentista del \"dandy\" ante litteram, come un personaggio di artista aristocratico e libero. Anche dopo il Risorgimento l'ammirazione di molti intellettuali verso la personalit\u00e0 dell'astigiano continu\u00f2: il pensiero politico di Alfieri, quale emerge dalle tragedie e dai trattati, fu visto di volta in volta come un precursore dell'idea anarchica, dell'individualismo, del nazionalismo fascista, del pensiero libertario e di forme di liberalismo.\nNel primo Novecento ispir\u00f2 alcune opere e, in parte, il pensiero del giornalista liberale e antifascista Piero Gobetti, anche lui piemontese, come nell'articolo \"Elogio della ghigliottina\", in cui Gobetti si rif\u00e0 ad alcune idee espresse nel trattato alfieriano \"Della tirannide\": se tirannide deve essere (il bersaglio di Gobetti \u00e8 il fascismo), \u00e8 meglio, paradossalmente, che non sia affatto una dittatura morbida, ma che sia oppressiva, in modo che il popolo capisca cos'\u00e8 davvero un regime e si ribelli apertamente a esso. Gobetti descrive il pensiero politico di Alfieri come \u00abliberalismo immanentistico\u00bb.\nNell'epoca contemporanea, le tragedie alfieriane non vengono sovente rappresentate, al di fuori della citt\u00e0 di Asti, a causa della difficile fruizione di esse per un pubblico poco preparato in materia (la pi\u00f9 rappresentata \u00e8 comunque il \"Saul\", ritenuta la migliore), mentre \u00e8 tuttora molto citato e preso come esempio, anche per la realt\u00e0 moderna, il trattato \"Della tirannide\", specialmente la definizione data dal drammaturgo piemontese di questo tipo di governo. Si \u00e8 registrato inoltre, in rassegne dedicate al teatro settecentesco, un recente interesse per le commedie, sdegnate dalla critica alla loro comparsa; in particolare, \"Il divorzio\" \u00e8 stato rappresentato spesso accanto alle grandi opere del periodo, come le tragedie di Voltaire, le commedie di Diderot e quelle di Goldoni.\nAlfieri e la massoneria.\nNella \"Vita\", riferendo dell'anno 1775, l'Alfieri narra che durante un banchetto di liberi muratori declam\u00f2 alcune rimerie:\nEgli chiede scusa ai \"fratelli\" se la sua musa inesperta osa cantare i segreti della loggia. Poi il capitolo in terzine prosegue menzionando il \"Venerabile\", il primo \"Vigilante\", l\"'Oratore\", il \"Segretario\". Negli elenchi della massoneria piemontese il nome dell'Alfieri non \u00e8 mai comparso. I suoi primi biografi supposero che egli fosse stato iniziato nei Paesi Bassi o in Inghilterra, nel corso di uno dei suoi viaggi giovanili. \"\u00c8 certa invece la sua appartenenza alla loggia della \"Vittoria\" di Napoli, fondata nel 1774 (o 1775) all'obbedienza della Gran Loggia Nazionale \"Lo Zelo\" di Napoli da Massoni aristocratici vicini alla regina Maria Carolina d'Asburgo-Lorena (1752-1814)\".\n\u00c8 assodato che moltissimi suoi amici furono massoni e dall'elenco, posseduto dal centro alfieriano di Asti, che menziona i personaggi ai quali il Poeta invi\u00f2 la prima edizione delle sue tragedie (1783), compaiono i fratelli von Kaunitz, di Torino, Giovanni Pindemonte e Gerolamo Zulian a Venezia, Annibale Beccaria (fratello di Cesare), Luigi Visconte Arese e Gioacchino Pallavicini di Milano, Carlo Gastone Rezzonico a Parma, Saveur Grimaldi a Genova, Ludovico Savioli a Bologna, Kiliano Caracciolo, Maestro venerabile a Napoli, Giuseppe Guasco a Roma.\nL'Alfieri compare alcuni anni dopo, al numero 63 dell'elenco nel \"Tableau des Membres de la Respectable Loge de la Victoire \u00e0 l'Orient de Naples\" in data 27 agosto 1782, con il nome di \"Comte Alfieri, Gentilhomme de Turin\". La sua affiliazione alla loggia di Napoli fu sicuramente favorita dai frequenti soggiorni in quella citt\u00e0 e soprattutto dall'importanza che Napoli accrebbe nei confronti della massoneria, dal momento che i Savoia, di l\u00ec a poco chiusero ogni attivit\u00e0 massonica in Piemonte (1783), costringendo il conte Asinari di Bernezzo, capo della massoneria italiana di rito scozzese, a cedere la carica proprio al principe Diego Naselli di Napoli.\nDurante il periodo dell'affiliazione, Alfieri si cela per la sua corrispondenza ai confratelli sotto lo pseudonimo di conte Rifiela. Con il sopraggiungere in Europa dei venti rivoluzionari che sfoceranno poi nella rivoluzione francese, l'Alfieri prese le distanze dalla massoneria, forse perch\u00e9 essa accentu\u00f2 l'impegno giacobino, antimonarchico, anticlericale, o forse anche per quel suo aspetto caratteriale indipendente fino all'ossessione, divenendo cos\u00ec un \"massone in sonno\". Nella satira di \"Le imposture\" (1797) si scaglier\u00e0 contro i suoi vecchi confratelli apostrofandoli come \"fratocci\" che imbambolavano gli adepti per farne creature proprie, ingenuo piedistallo per i furbi.\nLa piemontesit\u00e0.\nSecondo Pietro Cazzani, direttore del Centro studi Alfieriani tra il 1939 ed il 1957, la differenza di fondo tra Alfieri e Dante (oltre a quelle ben pi\u00f9 evidenti): \u00ab\u00e8 la \"toscanit\u00e0\" del fiorentino, i cui umori si trasformano in aggressive ironiche fantasie, contrapposta al \"piemontesismo\" dell'astigiano, la cui seria moralit\u00e0 prende toni cupi con impensabili estri\u00bb. Per Umberto Calosso il poeta non dimentic\u00f2 mai le sue origini, con quel \u00abmisto di ferocia e generosit\u00e0, che non si potr\u00e0 mai capire da chi non ha esperienza dei costumi e del sangue piemontese\u00bb.\nAlfieri scrisse poi due sonetti in lingua piemontese (gli unici della sua produzione) datati aprile e giugno 1783.\nEcco il testo del primo:\nAlfieri e la musica.\nUmberto Calosso accosta l'opera di Alfieri \u00abilluminista in fervido movimento\u00bb a quella di Beethoven; per il critico i motivi profondi dell'Alfieri risuonano \u00abnei precipizi abissali della sinfonia di Beethoven\u00bb.\nAnche per il Cazzani, in molte tragedie alfieriane, ci troviamo davanti alla stessa solitudine cosmica del maestro di Bonn. Nella sua autobiografia il poeta racconta di come la musica suscitava nel suo animo grande commozione. L'Alfieri pi\u00f9 volte raccont\u00f2 come quasi tutte le tragedie siano state ideate o durante l'ascolto di musica o poche ore dopo averla ascoltata.\nAlcuni manoscritti contengono anche le indicazioni delle musiche da eseguirsi durante le rappresentazioni teatrali (per esempio il \"Bruto secondo\"). Il Cazzani ipotizza anche che tra i musicisti prediletti dell'Alfieri ci sia il piemontese Giovanni Battista Viotti, che fu presente a Torino, Parigi e Londra negli stessi anni dei soggiorni alfieriani.\nAlfieri e l'arte.\nIl poeta che pi\u00f9 di una volta confess\u00f2 di essere sensibile alle bellezze naturali, davanti alle opere artistiche manifestava una certa \u00abottusit\u00e0 d'intelletto\u00bb. A Firenze, per la prima volta nel 1766, dichiar\u00f2 che le visite alla Galleria e a Palazzo Pitti, si svolgevano forzatamente, con molta nausea, senza nessun senso del bello.\nDi Bologna scrisse: \"\u00ab [...] dei suoi quadri non ne seppi nulla\u00bb\".\nQuando visse a Roma nascevano i primi fermenti del movimento archeologico che precedette il Neoclassicismo, non fece nessuna menzione degli artisti che ne presero parte, ed anche il salotto della contessa d'Albany, a Parigi frequentato dagli artisti pi\u00f9 noti dell'epoca (tra cui Jacques-Louis David) non era per lui di alcun interesse, e del Louvre gli interess\u00f2 \"\u00absolo la facciata\u00bb\".\nQuesto spiega perch\u00e9, fatta eccezione dei ritratti di Fran\u00e7ois-Xavier Fabre, nessuna tela di un certo valore adorn\u00f2 le pareti degli appartamenti abitati da Alfieri nel corso della vita.\nL'Alfieri e la contessa d'Albany, nell'agosto 1792, dovettero abbandonare precipitosamente Parigi per l'insurrezione repubblicana. Dall'inventario degli oggetti d'arte della casa di Parigi (Maison de Th\u00e9lusson, rue de Provence n\u00ba18), stilato dal governo rivoluzionario dopo la confisca degli immobili e contenuto negli Archives nationales di Parigi si \u00e8 potuto risalire ai quadri presenti negli appartamenti.\nAnche in questo caso l'elenco \u00e8 deludente: si tratta pi\u00f9 che altro di riproduzioni incise per lo pi\u00f9 dei Carracci, della Cappella Sistina, della Scuola di Atene, della galleria di Palazzo Farnese, con qualche incisione riproducente opere di \u00c9lisabeth Vig\u00e9e Le Brun, di Angelika Kauffmann, di Anton Raphael Mengs.\nAlfieri nei francobolli italiani.\nTre francobolli commemorativi sono stati emessi dalle poste italiane per ricordare la figura del trageda astigiano:"}
{"id": "706828", "revid": "1745361", "url": "https://it.wikipedia.org/wiki?curid=706828", "title": "Cassiopea (mitologia)", "text": "Cassiopea () o Cassiepeia () \u00e8 un personaggio della mitologia greca. Era arrogante e vanitosa, caratteristiche che la portarono alla rovina. Fu una regina d'Etiopia.\nGenealogia.\n\u00c8 una ninfa oppure \u00e8 figlia di Eolo (con il nome di Iope). Spos\u00f2 Cefeo da cui ebbe la figlia Andromeda.\nMitologia.\nArrogante e vanitosa, un giorno mentre era intenta a pettinarsi i capelli, dichiar\u00f2 che la sua bellezza e quella di sua figlia superavano addirittura quella delle Nereidi, ma fu sentita da Anfitrite che lo rifer\u00ec al marito Poseidone. \nPer punirla, il dio del mare mand\u00f2 Ceto a devastare il suo regno e a divorarne gli abitanti.\nUn oracolo predisse che l'unico modo per soddisfare la fame del mostro era quello di sacrificare la figlia Andromeda, che fu incatenata a uno scoglio. \nLa bellezza di Andromeda fu per\u00f2 ammirata da Perseo che in cambio della promessa di matrimonio con lei uccise il mostro e la salv\u00f2. \nMa Poseidone non fu soddisfatto e posizion\u00f2 la madre tra le stelle e nella costellazione di Cassiopea.\nLa forma della costellazione ricorda la sedia (che in origine rappresentava uno strumento di tortura).\nStefano di Bisanzio scrivendo di Cassiopea la chiama Iope asserendo che sia l'eponimo dell'odierna Giaffa.\nNell'arte.\nCassiopea non \u00e8 sempre rappresentata legata alla sedia in tormento poich\u00e9 in alcuni disegni successivi tiene uno specchio, simbolo della sua vanit\u00e0, mentre in altri tiene una foglia di palma.\nGli antichi identificavano Cassiopea con la costellazione omonima che si trova vicino a quella di Cefeo e queste sono le uniche due costellazioni celesti dedicate a marito e moglie.\nGli autori classici scrivono il suo nome Cassiepeia, ma gli astronomi usano la forma Cassiopea."}
{"id": "706829", "revid": "287204", "url": "https://it.wikipedia.org/wiki?curid=706829", "title": "Lithium", "text": ""}
{"id": "706830", "revid": "54354", "url": "https://it.wikipedia.org/wiki?curid=706830", "title": "High Speed Uplink Packet Access", "text": ""}
{"id": "706831", "revid": "1573940", "url": "https://it.wikipedia.org/wiki?curid=706831", "title": "Spheniscus humboldti", "text": "Il pinguino di Humboldt (Spheniscus humboldti ) \u00e8 un uccello della famiglia Spheniscidae, diffuso principalmente lungo la costa peruviana e Cilena dell'oceano Pacifico.\n\u00c8 molto simile a \"Spheniscus demersus\" e \"Spheniscus magellanicus\", con cui forma secondo taluni studiosi un'unica superspecie.\nDescrizione.\n\"Spheniscus humboldti\" ha una lunghezza media di 65\u201372\u00a0cm ed un peso di 3,3 - 4,9 chilogrammi.\nDistribuzione e habitat.\nLa specie vive in piccole colonie sulle coste occidentali del Sud America raggiunte dalla corrente di Humboldt, fredda ma ricca di pesce.\nBiologia.\nAspetto.\nLa livrea \u00e8 per lo pi\u00f9 grigio-nera sul dorso e bianca sul ventre, ma gli adulti recano una caratteristica fascia nera a ferro di cavallo sul petto e una striscia bianca sul capo.\nCaccia.\nIl pinguino di Humboldt caccia in gruppi nelle acque poco profonde, ricercando piccoli pesci gregari come acciughe e sardine.\nRiproduzione.\nIl pinguino di Humboldt nidifica in tane sotterranee, in grotte o fra massi rocciosi. Le popolazioni sono in calo a causa della caccia e della pesca.\nConservazione.\nLa \"IUCN Red List\" classifica \"Spheniscus humboldti\" come specie vulnerabile.\nDegli esemplari di questa specie sono presenti all'Acquario di Cattolica Le Navi."}
{"id": "706839", "revid": "1543377", "url": "https://it.wikipedia.org/wiki?curid=706839", "title": "Parco nazionale \u00deingvellir", "text": "Il parco nazionale di \u00deingvellir (dalle parole islandesi \"\u00deing\", \"parlamento\", e \"vellir\", \"pianura\") \u00e8 un'area naturale protetta dell'Islanda che si trova nella parte sud-occidentale dell'isola, vicino alla penisola di Reykjanes e all'area vulcanica di Hengill. Per la sua valenza culturale nel 2004 \u00deingvellir \u00e8 entrata a far parte dell'elenco dei Patrimoni dell'umanit\u00e0 dell'UNESCO.\nStoria e geologia.\nIl suo nome \u00deingvellir deriva dalla parola norrena \u00deingv\u01ebllr, da \u00feing (\u00abassemblea\u00bb, \u00abparlamento\u00bb) e v\u01ebllr (\u00abpianura\u00bb), a significare proprio \u00abpianura del parlamento\u00bb. Fu in questo luogo, infatti, che nell'anno 930 venne fondato l'Althing, uno dei primi (se non il primo) parlamenti del mondo. L'Althing si riuniva una volta l'anno nei pressi di un \u00abemiciclo\u00bb lavico delimitato da due dirupi rocciosi paralleli: durante queste sessioni parlamentari i L\u00f6gs\u00f6gumenn (\u00aboratori della legge\u00bb) promulgavano nuove leggi, dirimevano le dispute e organizzavano persino feste e gare sportive. Nonostante l'Althing avesse poi conosciuto alti e bassi, \u00deingvellir rimase sempre un luogo dalla grandissima valenza simbolica, a tal punto che qui nell'anno 1000 gli Islandesi decretarono che il Cristianesimo sarebbe stata l'unica religione del paese; sempre a \u00deingvellir venne proclamata nel 1944 l'indipendenza del paese. Notevole anche il fascino che il parco ha esercitato sulla letteratura, che ha tributato omaggio al luogo nei romanzi \"La campana d'Islanda\" (1943) di Halld\u00f3r Laxness e nel romanzo poliziesco \"Hypothermia\" (2010) di Arnaldur Indri\u00f0ason.\nDal punto di vista geografico \u00deingvellir si trova su una frattura dovuta alla deriva dei continenti, che pu\u00f2 essere chiaramente riconosciuta nelle gole e nelle faglie che attraversano la regione; la pi\u00f9 grande di esse, chiamata Almannagj\u00e1, \u00e8 un vero e proprio canyon. Questo causa anche un gran numero di terremoti in questa regione. La regione lambisce inoltre la sponda settentrionale di \u00deingvallavatn, il pi\u00f9 grande lago d'Islanda. Il fiume \u00d6xar\u00e1 scorre attraverso il parco nazionale e forma una cascata in corrispondenza dell'Almannagj\u00e1, chiamata \u00d6xar\u00e1foss. Insieme alla cascata Gullfoss e ai geyser di Haukadalur, \u00deingvellir fa parte di uno dei percorsi turistici pi\u00f9 famosi d'Islanda, il Cerchio d'Oro."}
{"id": "706844", "revid": "842", "url": "https://it.wikipedia.org/wiki?curid=706844", "title": "Wireless usb", "text": ""}
{"id": "706845", "revid": "262457", "url": "https://it.wikipedia.org/wiki?curid=706845", "title": "Ciclope (mitologia)", "text": ""}
{"id": "706847", "revid": "1711941", "url": "https://it.wikipedia.org/wiki?curid=706847", "title": "Amir Peretz", "text": "Biografia.\nAmir Peretz \u00e8 nato a Bejaad, una piccola citt\u00e0 del Marocco nella regione di Chaouia-Ouardigha. Suo padre, benzinaio, era il capo della comunit\u00e0 ebraica della citt\u00e0. La sua famiglia emigr\u00f2 in Israele nel 1956 e si stabil\u00ec a Sderot.\nHa fatto il servizio militare in l'IDF nella 202\u00aa brigata di paracadutisti e raggiunge il grado di capitano. Fu ferito durante la guerra dello Yom Kippur nel 1973 ed \u00e8 stato ricoverato per un anno. Ha comprato una fattoria nel villaggio di Nir Akiva e coltiva fiori e ortaggi per l'esportazione. Ha incontrato sua moglie Ahlama, si sono sposati e ha quattro figli.\n\u00c8 stato a lungo capo del potente sindacato israeliano Histadrut, prima di dedicarsi all'attivit\u00e0 politica.\nNel novembre 2005 fu eletto presidente del Partito Laburista Israeliano.\nNel maggio 2006, nonostante non avesse esperienza militare, divenne ministro della difesa di Israele, nel governo guidato da Ehud Olmert; in questa veste, ebbe un ruolo di rilievo nella Guerra del Libano dell'estate del 2006, che contrappose essenzialmente le forze armate d'Israele agli Hezbollah libanesi.\nDuramente criticato per la sua incerta gestione del conflitto, ed in una posizione politicamente difficile, fu sconfitto da Ehud Barak per la leadership del Partito Laburista nel giugno 2007; diede quindi le dimissioni anche dai suoi incarichi governativi, e fu sostituito come ministro della Difesa dallo stesso Barak."}
{"id": "706848", "revid": "767487", "url": "https://it.wikipedia.org/wiki?curid=706848", "title": "WiMedia Alliance", "text": "La WiMedia Alliance \u00e8 una associazione aperta e senza fini di lucro, composta da aziende operanti nei settori dell'elettronica, informatica e telecomunicazioni, avente lo scopo di promuovere e sviluppare la rapida adozione, la regolamentazione, la standardizzazione e l'interoperabilit\u00e0 di apparecchiature basate sulla tecnologia ultra wide band (UWB) a livello mondiale.\nLa WiMedia Alliance sviluppa, gestisce, arricchisce e fa riferimento a precise specifiche tecniche, che includono:\nLa WiMedia Alliance ed il MultiBand OFDM Alliance Special Interest Group (MBOA-SIG) \nsi sono fusi in una singola organizzazione nel 2005, operante sotto il nome di \nWiMedia Alliance."}
{"id": "706849", "revid": "1745361", "url": "https://it.wikipedia.org/wiki?curid=706849", "title": "Cicno (figlio di Ares)", "text": "Cicno \u00e8 una figura della mitologia greca, figlio di Ares e di Pirene. Secondo la mitologia greca sarebbe morto intorno al 600 a.C.\nEgli viveva da brigante. Uccideva e derubava i pellegrini in cammino per l'oracolo di Delfi, saltando fuori da una foresta della Tessaglia sacra al dio Apollo.\nFu ucciso da Eracle, che a causa di ci\u00f2 dovette battersi con Ares. In questa occasione il dio fu battuto dal figlio di Zeus.\nIl Mito.\nL'Eee di Esiodo.\nLa sua storia \u00e8 riportata da molte fonti, ma quella pi\u00f9 interessante e di maggior rilievo \u00e8 certamente riportata in un'opera minore di Esiodo: l\"Eee\" (italianizzato dal titolo greco \u1f29 \u03bf\u1f30\u1f74, che apriva la storia di ogni eroina di cui si riportavano i rapporti con gli dei ed i figli da loro avuti). In un frammento si legge che Eracle, figlio di Zeus e di Alcmena, riposandosi nel guardare i suoi buoi che pascolavano, ne fu derubato dal Gigante Cicno. Egli li port\u00f2 in una caverna con uno stratagemma, ma Eracle lo scopr\u00ec. Una volta raggiunto il brigante lo stritol\u00f2 fra le sue braccia possenti e Cicno tent\u00f2 inutilmente di liberarsi sputando fuoco ma non vi riusc\u00ec e per\u00ec. Gli studiosi pensano che questo ipotetico scontro fosse da collocare intorno al 600 a.C. e a Pagase, citt\u00e0 della Tessaglia non distante dal golfo di Iolco. Il racconto di Esiodo riprende poi con la descrizione dello scudo di Eracle (da cui, inoltre, il poeta aveva tratto la storia della battaglia dell'eroe con il gigante).\nLe altre fonti.\nIl mito \u00e8 riportato, come gi\u00e0 accennato, da diverse fonti oltre a quella di Esiodo. La pi\u00f9 antica conosciuta \u00e8 presentata nello scritto anonimo \"Lo scudo di Eracle\". Pare che l'autore, nel narrare il mito di Cicno, abbia preso spunto, o comunque abbia fatto riferimento, al gruppo scultoreo dell'Acropoli di Atene, ad una metopa ritrovata a Delfi, ed a un rilievo del trono di Apollo, rinvenuto invece in un villaggio della Grecia: Amycles. L'argomento trattato \u00e8 lo stesso riportato nell\"Eee\" di Esiodo. Vi \u00e8 poi un'altra fonte degna di nota, ovvero quella risalente all'epoca romana, riportata nella Biblioteca di Apollodoro (Pseudo-Apollodoro).\nRiusi del mito.\nIl mito di Cicno, ed in particolare l'episodio di Eracle, fu ripreso da Virgilio nella sua Eneide, ed in particolar modo nel canto VIII, dove il re Evandro racconta la storia di un certo Caco, che rub\u00f2 i buoi di Eracle da cui venne in seguito stritolato."}
{"id": "706851", "revid": "1632387", "url": "https://it.wikipedia.org/wiki?curid=706851", "title": "Crio", "text": "Crio (, \"ariete\", o , \"Kr\u00e8ios\", \"maestro\", \"signore\"), chiamato anche \"Megamede\" (\"Grande Signore\"), figlio di Urano (il cielo) e di Gea (la terra).\nCrio rappresenta il pilastro del Sud.\nGenealogia.\nSecondo la \"Teogonia\", Crio spos\u00f2 Euribia, dalla quale ebbe Astreo, Pallante e Perse.\nPausania gli attribuisce anche la paternit\u00e0 di Pitone.\nMitologia.\nQuando suo fratello Crono ord\u00ec una congiura per spodestare il padre, ordin\u00f2 a Crio e agli altri suoi fratelli Ceo, Giapeto e Iperione di posizionarsi ai quattro angoli della terra cos\u00ec quando Urano scese per accoppiarsi con Gea, i quattro titani lo afferrarono, tenendolo fermo, mentre Crono lo evirava con una falce.\nSuccessivamente, tutti i Titani vennero sconfitti da Zeus, Poseidone, Ade, Era, Demetra ed Estia e imprigionati nel Tartaro, da cui alla fine, secondo Pindaro ed Eschilo (nel \"Prometeo liberato\") Zeus stesso li avrebbe liberati in un atto di clemenza.\nLa posizione di Crio e dei suoi tre fratelli ai quattro angoli del mondo nel mito della deposizione di Urano discende probabilmente dai \"pilastri cosmici\" di altre mitologie che separano il cielo dalla terra e Crio rappresenta il pilastro del Sud (\u039a\u03c1\u03b9\u1ff6\u03c2 significa \"ariete\" e l'inizio dell'anno greco era segnato dal sorgere della costellazione dell'ariete da sud).\nEra il dio delle mandrie e delle greggi, e forse anche del saccheggio, era uno dei Titani di minore interesse anche se personificava l\u2019ideale della forza e della potenza."}
{"id": "706852", "revid": "54354", "url": "https://it.wikipedia.org/wiki?curid=706852", "title": "Ultra wide band", "text": ""}
{"id": "706853", "revid": "712828", "url": "https://it.wikipedia.org/wiki?curid=706853", "title": "Wicket W. Warrick", "text": ""}
{"id": "706855", "revid": "122944294", "url": "https://it.wikipedia.org/wiki?curid=706855", "title": "Cicno (figlio di Poseidone)", "text": "Cicno (in greco antico \u039a\u03cd\u03ba\u03bd\u03bf\u03c2 o K\u00faknos) \u00e8 una figura della mitologia greca, figlio di Poseidone e di Arpalea (secondo altri di Calice). Era re di Colone, una citt\u00e0 della Troade. Partecip\u00f2 alla guerra di Troia in qualit\u00e0 di alleato del re Priamo, venendo ucciso in battaglia dall'eroe greco Achille.&lt;br&gt;\nLa figura mitica greca di \u039a\u03cd\u03ba\u03bd\u03bf\u03c2 potrebbe derivare dal sovrano ittita Kukunni di Wilusa (Troia).\nStoria.\nCicno tent\u00f2 di uccidere il figlio Tenete ingannato dalle calunnie della seconda moglie Filonome: quando poi la verit\u00e0 venne a galla mise a morte la moglie e si riconcili\u00f2 con il figlio, divenuto nel frattempo re di Tenedo; insieme a lui partecip\u00f2 alla difesa di Troia assediata dagli Achei. Fu il primo a gettarsi contro i Greci appena sbarcati riuscendo a uccidere in tutto pi\u00f9 di mille soldati achei; dopodich\u00e9, alla vista di quell'immenso strazio, l'eroe greco Achille decise di affrontarlo e lo colp\u00ec con il pomello della sua spada al volto, senza produrre alcun graffio, poich\u00e9 Cicno era invulnerabile, e riusc\u00ec finalmente a ricacciarlo indietro a colpi di scudo fino a quando Cicno non inciamp\u00f2 all'indietro e cadde a terra. \nCicno, ritenuto invulnerabile al ferro e al fuoco, avrebbe facilmente sterminato da solo l'intero esercito acheo se non fosse stato strangolato con i lacci del suo stesso elmo dal Pel\u00ecde ed ucciso. Cos\u00ec Achille pot\u00e9 mettere in fuga da solo le intere schiere troiane. Dopo averlo ucciso, Achille gli tagli\u00f2 la testa e la appese in cima a Vecchio Pelio, piantando la picca a terra come segno di vittoria iniziale contro l'esercito dei guerrieri avversari. Infine tent\u00f2 di spogliare Cicno delle armi ma grande fu il suo stupore quando lo vide svanire nel nulla perch\u00e9 Poseidone, per lo strazio ed il dolore di uno dei tanti suoi valorosissimi figli uccisi, l'aveva fatto reincarnare in un cigno. \nSecondo un'altra versione Achille uccise Cicno tirandogli una pietra in faccia. Anche qui comunque l'atto finale \u00e8 il prodigio operato da Poseidone."}
{"id": "706858", "revid": "729019", "url": "https://it.wikipedia.org/wiki?curid=706858", "title": "Forfora", "text": "La forfora \u00e8 una patologia del cuoio capelluto, macroscopicamente individuabile in forma di scaglie bianche e secche alla base dei capelli.\nOrigini e cause.\nPossibile sintomo di dermatite seborroica, la forfora \u00e8 \u2014 in un modesto quantitativo \u2014 considerata fisiologica: il regolare ricambio di cellule epiteliali del cuoio capelluto origina infatti una desquamazione dei primi stati dell'epidermide, ascrivibile all'eliminazione di cellule morte.\nTra le principali cause rientrano:\nEpidemiologia.\nColpisce maggiormente il sesso maschile, generalmente in un'et\u00e0 compresa tra i 12 e i 40 anni. \u00c8 rara nei bambini e negli anziani. Colpisce il 50% della popolazione adulta.\nPrevenzione.\nLa prevenzione \u00e8 possibile e dovrebbe essere molto attenta negli individui predisposti.\nAlimentazione.\nDa evitare:\nDa perseguire:\nIgiene.\nEvitare:\nCura.\nSi usano lenitivi ed emollienti in base oleosa per facilitare il distacco delle squame, associati a shampoo cheratoregolatori e antinfiammatori. Molto utili in tal senso i prodotti a base di ketoconazolo e climbazolo. In casi importanti si ricorre agli steroidi applicati localmente. Utile un'integrazione a base di acidi grassi polinsaturi.\nKetoconazolo.\nKetoconazolo \u00e8 un farmaco usato da molti anni nella terapia delle infezioni da funghi, ha rappresentato un vero passo avanti nel trattamento di queste condizioni. \nLa sua azione sulla forfora fu scoperta per caso osservando il miglioramento in pazienti che venivano trattati per altre infezioni. Il farmaco inibisce la sintesi di una sostanza indispensabile al fungo per formare la sua parete cellulare, compromettendone cos\u00ec la crescita e la sopravvivenza. \nApplicato localmente in lozione al 2% consente una rapida eliminazione e l'attenuazione dei sintomi, e non viene assorbito in modo significativo. Infatti normalmente il ketoconazolo non comporta problemi di tollerabilit\u00e0 locale n\u00e9 rischi di sensibilizzazione.\nDeve essere applicato due volte alla settimana per un periodo di 2-4 settimane, lasciandolo a contatto con i capelli per 5-10 minuti. Successivamente, una applicazione ogni 7-14 giorni sembra in grado prevenire la ricomparsa del problema ma l'applicazione a lungo termine pu\u00f2 dar luogo a fenomeni irritativi. \nSi hanno risultati migliori nei maschi che nelle femmine, probabilmente perch\u00e9 il minor numero di capelli dei primi consente un miglior contatto con la cute. Se si sono utilizzati corticosteroidi topici \u00e8 bene lasciare passare due settimane prima di procedere al trattamento delle stesse aree con ketoconazolo.\nSolfuro di selenio.\nIl solfuro di selenio (SeS2) riduce la velocit\u00e0 del ciclo di ricambio cellulare dell'epitelio.\nL'azione fungicida lo rende efficace, con alcune differenze rispetto a zinco piritione e al ketoconazolo.\nCome tutti i prodotti farmaceutici pu\u00f2 avere effetti secondari, e pu\u00f2 causare reazioni allergiche.\nOccorre lavare accuratamente i capelli dopo ogni utilizzo.\nZinco piritione.\nLo zinco piritione, utilizzato due volte alla settimana, riduce la forfora ma anche dopo un trattamento prolungato non si ha una completa risoluzione dei sintomi.\nZolfo, catrame.\nZolfo e catrame hanno un'azione antifungina molto bassa e sono scarsamente efficaci.\nCorticosteroidi.\nNella forfora con presenza di irritazione dermatite seborroica possono essere utili i corticosteroidi che hanno un'azione antinfiammatoria. \nAlla sospensione del trattamento il problema si ripresenta rapidamente in una elevata percentuale di casi. \nIl solo controllo dell'infiammazione non risulta quindi importante quanto la soppressione del fungo. Se usati per molto tempo i corticosteroidi possono dare effetti indesiderati."}
{"id": "706860", "revid": "399", "url": "https://it.wikipedia.org/wiki?curid=706860", "title": "Gaio Giulio Igino", "text": "Biografia.\nIgino nacque in \"Hispania\" e fu allievo dell'erudito Alessandro Poliistore intorno al 9 a.C.. Di nascita servile, era un liberto dell'imperatore Ottaviano Augusto, come provano il \"nomen\" ed il \"praenomen\".\nDivenne direttore della biblioteca del tempio di Apollo, posta sul colle Palatino, distinguendosi per la sua cultura in vari campi e fu molto amico, tra l'altro, di Ovidio.\nOpere.\nIgino scrisse numerose opere di filologia, di geografia, di storia, di agricoltura e di critica, di cui ci sono giunti solamente i titoli o pochi frammenti. Tra le opere storiche, compose \"De vita rebusque illustrium virorum\", in almeno 6 libri; \"De familiis Troianis\"; \"Exempla\"; di carattere geografico era il \"De origine urbium Italicarum\" in almeno 2 libri, mentre antiquarie erano il \"De Dis Penatibus\" e il \"De proprietatibus deorum\", probabilmente composti sulla scia delle \"Antiquitates\" di Varrone.\nPi\u00f9 propriamente tecniche, sempre sulla scia delle trattazioni varroniane, erano il \"De agri cultura\" e il \"De apibus\", mentre all'attivit\u00e0 filologica rinviavano i \"Commentarii in Vergilium\", in 5 libri e i \"Commentarii in Propempticon Pollionis\" di Elvio Cinna.\nDa qualcuno \u00e8 considerato l'autore delle \"Fabulae\" al posto dell'omonimo Igino, ascrivibile all'et\u00e0 antonina. Proprio le \"Fabulae\" appartengono al genere letterario della mitografia in prosa, nato con lo scopo di costruire un vero e proprio manuale di mitologia, un repertorio a uso soprattutto di studenti.\nLe fonti di Igino sono per lo pi\u00f9 greche (Omero, Esiodo, Apollonio Rodio), anche se molto spesso, rielaborando trame tragiche, permette di ricostruire i soggetti di drammi perduti della tragedia greca e romana, pur non essendo esente da marchiani errori di traduzione o interpretazione dell'originale. Lo stile fa ricorso a un linguaggio semplice ed essenziale, in genere schematico e talora ripetitivo, particolarmente adatto alla lettura scolastica e comunque idoneo a un pubblico di media cultura."}
{"id": "706864", "revid": "57342", "url": "https://it.wikipedia.org/wiki?curid=706864", "title": "Meglena Kuneva", "text": "\u00c8 stata ministra e commissaria europea.\nFormazione e carriera professionale.\nLa Kuneva si \u00e8 laureata in Legge nel 1981 presso l'Universit\u00e0 di Sofia; nel 1984 ha conseguito il dottorato in Legge.\nDopo la laurea, esord\u00ec come giornalista presso la radio nazionale bulgara e come assistente presso l'Universit\u00e0 di Sofia. Nel 1990 divenne Senior Legal Advisor presso il consiglio dei ministri bulgaro; mantenne la carica fino al 2001, specializzandosi, nel frattempo, in Affari Esteri e Diritto dell'Ambiente presso l'Universit\u00e0 di Georgetown ed altri atenei stranieri.\nNel maggio 2010, entra a far parte del consiglio d'amministrazione di BNP Paribas, nel quale rimane fino al 15 maggio 2013.\nCarriera politica.\nNel giugno 2001 la Kuneva venne eletta membro del parlamento bulgaro, come esponente del Movimento Nazionale Simeone II, di stampo liberale.\nNell'agosto successivo la Kuneva abbandon\u00f2 il parlamento per assumere la carica di viceministro degli esteri e capo negoziatore con l'Unione europea. In seguito ha anche rappresentato la Bulgaria presso la Convenzione europea. Nel maggio 2002 la Kuneva divenne il primo Ministro degli Affari Europei della Bulgaria, nell'esecutivo guidato da Simeon Borisov Sakskoburggotski. Mantenne l'incarico - unica nell'intera compagine di governo - anche dopo le elezioni parlamentari del 2005, in cui il Movimento Nazionale Simeone II perse la maggioranza relativa in parlamento.\nCommissaria europea.\nIl 26 ottobre 2006 la Kuneva venne ufficialmente indicata dal governo bulgaro per entrare nella Commissione Barroso in coincidenza con l'ingresso del Paese nell'Unione europea, fissato al 1\u00ba gennaio 2007. Il Presidente della Commissione Jose Manuel Durao Barroso le assegn\u00f2 l'incarico di Commissario europeo per la Tutela dei Consumatori.\nCarriera politica successiva.\nKuneva fu candidata come indipendente dal Movimento Nazionale per la Stabilit\u00e0 e il Progresso, partito liberaldemocratico, alle elezioni presidenziali del 2011, ottenendo il 14% dei voti, posizionandosi terza. Nel luglio 2012 fond\u00f2 il Movimento Bulgaria per i Cittadini (BG), partito centrista liberale, col quale ottenne il 3,25% alle elezioni parlamentari del 2013 (sfiorando lo sbarramento del 4% e quindi non eleggendo deputati). A seguito del risultato elettorale la Kuneva present\u00f2 le dimissioni da leader del partito.\nVita personale.\nLa Kuneva \u00e8 sposata con il finanziere Andrey Prumov, da cui ha avuto un figlio.\nCuriosit\u00e0.\nLa Kuneva parla correntemente il bulgaro, il russo, l'inglese ed il francese."}
{"id": "706866", "revid": "306856", "url": "https://it.wikipedia.org/wiki?curid=706866", "title": "Consualia", "text": "I Consualia erano due feste della religione romana dedicate al dio Conso (dio dei granai e degli approvvigionamenti).\nDescrizione.\nVenivano celebrate la prima il 21 agosto, durante il periodo del raccolto, e la seconda il 15 dicembre. Tutti i riti si svolgevano davanti a un altare sotterraneo del Circo Massimo, portato in superficie in occasione della festa.\nSempre secondo Dionigi, il dio Conso, era da molti identificato nel \"Neptunus Equestris\", ovvero nel dio Nettuno protettore degli equini. Pertanto erano di rigore le celebrazioni con corse di asini, cavalli o muli, cui assistevano anche gli equini non concorrenti, agghindati con ornamenti floreali e per quel giorno esentati da ogni lavoro.\nSi legge in Tito Livio che i Consualia furono istituiti dallo stesso Romolo quando, con i giovani romani snobbati dalle genti vicine, organizz\u00f2 il famoso Ratto delle Sabine . "}
{"id": "706867", "revid": "6923", "url": "https://it.wikipedia.org/wiki?curid=706867", "title": "Ina Assitalia", "text": ""}
{"id": "706869", "revid": "712828", "url": "https://it.wikipedia.org/wiki?curid=706869", "title": "Wicket Warrick", "text": ""}
{"id": "706870", "revid": "123412278", "url": "https://it.wikipedia.org/wiki?curid=706870", "title": "Creusa (figlia di Priamo)", "text": "Creusa \u00e8 una figura della mitologia greca. Era figlia di Priamo e di Ecuba e spos\u00f2 Enea, dando alla luce Ascanio. Mentre fuggiva insieme al marito da Troia, si perse. Enea torn\u00f2 sui propri passi a cercarla, ma incontr\u00f2 solo la sua ombra, che lo spinse a proseguire il viaggio, iniziato per volere degli dei.\nIl mito.\nCreusa, detta Euridice nella tradizione pi\u00f9 antica, era figlia di Priamo e di Ecuba, nonch\u00e9 sorella di Ettore, Paride, Laodice, Cassandra e Polissena. In giovent\u00f9, ebbe come nutrice una donna di nome Caieta, da cui in seguito prese il nome la citt\u00e0 di Gaeta.In seguito, Creusa spos\u00f2 Enea, figlio di Anchise, da cui ebbe un figlio, Ascanio, e forse una figlia, Etia.\nCreusa si smarr\u00ec la notte della caduta di Troia. Enea riemp\u00ec di richiami le strade alla ricerca della moglie, finch\u00e9 scorse il suo fantasma. L'eroe tacque per l'orrore, i capelli irti sul capo. Creusa parl\u00f2 ribadendo che gli d\u00e8i avevano voluto che ella non seguisse il marito nei suoi viaggi ma fosse assunta in cielo per servire Cibele, la Grande Madre. In un estremo, toccante addio, l'ombra della donna ripose in Enea il suo amore per il figlioletto Ascanio. Enea protese gemendo le braccia per abbracciare Creusa, ma il fantasma si dissolse come un soffio di vento.\nAltre versioni.\nNella tradizione romana tramandataci da Ennio, ebbe due figlie da Enea, come si ricava dal frammento da cui \u00e8 tratto \"Il sogno di Ilia\"."}
{"id": "706871", "revid": "124895442", "url": "https://it.wikipedia.org/wiki?curid=706871", "title": "Crise", "text": "Crise () \u00e8 un personaggio della mitologia greca, sacerdote di Apollo.\nGenealogia.\nSecondo Eustazio di Tessalonica, il padre di Crise fu Ardi (\"Ardys\"). Crise \u00e8 il padre di Criseide, (presumibilmente sono originari della citt\u00e0 di Crisa) ed \u00e8 fratello di Brise, a sua volta padre di Briseide.\nMitologia.\nSacerdote troiano del dio Apollo, all'inizio del libro dell\"Iliade\" giunge presso le navi degli Achei che hanno rapito sua figlia Criseide per chiederne la restituzione \u00abcon molto prezzo\u00bb.\nRivoltosi agli Atridi Agamennone e Menelao, riceve dal primo un adirato rifiuto alla sua richiesta di riscatto; di conseguenza, allontanatosi, invoca la vendetta di Apollo, il quale, infuriato per il sacrilegio, con una pestilenza fa strage di guerrieri achei dopo aver ucciso una grande quantit\u00e0 di \u00abgiumenti e presti veltri\u00bb.."}
{"id": "706872", "revid": "324090", "url": "https://it.wikipedia.org/wiki?curid=706872", "title": "Jaap de Hoop Scheffer", "text": "Dal gennaio 2004 al luglio 2009 \u00e8 stato il Segretario generale della NATO.\nLa formazione e la carriera professionale.\nGiurista e ufficiale della riserva.\nDe Hoop Scheffer ha studiato legge all'Universit\u00e0 di Leida.\nAssolto il servizio militare nell'aeronautica, della quale \u00e8 un ufficiale della riserva, ha lavorato per il ministero degli Affari esteri dal 1976 all\"86.\nFunzionario del ministero degli Esteri.\nIn questa veste, trascorse i primi due anni presso l'ambasciata olandese in Ghana.\nSuccessivamente, ha prestato servizio per la delegazione olandese al \"Quartier generale\" della NATO a Bruxelles fino al 1980.\nLa militanza politica.\nDa liberale del \"D'66\" a democristiano.\nNonostante facesse gi\u00e0 parte del partito \"D'66\", divenne un membro del \"Christen-Democratisch App\u00e8l\" (CDA) nel 1982.\nAlle elezioni del 1986, venne eletto alla \"Camera Alta\" del Parlamento, svolgendo la funzione di oratore sui temi di politica estera per il suo partito.\nTra il 1997 e il 2001, \u00e8 stato il presidente del gruppo CDA presso la \"Camera Alta\", mentre il partito si trovava all'opposizione. Il ricoprire tale carica faceva di lui il capo del partito.\nLa contrastata guida dei cristiano-democratici.\nAl momento della presentazione delle candidature alle elezioni del 2002 il suo ruolo di capo del partito divenne contrastato.\nDopo una lotta interna con il presidente del partito Van Rij, De Hoop Scheffer si dimise da \"leader\".\nGli successe Jan Peter Balkenende, acquisendo il posto di capolista del CDA alle elezioni del 15 maggio 2002.\nMinistro degli Affari esteri.\nLe elezioni del 2002 vennero vinte dal CDA, che acquis\u00ec il diritto di esprimere il capo ed i \"posti-chiave\" del governo.\nIl nuovo primo ministro Balkenende design\u00f2 De Hoop Scheffer alla carica di ministro degli Affari esteri per la breve durata del suo primo governo, confermandolo anche nel secondo, costituito dopo le elezioni del 22 gennaio 2003.\nUna politica \"atlantista\".\nNel 2003, la politica estera dei Paesi Bassi, che fu in larga parte determinata da De Hoop Scheffer e Balkenende, fu caratterizzata dalla loro approvazione dell'Operazione Libert\u00e0 Irachena, nonostante la formula adottata (\"appoggio \"politico\" ma non \"militare\"\") presentasse un carattere ambivalente.\nNel 2003, in qualit\u00e0 di ministro degli Esteri olandese, Jaap de Hoop Scheffer fu il \"presidente di turno\" dell'Organizzazione per la sicurezza e la cooperazione in Europa.\nSegretario generale della NATO.\nDe Hoop Scheffer \u00e8 stato dal 5 gennaio 2004 al 31 luglio 2009 l'undicesimo Segretario generale della NATO, succedendo a Lord Robertson, che occupava la carica dal 1999. Il suo vice era l'ambasciatore italiano Claudio Bisogniero."}
{"id": "706875", "revid": "5678660", "url": "https://it.wikipedia.org/wiki?curid=706875", "title": "JIGDO", "text": ""}
{"id": "706877", "revid": "767487", "url": "https://it.wikipedia.org/wiki?curid=706877", "title": "Francesco Gardi", "text": "Le localit\u00e0 di nascita e di morte sono sconosciute, come non note rimangono anche le notizie biografie relative alla sua formazione musicale. Incerte sono anche le date della sua nascita e morte.\nSi sa che nel 1786 debutt\u00f2 a Modena come operista con l'opera seria \"Enea nel Lazio\".\nDal 1787 al 1791 fu direttore del coro femminile e compositore presso l'Ospedale dei Derelitti, a Venezia, e dal 1797 circa prest\u00f2 servizio come maestro di cappella presso l'Ospedale dei Mendicanti.\nIn vent'anni di attivit\u00e0 operistica scrisse numerosi lavori, soprattutto di stampo comico e basandosi principalmente i libretti di Giuseppe Maria Foppa.\nSuo ultimo lavoro fu una cantata in onore di Gioacchino Murat, cognato di Napoleone Bonaparte, composta nel 1809.\nOpere.\nSono note 26 opere di Gardi; l'anno e la citt\u00e0 si riferiscono alla prima rappresentazione."}
{"id": "706879", "revid": "1543377", "url": "https://it.wikipedia.org/wiki?curid=706879", "title": "Carpo", "text": "Il carpo \u00e8 la parte dello scheletro dell'arto superiore che congiunge il radio con il metacarpo. \u00c8 compreso nella regione del polso. \nEsso risulta composto da otto ossa brevi disposte su due file, delle quali una prossimale ed una distale. \nDoccia carpale.\nArticolandosi tra loro, le ossa del carpo costituiscono sul lato palmare la doccia o tunnel carpale.\nLa doccia carpale \u00e8 uno spazio del polso, posto volarmente, attraverso il quale scorrono i tendini dei muscoli flessore superficiale delle dita, flessore profondo delle dita e flessore lungo del pollice. Tale doccia \u00e8 delimitata lateralmente e medialmente da quattro rilievi tubercolari:\nIl legamento trasverso del carpo, tendendosi sull'apice dei quattro rilievi, trasforma la doccia carpale in un canale osteo-fibroso detto tunnel carpale.\nEtimologia.\nLa parola carpo deriva dal greco \u03ba\u03b1\u03c1\u03c0\u03cc\u03c2 (karp\u00f3s), \"giuntura\" .\nLa parola karp\u00f3s deriva dalla lingua protoindoeuropea nella sua radice kerp-. \nDirettamente dal greco \u03ba\u03b1\u03c1\u03c0\u03cc\u03c2 derivano:\nParole imparentate si possono trovare in molte lingue indo-europee, tra cui l'inglese moderno in parole come \"harvest\" (dalle lingue germaniche), \"carpet\", \" excerpt\" e \"scarce\" (dal latino). Anche le lingue neolatine hanno sviluppato la medesima radice (es. in italiano \"carpire\"), attingendo per lo pi\u00f9 dal verbo latino \"carpo\", affine al greco Karpos e probabilmente da esso discendente come significato (afferrare, prendere, cogliere, per estensione dal \"cogliere la frutta con la mano\"): ad esempio una nota espressione in lingua latina \u00e8 \"carpe diem\" (\"cogliere il tempo\"), che utilizza in senso figurato quel verbo."}
{"id": "706881", "revid": "287204", "url": "https://it.wikipedia.org/wiki?curid=706881", "title": "Basilica di San Clemente in Santa Maria dei Servi", "text": "La basilica di Santa Maria dei Servi, il cui nome completo \u00e8 San Clemente in Santa Maria dei Servi \u00e8 una basilica di Siena che si trova sul colle che domina Valdimontone, in piazza Manzoni.\nStoria.\nI Serviti arrivarono a Siena intorno al 1250, provenendo dal loro primo convento di Monte Senario, fondato precedentemente nel 1234. Inizialmente stabilitisi fuori citt\u00e0, furono invitati dal comune a costruire la loro chiesa entro le mura cittadine, sul sito attuale dove allora sorgeva la chiesa parrocchiale di San Clemente. La costruzione del convento pot\u00e9 quindi iniziare pochi anni dopo il 1250, grazie anche ad una donazione di terreni da parte della famiglia Tolomei e ad una donazione di laterizi (materiale da costruzione) da parte del comune. Il nuovo convento inglob\u00f2 la chiesa parrocchiale preesistente di San Clemente, spiegando l'origine del nome del convento.\nI lavori di costruzione procedettero a rilento e durarono per quasi tre secoli. Entro la met\u00e0 del XV secolo fu completato il transetto e le cappelle terminali in stile gotico. Nel 1471-1528 venne costruito il corpo longitudinale della chiesa con le sue tre navate in stile rinascimentale. Artefice fu Ventura Turapilli che lavor\u00f2 su un disegno di Baldassarre Peruzzi. Il 18 maggio 1533 avvenne la consacrazione della chiesa a lavori non ancora terminati. I lavori strutturali interni terminarono infatti solo nel 1537, con l'acquisto di quattro colonne per la divisione delle tre navate, mentre la facciata quattrocentesca non fu mai terminata.\nIn et\u00e0 barocca vennero aggiunti gli altari laterali. Nel 1750 venne aggiunta la gradinata di accesso alla basilica. Il transetto e altre parti vennero stilisticamente rivoluzionati tra la fine dell'800 e gli inizi del '900 su progetto prima di Giuseppe Partini poi di Agenore Socini, in stile neogotico.\nIl campanile fu costruito nei secoli XIV-XV in stile romanico. Fu restaurato in tempi successivi e radicalmente nel 1926, quando furono aggiunte anche le cuspidi centrale e angolari in cima al campanile, contribuendo a farlo somigliare a quello de Duomo di Siena.\nL'interno.\nIl corpo longitudinale.\nLa pianta della chiesa \u00e8 a croce egizia, con un corpo longitudinale a tre navate e cinque campate, un transetto sporgente dotato di cappelle terminali e cinque cappelle ricavate dalla parete di fondo della chiesa. Di queste cinque, la cappella centrale maggiore \u00e8 pi\u00f9 alta, larga e profonda.\nLo stile rinascimentale fiorentino domina nel corpo longitudinale, costruito da Ventura Turapilli nel 1471-1528 su disegno di Baldassarre Peruzzi o del Porrina. Questo \u00e8 impostato sul contrasto tra l'intonaco bianco e la pietra serena grigia, su archi a tutto sesto con cassettoni dipinti entro l'arco, capitelli in stile corinzio con imposta d'arco rialzata e travi in ferro a stabilizzare gli archi. Tuttavia, a differenza delle chiese rinascimentali fiorentine la volta della navata centrale \u00e8 dotata di archi trasversali entro cui su collocano volte a crociera. A crociera sono anche le volte delle navate laterali, dove dominano archi a sesto acuto.\nEntro le pareti delle navate laterali sono scavate nicchie con volte a botte e cassettoni dipinti entro cui sono collocati altari barocchi. Fa eccezione la prima cappella a destra, che \u00e8 ricavata entro il campanile e quindi pi\u00f9 profonda e strutturalmente diversa dalle altre. Tra le molte opere conservate entro questi altari si segnalano:\nAlla prima colonna destra un'elegante acquasantiera con parti della fine del Duecento\nIl transetto e le cappelle di fondo.\nLo stile rinascimentale che caratterizza le tre navate del corpo longitudinale si ritrova anche nei bracci del transetto. Le cappelle del presbiterio invece sono in stile gotico, risalenti ai primi due secoli della costruzione dell'edificio (XIII e XIV), anche se molte decorazioni sono neogotiche, dei secoli XIX e XX. Le cappelle sono in tutto sette, cinque sulla parete di fondo della chiesa (di cui una centrale maggiore pi\u00f9 voluminosa) e due a livello delle terminazioni del transetto. Sono molte le opere d'arte in esse contenute, soprattutto del Trecento. Tra queste si segnala:\nLe opere moderne.\nNei secoli XIX - XX, in occasione della ristrutturazione, numerosi artisti collaborarono alla ridecorazione delle cappelle, specialmente quelle absidali, quali Alessandro Franchi, Ulisse de Matteis, Giovanni Brunacci, Giuseppe Catani. A titolo di esempio, nella terza cappella di destra del corpo longitudinale \u00e8 esposta una tela di Alessandro Franchi (1888) raffigurante l\"Apparizione della Madonna ai sette santi fondatori dell'Ordine\".\nOrgano a canne.\nNella basilica si trova l'organo a canne Mascioni \"opus 370\", costruito nel 1925. Originariamente a trasmissione pneumatica e collocato sopra un'apposita cantoria in controfacciata, nel 1926 venne spostato nel coro, dietro la pala dell'altare maggiore e nel 2008 \u00e8 stato restaurato ed ampliato dalla ditta Vegezzi Bossi; in tale occasione, fra le altre cose, \u00e8 stata cambiata la trasmissione divenendo mista (meccanica per i manuali e il pedale, elettronica per i registri e le combinazioni)."}
{"id": "706883", "revid": "1745361", "url": "https://it.wikipedia.org/wiki?curid=706883", "title": "Elefenore", "text": "Elefenore () \u00e8 un personaggio della mitologia greca. Fu re degli Abanti.\nGenealogia.\nEra figlio di Calcodonte e di Imenarete, o Melanippe, oppure Alcione.\nNon si hanno notizie di mogli o progenie.\nMitologia.\nAccolse i figli di Teseo (Acamante e Demofonte) quando fuggirono da Menesteo, l'usurpatore del trono di Atene.\nVide uno schiavo trattare inadeguatamente suo nonno Abante e nell'intento di picchiarlo con un bastone colp\u00ec involontariamente Abante che mor\u00ec. \nUna volta esiliato per il gesto fu costretto a radunare le sue truppe per la spedizione troiana su una roccia dello stretto di Euripe di fronte all'Eubea.\nGuerra di Troia.\nElefenore era un pretendente di Elena ed anche il capo delle forze dell'Eubea composta da trenta o quaranta navi che si unirono alla spedizione greca a Troia.\nIl giorno in cui la tregua fu spezzata da Pandaro, fu ucciso da Agenore mentre cercava di trascinare via il corpo di Echepolo.\nSecondo Tzetzes Elefenore sopravvisse alla guerra e si stabil\u00ec sull'isola di Othronos vicino alla Sicilia, ma dopo breve tempo fu cacciato da un serpente e and\u00f2 nella terra dell'Illiria.\nNote.\nRe della mitologia greca"}
{"id": "706884", "revid": "327773", "url": "https://it.wikipedia.org/wiki?curid=706884", "title": "Reykjanes", "text": "Reykjanes (o Reykjanesskagi) \u00e8 una penisola situata nel sudovest dell'Islanda, vicino alla capitale Reykjav\u00edk.\nDescrizione.\nLa penisola \u00e8 contraddistinta da attivit\u00e0 vulcanica, mentre ampie distese di lava fanno s\u00ec che la vegetazione sia scarsa. Nella parte pi\u00f9 meridionale della penisola vi sono numerose sorgenti termali e solforiche, intorno al lago Kleifarvatn e all'area geotermale di Selt\u00fan nei pressi di Kr\u00fdsuv\u00edk.\nA Svartsengi si trova inoltre una centrale per lo sfruttamento dell'energia geotermica del sistema vulcanico Svartsengi, vicino a cui \u00e8 stata costruita una stazione termale che utilizza le acque calde e ricche di minerali che provengono dalla centrale; la piscina all'aperto \u00e8 nota col nome di \"Bl\u00e1a L\u00f3ni\u00f0\", Laguna Blu.\nNella penisola si trovano villaggi di pescatori, come Grindav\u00edk e Njar\u00f0v\u00edk, e la citt\u00e0 di Keflav\u00edk, dove si trova una base militare statunitense e l'aeroporto internazionale Leifur Eriksson.\nSulla penisola c'\u00e8 il faro di \"Reykjanesviti\", il pi\u00f9 vecchio dell'isola, costruito nel 1878 nei pressi della scogliera sud-occidentale di \"Reykjanest\u00e1\". Sulla punta a nord ovest, invece, nei pressi di Gar\u00f0ur, si trova il faro di Gar\u00f0skagaviti, sede anche di un museo."}
{"id": "706885", "revid": "287204", "url": "https://it.wikipedia.org/wiki?curid=706885", "title": "Costano", "text": "Costano \u00e8 una frazione del comune di Bastia Umbra (PG).\nA circa 4\u00a0km a sud del capoluogo, si trova a 191 ed \u00e8 popolato da 782 abitanti (dati censimento Istat 2001). La pronuncia esatta del nome \u00e8 \"Cost\u00e0no\".\nStoria.\nIl nome deriva dal latino \"costa\", perch\u00e9 il paese sorge lungo la scarpata fluviale dell'antico corso del fiume Chiascio. Nel significato pi\u00f9 esteso, dunque, \"Costanum\" sta ad indicare il concetto di \"terra lungo la scarpata\". Proprio in questa zona, nel III secolo, fu martirizzato san Rufino, primo vescovo della citt\u00e0 di Assisi: inviso ai dominatori romani per la sua opera di evangelizzazione, venne annegato nel fiume legandogli al collo una macina in pietra. Le sue spoglie vennero conservate e venerate in questo luogo, fino al V secolo quando furono traslate nella citt\u00e0 di Assisi.\nIntorno al 1403 l'aspetto di Costano era quello di un castello, evolutosi a partire da un fortilizio esistente sin dal XIV secolo, che si trovava proprio al confine tra le terre di Perugia e quelle d'Assisi.\nNel 1817, per ordine diretto dello Stato Pontificio, Costano pass\u00f2 dal contado di Assisi a quello della ricostituita Bastia Umbra, in maniera definitiva. Costano \u00e8 conosciuta per la produzione della porchetta.\nEconomia.\nA partire dagli anni cinquanta si ebbe lo sviluppo di numerosi allevamenti suini; la zona di Costano \u00e8 infatti nota in tutta la regione per essere la patria dei \"porchettari\", ossia di diverse aziende che producono il classico maialino arrosto secondo la ricetta umbra, venduto in occasione di mercati, sagre, e manifestazione dai caratteristici ambulanti con i loro furgoncini bianchi.\nLa zona \u00e8 anche stata nota in passato per la buona produzione artigianale di carri e botti."}
{"id": "706888", "revid": "1745361", "url": "https://it.wikipedia.org/wiki?curid=706888", "title": "Alcione (figlia di Eolo)", "text": "Alcione () \u00e8 un personaggio della mitologia greca, figlia di Eolo e di Enarete e sposa di Ceice.\nMitologia.\nAlcione spos\u00f2 Ceice, il re di Eraclea Trachinia e la loro vita fu cos\u00ec felice che tra di loro si chiamavano con i nomi di due dei, Zeus ed Hera. Il re degli dei si indign\u00f2 per questo affronto e scaten\u00f2 una tempesta mentre Ceice era in viaggio per mare, facendolo annegare. La sua ombra apparve ad Alcione che, intuitane la morte, si gett\u00f2 nelle acque per raggiungerlo. Gli dei ne ebbero piet\u00e0 e trasformarono entrambi in \"alcioni\" (un tipo di uccello non bene identificato, probabilmente un martin pescatore o una specie di gabbiano).\nIl nido dei due sposi, costruito vicino al mare, veniva continuamente distrutto dalle onde. Zeus ebbe nuovamente piet\u00e0 e plac\u00f2 il mare per sette giorni, prima e dopo il solstizio d'inverno, affinch\u00e9 potessero riprodursi. Per questo gli alcioni erano consacrati a Teti e considerati un collegamento tra cielo e mare, divenendo anche il simbolo di una rapida pace e di tranquillit\u00e0. Alcune fonti indicano che Alcione nacque non da Eolo, figlio di Elleno ed Enarete, ma da un suo nipote, anch'egli di nome Eolo."}
{"id": "706893", "revid": "228587", "url": "https://it.wikipedia.org/wiki?curid=706893", "title": "DJ Promo", "text": "Biografia.\nPromo inizia la sua carriera di disc jockey nel 1992, organizzando piccole feste a cui partecipavano gi\u00e0 allora i pi\u00f9 noti artisti del genere. Nel 1995 cominci\u00f2 a farsi notare al grande pubblico con un remix gabber della nota canzone dei No Doubt: \"Don't speak\".\nNel 2000, insieme al collega X-ess, crea una propria etichetta discografica: la \"The Third Movement\". Questa ospita le produzioni anche di molti altri artisti ed \u00e8 ancora oggi una delle pi\u00f9 note etichette del genere hardcore. \nNel 2005 Promo partecipa in media tre volte a settimana a piccoli e grandi eventi in giro per l'Europa ed ha all'attivo pi\u00f9 di 100 produzioni.\nUn importante momento della sua carriera \u00e8 stato nel 2003, quando ha concluso l'importante evento del \"Sensation black\", Ancora oggi \u00e8 uno dei dj pi\u00f9 famosi della scena hardcore.\nIl sound di Promo \u00e8 sempre stato innovativo ed in continuo mutamento, infatti crea spesso tracce anche di altri sottogeneri, con diversi pseudonimi (come per esempio \"Rude awakening\")."}
{"id": "706897", "revid": "580", "url": "https://it.wikipedia.org/wiki?curid=706897", "title": "Massimo Brutti", "text": "Biografia.\nLaureato in giurisprudenza, \u00e8 professore ordinario di diritto romano presso l'Universit\u00e0 La Sapienza di Roma.\nAttivit\u00e0 politica.\nPoliticamente vicino al Partito Comunista Italiano, fu favorevole alla svolta della Bolognina con cui il PCI si trasform\u00f2 in Partito Democratico della Sinistra e con il PDS venne eletto senatore nel 1992.\nHa confermato il suo seggio a Palazzo Madama per cinque legislature consecutive (facendosi eleggere in Campania nelle elezioni politiche del 2006 in quota Democratici di Sinistra) e nel corso della sua carriera politica ha fatto parte di numerose commissioni parlamentari.\nDal 28 aprile del 2006 \u00e8 vicepresidente del Comitato parlamentare per i servizi di informazione e sicurezza e per il segreto di Stato: in questa veste ha duramente criticato il collega Paolo Guzzanti che, a suo dire, ha gestito in maniera faziosa la commissione sul Dossier Mitrokhin da lui presieduta.\nDal 1986 al 1990 \u00e8 membro laico del Consiglio Superiore della magistratura.\nMassimo Brutti, che dal 2002 \u00e8 il responsabile del settore giustizia dei DS, \u00e8 stato sottosegretario al Ministero della Difesa nel primo governo Prodi e nel primo governo D'Alema ed al Ministero dell'Interno nel secondo governo D'Alema e nel secondo governo Amato."}
{"id": "706898", "revid": "110157", "url": "https://it.wikipedia.org/wiki?curid=706898", "title": "Hengill", "text": "Il vulcano Hengill si trova nell'Islanda sud-occidentale, a sud di \u00deingvellir. Il vulcano copre un'area di circa 100 chilometri quadrati. Esso \u00e8 ancora attivo, come testimoniano le sorgenti termali e i vapori che fuoriescono dal terreno, ma l'ultima eruzione documentata \u00e8 di quasi 2000 anni fa. Di questa regione fa parte il piccolo villaggio di Hverager\u00f0i.\n\u00c8 una primaria fonte di energia per il sud del paese, infatti vi si trova la centrale di \"Hellishei\u00f0i\" per lo sfruttamento dell'energia geotermica, sulla sponda occidentale del lago \u00deingvallavatn. Quest'area, con le sue montagne e sorgenti termali, \u00e8 ottima per il trekking.\nAlcune leggende e saghe sono connesse con la regione del vulcano Hengill; per esempio, quella riguardante la troll J\u00f3ra: si dice che essa attendesse nascosta innocenti viandanti o cavalieri sul sentiero per il \"Dyrafj\u00f6ll\", fino a che un giovane contadino non l'uccise mentre dormiva."}
{"id": "706899", "revid": "339392", "url": "https://it.wikipedia.org/wiki?curid=706899", "title": "Angelo Acciaiuoli iunior", "text": ""}
{"id": "706900", "revid": "1745361", "url": "https://it.wikipedia.org/wiki?curid=706900", "title": "Deidamia", "text": "Deidamia (in greco antico \u0394\u03b7\u03ca\u03b4\u03ac\u03bc\u03b5\u03b9\u03b1) \u00e8 un personaggio della mitologia greca, figlia di Licomede re di Sciro.\nMitologia.\nSpos\u00f2 Achille mentre l'eroe era alla corte del padre, dove era stato celato dalla madre Teti sotto spoglie femminili affinch\u00e9 non partisse per la guerra di Troia; dal loro matrimonio nacque Neottolemo (detto anche Pirro). \nLa fanciulla fu abbandonata dall'eroe incinta del bambino, a causa dell'astuto stratagemma messo a punto da Ulisse per ottenere la partecipazione di Achille al conflitto. Deidamia concesse la partenza del figlio Neottolemo una volta che i capi Achei lo reclamarono ed al termine della guerra di Troia venne data in sposa ad Eleno figlio di Priamo.\nTalune tradizioni attribuiscono la maternit\u00e0 di Neottolemo alla figlia di Agamennone, Ifigenia.\nDante parla di Deidamia nei versi 61-62 del canto XXVI dell'Inferno, in riferimento all'inganno col quale Ulisse e Diomede scoprirono Achille mentre si trovava a Sciro: \"Piangevisi entro l'arte per che, morta, / De\u00efdam\u00eca ancor si duol d'Achille\"."}
{"id": "706902", "revid": "1745361", "url": "https://it.wikipedia.org/wiki?curid=706902", "title": "Enio (divinit\u00e0)", "text": "Enio (in greco antico: \u1f18\u03bd\u03c5\u03ce, \"En\u016b\u1e53\") \u00e8 una figura della mitologia greca, figlia di Zeus e Era, che personifica l'urlo furioso della battaglia.\nSi tratta di una divinit\u00e0 femminile associata alla guerra, e in particolare al dio Ares, di cui \u00e8 sposa e sorella. Non ha una propria mitologia, anche se il figlio Enialio appare in uno stralcio del libro XX dell'\"Iliade\". V'\u00e8 anche la possibilit\u00e0 che Enialio sia uno pseudonimo dello stesso Ares.\nNella mitologia greca, Enio era a volte assimilata alla dea della discordia Eris. Corrisponde alla dea italico-romana chiamata Bellona, e presenta anche similarit\u00e0 con la divinit\u00e0 anatolica Ma."}
{"id": "706905", "revid": "36426", "url": "https://it.wikipedia.org/wiki?curid=706905", "title": "Antonio D'Orso", "text": ""}
{"id": "706906", "revid": "125349611", "url": "https://it.wikipedia.org/wiki?curid=706906", "title": "Gianclaudio Bressa", "text": "\u00c8 stato sindaco di Belluno dal 22 dicembre 1990 al 7 giugno 1993, pi\u00f9 volte sottosegretario di Stato alla Presidenza del Consiglio dei ministri, deputato alla Camera per cinque legislature (XIII, XIV, XV, XVI e XVII), ricoprendo vari incarichi parlamentari.\nBiografia.\nNato a Belluno nel 1956, dopo aver conseguito la maturit\u00e0 classica, ha lavorato per vari anni come consulente aziendale.\nHa iniziato la carriera politica con la Democrazia Cristiana (DC), dov'\u00e8 stato eletto il 18 luglio 1988 consigliere comunale e ha ricoperto la carica di assessore nell'amministrazione comunale di Belluno fino al 1990.\nSuccessivamente viene eletto a sindaco di Belluno dal 1990 al 1993. Ricopre nuovamente la carica di consigliere comunale fino a luglio 1995.\nNel 1994, con lo scioglimento della DC, aderisce alla rinascita del Partito Popolare Italiano (PPI) di Mino Martinazzoli, viene eletto deputato alle elezioni politiche del 1996.\nDeputato alla Camera.\n\u00c8 stato Sottosegretario alla Presidenza del Consiglio nel primo governo D'Alema e nel secondo governo Amato, occupandosi soprattutto di norme a tutela delle minoranze linguistiche e di autonomie speciali, di funzione pubblica e di affari regionali e redigendo, nell'ambito della riforma del Titolo V della Costituzione, il nuovo comma 3 dell'articolo 116 dedicato all'autonomia differenziata.\nDopo aver confermato il suo seggio a Montecitorio nelle politiche del 2001, nelle liste della Margherita, \u00e8 stato vicepresidente della Commissione Affari Costituzionali. Nel 2005 ha scritto il libro \"Quel \"pasticciaccio brutto\" della riforma costituzionale. 164 motivi per non volerla\", in riferimento al tentativo di riforma costituzionale della Casa delle Libert\u00e0. Il volume raccoglie 164 interventi pronunciari in aula, ed \u00e8 stato definito \"vagamente autocelebrativo\".\nBressa \u00e8 stato eletto per la terza volta alla Camera dei deputati nel 2006 con la lista dell'Ulivo, nella circoscrizione Trentino-Alto Adige-S\u00fcdtirol. \u00c8 presidente della Commissione dei Sei per l'autonomia della provincia autonoma di Bolzano e uno dei vicepresidenti del gruppo parlamentare dell'Ulivo-Partito Democratico.\nAlle elezioni politiche italiane del 2013 \u00e8 stato eletto alla Camera dei deputati, come capolista tra le lista del Partito Democratico nella circoscrizione Trentino-Alto Adige. In quell'occasione \u00e8 stato l'artefice dell'accordo elettorale tra il PD e S\u00fcdtiroler Volkspartei.\nGi\u00e0 membro della Commissione paritetica per le norme di attuazione dello statuto del Trentino Alto Adige, ne \u00e8 diventato presidente il 4 febbraio 2014.\nIl 28 febbraio 2014 \u00e8 stato nominato sottosegretario agli Affari Regionali, carica che lascia il 12 dicembre 2016, quando contestualmente diventa Sottosegretario alla Presidenza del Consiglio nel Governo Gentiloni. In seguito alle dimissioni del ministro per gli affari regionali Enrico Costa assume la delega il 26 luglio 2017.\nElezione a senatore.\nAlle elezioni politiche del 2018 viene candidato nel collegio uninominale di Bolzano al Senato della Repubblica, per la coalizione di centro-sinistra in quota PD, e viene eletto senatore con il 43% dei voti contro il candidato del centro-destra, in quota Lega Massimo Bessone (25,45%) e del Movimento 5 Stelle Diego Nicolini (20,28%), grazie anche all'accordo con il S\u00fcdtiroler Volkspartei. A 10 giorni dalle politiche, 14 esponenti del PD altoatesino hanno annunciato la loro uscita dal PD, per via della \"candidatura imposta dall'alto\" di Bressa e Maria Elena Boschi.\nNella XVIII legislatura \u00e8 si iscrive al gruppo parlamentare Per le Autonomie (con S\u00fcdtiroler Volkspartei, Partito Autonomista Trentino Tirolese e Union Vald\u00f4taine), nonostante sia un esponente del Partito Democratico."}
{"id": "706907", "revid": "163662", "url": "https://it.wikipedia.org/wiki?curid=706907", "title": "Celentano", "text": ""}
{"id": "706908", "revid": "1833487", "url": "https://it.wikipedia.org/wiki?curid=706908", "title": "Taneto", "text": "Taneto (\"Tan\u00e8i\" in dialetto reggiano) \u00e8 una frazione del comune di Gattatico in provincia di Reggio nell'Emilia. Sorge nella classica campagna reggiana, caratterizzata da vasti appezzamenti agricoli. Dista 3,1 chilometri da Gattatico ed \u00e8 situato nei pressi della Via Emilia e del torrente Enza che divide la provincia di Reggio Emilia da quella di Parma. Deriva il suo nome da \"Tannetum\", un municipio romano attualmente identificata da alcuni con il paese di Sant'Ilario d'Enza in provincia di Reggio Emilia, da altri invece proprio con il piccolo centro di Taneto, a circa 1 km a nord di tale paese, in virt\u00f9 della chiara persistenza toponomastica della citt\u00e0 scomparsa \nLa frazione \u00e8 raggiungibile in autostrada grazie al casello dell'Autostrada A1 \"Terre di Canossa - Campegine\".\nStoria.\nPlinio il Vecchio ricorda per la \"Regio Octava\" augustea il demotico \"Tannetani\". \"Tannetum\" \u00e8 inoltre definita \"polis\" da Flegonte . Polibio e Livio la ricordano per la prima volta nel 218 a.C., all'interno delle operazioni militari connesse con le fasi di fondazione delle colonie latine di \"Placentia\" e Cremona. I triumviri incaricati della deduzione, a seguito di una sollevazione di genti galliche, furono costretti a riparare a \"Mutina\" e il pretore Lucio Manlio, partito con la sua legione per soccorrerli, fu a sua volta attaccato dai Galli e dovette trincerarsi a \"Tannetum\" ad attendere l'intervento dell'altro pretore, Gaio Atilio .\nNella tarda antichit\u00e0 il centro si riduce a un semplice villaggio e viene citato dall\"'Itinerarium Burdigalense\" di IV secolo d.C. non come \"civitas\" ma come semplice \"mutatio\": questa riduzione progressiva, che porta fino alla scomparsa del centro, che ne rende oggi difficoltosa l'ubicazione.\nL'ubicazione di \"Tannetum\" con Sant'Ilario d'Enza \u00e8 una ipotesi supportata da diversi dati, tra cui:\nTuttavia la recente presentazione del Piano Strutturale Comunale (PSC) del Comune e della relativa, aggiornata, cartografia archeologica riporta pochi rinvenimenti riferibili all'et\u00e0 romana nel centro storico di Sant'Ilario d\u2019Enza e la grande maggioranza di essi si riferisce a contesti funerari. \nA favore invece dell'ubicazione di \"Tannetum\" con Taneto vi sono altri dati:\nNell'Agosto del 2016 sono iniziate le indagini archeologiche che durano tuttora in questa zona da parte dell'Universit\u00e0 \"La Sapienza\" di Roma e Universit\u00e0 della Danimarca Meridionale (di Odense), sotto la guida dell'archeologo reggiano Paolo Storchi che nel 2014 aveva identificato la traccia corrispondente all'anfiteatro della citt\u00e0 scomparsa.\nDopo secoli di buio in corrispondenza dell'Alto Medioevo, si trova una testimonianza dell'esistenza di un centro abitato in un documento risalente al 1299, conservato in Curia a Reggio Emilia, nel quale viene citata per la prima volta la chiesa di Taneto.\nPer tutto il Medioevo e fino all'Ottocento ripetute ridefinizioni dei confini diocesani e ducali opposero Taneto a Sant'Ilario d'Enza, che furono divisi per secoli dal solo canale della Spelta."}
{"id": "706909", "revid": "30300", "url": "https://it.wikipedia.org/wiki?curid=706909", "title": "Tannetum", "text": ""}
{"id": "706910", "revid": "709565", "url": "https://it.wikipedia.org/wiki?curid=706910", "title": "Deipile", "text": "Deipile () o Deifile \u00e8 un personaggio della mitologia greca. Fu una principessa di Argo.\nGenealogia.\nFiglia di Adrasto e di Anfitea (figlia di Pronace) o Demonassa, spos\u00f2 Tideo e fu madre di Diomede.\nMitologia.\nFu la pi\u00f9 giovane delle tre sorelle e fu data in sposa a Tideo (che aveva una pelle di cinghiale) dopo che il padre ebbe la rivelazione di dare la mano di due delle tre figlie ad un leone e ad un cinghiale.\nDante Alighieri la cita nel canto XXII del Purgatorio."}
{"id": "706912", "revid": "3831", "url": "https://it.wikipedia.org/wiki?curid=706912", "title": "Itinerario antoniniano", "text": ""}
{"id": "706914", "revid": "729019", "url": "https://it.wikipedia.org/wiki?curid=706914", "title": "Battaglia dell'Alma", "text": "La battaglia dell'Alma (20 settembre 1854), la prima battaglia terrestre della guerra di Crimea (1854\u20131856), ebbe luogo nelle vicinanze del fiume Alma in Crimea. Un esercito anglo-francese ottenne una grande vittoria contro l'armata russa del generale Menshikov, che perse circa 6.000 soldati. Il generale Saint Arnaud comandava le forze francesi, mentre lord Raglan quelle britanniche.\nL'Alma \u00e8 un piccolo corso d'acqua della Crimea, il suo percorso \u00e8 da Est a Ovest e sbocca nella baia di Calamita.\nPreludio.\nTra il 4 e il 17 settembre 1854 le forze anglo-francesi sbarcarono sulla costa occidentale della penisola di Crimea circa 60 chilometri a nord di Sebastopoli, nella baia di Calamita. Sebbene disorganizzate e indebolite dalla malattia (principalmente colera e dissenteria) la mancanza di opposizione a questo sbarco permise di stabilire una testa di ponte nell'interno a 6 chilometri dalla costa.\nIl 20 settembre 1854 i due eserciti si diressero verso sud, la marcia prevedeva il guado di tre fiumi e fu al secondo di questi (l'Alma) che i Russi decisero di opporre resistenza. L'esercito russo era numericamente inferiore a quello anglo-francese e occupava una posizione difensiva naturale. Gli anglo-francesi si accamparono sulla sponda nord del fiume, dove il suolo era gentilmente inclinato verso il fiume. La costa meridionale occupata dai russi era una scogliera alta 12 metri che cominciava dalla foce estendendonsi per almeno tre chilometri nell'entroterra dove incontrava una collina meno ripida, ma ugualmente alta conosciuta come Telegraph Ill di fronte al villaggio di Bouliouk sull'altra sponda del fiume. A est di questo si trovava Kourgane Hill, la chiave della situazione, un caposaldo i cui campi di fuoco coprivano quasi tutte le linee di avvicinamento. Per proteggere Kourgane Hill da attacchi di fanteria erano state costruite due ridotte, la Ridotta Inferiore sul pendio orientale e la Ridotta Maggiore su quello occidentale. La strada per Sebastopoli passava tra Telegraph e Kourgane Hill ed era battuta dal fuoco delle batterie russe situate sulle colline e nella stretta valle tra di esse.\nL'esercito russo comandato dal generale Aleksandr Sergejevi\u010d Men\u0161ikov forte di 36.000 uomini e 122 cannoni e poco meno di 5.000 cavalli, si era schierato sulle alture della riva sinistra del fiume Alma, rafforzandole con numerose ridotte, per contrastare il passaggio agli alleati.\nLa sera del 19 settembre questi erano accampati sulle rive del fiumicello Bulganak, ove una colonna di cavalleria russa venne a fare una ricognizione. I generali concentrarono il piano di attacco contro i Russi, esso consisteva nel far aggirare la sinistra dei Russi dalla Divisione Bosquet, con l'appoggio delle navi a vapore della flotta, mentre le truppe inglesi, dal canto loro avrebbero cercato di avvolgere la destra. Si sperava che almeno una delle due manovre avvolgenti dovesse riuscire, nel qual caso l'esercito russo sarebbe stato costretto ad abbandonare la linea dell'Alma.\nDisposizioni per l'attacco e schieramento.\nIn base al piano stabilito, le truppe alleate il mattino del 20 settembre avanzarono e si schierarono a cavallo della strada Eupatoria-Sebastopoli, i francesi a destra e i britannici a sinistra nel modo seguente cominciando dalla destra:\nA sinistra della strada:\nCompiuto lo schieramento verso mezzogiorno gli alleati avanzarono iniziando l'attacco. I russi avevano appostato nel fondo alla vallata, coperti da alberi e di giardini e piena di caseggiati, numerosi tiratori, armati di carabine di precisione che accolsero le teste delle colonne con una viva fucileria.\nLa Divisione Bosquet, procedendo sulla fronte per attuare la manovra avvolgente, pass\u00f2 per prima il fiume affermandosi sul ciglio delle alture, efficacemente appoggiata dal fuoco delle navi, e tosto sostenuta dalla divisione di Canrobert e da una brigata della 4\u00aa Divisione di riserva inviate in suo aiuto. La 3\u00aa Divisione marci\u00f2 diretta al centro delle posizioni, collegandosi a sinistra con gli inglesi. Il movimento avvolgente di questi, all'estrema sinistra, ostacolato dalla cavalleria russa e da reparti appostati sulle alture, non ebbe successo.\nAppena la Divisione Bosquet apparve sulle alture, pronunciando nettamente la manovra avvolgente, avvenne l'attacco generale degli anglo-francesi: i giardini di fondo vallata, da dove partiva un acceso fuoco di fucileria, furono occupati, l'artiglieria si avvicin\u00f2 iniziando a cannoneggiare i battaglioni russi scaglionati sulle pendici a sostegno dei tiratori che ripiegavano e tutta la prima linea, incalzandoli, scal\u00f2 le pendici delle alture e ne occup\u00f2 il ciglio. A questo punto venne fatta avanzare la seconda linea e l'artiglieria della riserva e i Russi volsero in ritirata protetti dalla cavalleria.\nAlla sinistra i britannici, nonostante si trovassero di fronte a posizioni fortificate e alla massa principale dei russi, seguirono il movimento raggiungendo anch'essi le alture. Il quel momento gravit\u00f2 sopra di loro lo sforzo maggiore dei russi che fu reso vano da una conversione a sinistra da parte delle truppe francesi, ordinata opportunamente dal maresciallo di Saint Arnaud. Le truppe russe furono inseguite soltanto dal fuoco di alcune batterie, data la scarsezza della cavalleria alleata.\nLa battaglia fu caratterizzata dal successo della manovra avvolgente della Divisione Bosquet, resa possibile dall'inerzia del comandante russo che non seppe contrattaccarla a tempo.\nGli alleati perdettero oltre tremila uomini, i russi ebbero milleottocento morti, dei quali 45 ufficiali e duemilatrecento feriti.\nDopo la battaglia i russi ripiegarono dietro la Cernaia a sud-est di Sebastopoli.\nCuriosit\u00e0.\nIn seguito alla vittoria \"Alma\" divenne popolare come nome per le ragazze britanniche. Inoltre molti pub e strade vennero intitolate a questa battaglia. A Parigi la battaglia \u00e8 ricordata dal \"Pont de l'Alma\" che attraversa la Senna e anche diverse strade francesi ne portano il nome."}
{"id": "706915", "revid": "1305772", "url": "https://it.wikipedia.org/wiki?curid=706915", "title": "Generalit\u00e0", "text": ""}
{"id": "706917", "revid": "1745361", "url": "https://it.wikipedia.org/wiki?curid=706917", "title": "Diomedea (mitologia)", "text": "Diomedea () \u00e8 un personaggio della mitologia greca, figlia di Xuto e probabilmente di Creusa.\nMitologia.\nSpos\u00f2 Deioneo re della Focide ed ebbe da lui i figli Asterodia, Eneto, Attore, Filaco e Cefalo quest'ultimo sposo di Procri figlia di Eretteo."}
{"id": "706918", "revid": "120647192", "url": "https://it.wikipedia.org/wiki?curid=706918", "title": "Editrice La Stampa", "text": "Editrice La Stampa S.p.A. \u00e8 stata una casa editrice italiana parte del gruppo Fiat Chrysler Automobiles. Fino al 31 dicembre 2014 ha pubblicato il principale quotidiano torinese, \"La Stampa\". L'ultimo presidente, eletto il 13 marzo 2008, \u00e8 stato John Elkann.\nOltre al quotidiano, l'editrice ha anche pubblicato vari libri, scritti per la maggior parte da collaboratori del giornale, come Massimo Gramellini e Luciana Littizzetto.\nStoria.\nStorica editrice del quotidiano torinese, la societ\u00e0 ha fatto parte del Gruppo Fiat. Fino al 2012 \u00e8 stata controllata da Fiat S.p.A. (dal 2014 Fiat Chrysler Automobiles) tramite la sussidiaria editoriale Itedi - Italiana Edizioni. Quell'anno Itedi si \u00e8 fusa per incorporazione in Editrice La Stampa.\nIl 2 agosto 2014 l'azienda ha annunciato, in un comunicato congiunto con la \"Societ\u00e0 Edizioni e Pubblicazioni\" (SEP) di Carlo Perrone, editrice del quotidiano genovese \"Il Secolo XIX\", il progetto di fusione per incorporazione della SEP nella prima, creando cos\u00ec una nuova societ\u00e0 denominata \"Italiana Editrice S.p.A.\", partecipata da Fiat Chrysler Automobiles per il 77% e dalla famiglia Perrone per il 23%. L'operazione finanziaria comprendeva anche l'integrazione delle sussidiarie pubblicitarie e mass media, come Publikompass (di Ed. La Stampa), Publirama e Radio19 (entrambe di SEP).\nL'accordo ha avuto efficacia a partire dal 1\u00ba gennaio 2015. Da quella data \"La Stampa\" e \"Il Secolo XIX\" sono pubblicati da Italiana Editrice S.p.A. Il nuovo gruppo editoriale ha sotto contratto 240 giornalisti tra le redazioni dei due quotidiani che, insieme, hanno una quota giornaliera di 260.000 copie vendute, alla pari delle altre maggiori testate italiane (come il \"Corriere della Sera\" o \"la Repubblica\")."}
{"id": "706924", "revid": "1104133", "url": "https://it.wikipedia.org/wiki?curid=706924", "title": "Playing My Game", "text": "Playing My Game \u00e8 il primo album della cantante norvegese Lene Marlin, uscito sul mercato europeo il 27 aprile 1999."}
{"id": "706926", "revid": "1745361", "url": "https://it.wikipedia.org/wiki?curid=706926", "title": "Antiope (figlia di Nitteo)", "text": "Antiope (in greco antico \u1f08\u03bd\u03c4\u03b9\u03cc\u03c0\u03b7 \"Anti\u00f2p\u0113\") \u00e8 un personaggio della mitologia greca, figlia di una divinit\u00e0 fluviale del fiume Asopo in Beozia secondo Omero o del re di Tebe Nitteo e di Polisso secondo altri.\nMitologia.\nAntiope fu sedotta da Zeus che le si present\u00f2 con le sembianze di satiro. Quando si accorse di essere incinta, per sfuggire alle ire del padre, si rifugi\u00f2 presso Epopeo, il re di Sicione, dove ella partor\u00ec i due gemelli Anfione e Zeto. I due gemelli furono esposti ma presto raccolti e allevati da un pastore impietosito. \nNitteo mor\u00ec di dolore, lasciando l'incarico di andarla a riprendere al proprio fratello Lico. Questi fece guerra a Epopeo, lo uccise, riport\u00f2 Antiope prigioniera a Tebe e ne abbandon\u00f2 i figli sul monte Citerone.\nAntiope venne incatenata e maltrattata dallo zio Lico e da Dirce sua moglie, ma riusc\u00ec un giorno a fuggire incontrando i figli che, a sua insaputa, erano sopravvissuti allevati da un pastore. Essi vendicarono la madre uccidendo Lico e Dirce. Dioniso per questo pun\u00ec Antiope facendola impazzire. Fu poi risanata da Foco, figlio di Ornizione, che divenne suo sposo.\nUn'altra versione del mito la vede riconosciuta, dopo la sua fuga, dalla zia Dirce, la quale si era recata sul Citerone per prendere parte ad una festa bacchica, ed ordin\u00f2 a due pastori di ucciderla legandola sulle corna di un toro infuriato. Questi erano Anfione e Zeto che, quando riconobbero la madre, inflissero la morte designata per Antiope alla stessa Dirce. Una volta morta, il suo cadavere venne gettato in una fonte presso il Tebe e che da lei venne chiamata Dircea. I due gemelli sono anche noti come i \"Dioscuri Tebani\", per differenziarli da Castore e Polluce.\nAntiope viene anche chiamata col patronimico Nitteide.\nLa sua storia era narrata nell\"Antiope\" del tragediografo latino Marco Pacuvio, che a sua volta aveva tratto la sua opera da un originale greco, giunto a noi soltanto in maniera frammentaria, di Euripide."}
{"id": "706929", "revid": "116337341", "url": "https://it.wikipedia.org/wiki?curid=706929", "title": "Elettra (pleiade)", "text": "Elettra (in greco antico \u1f28\u03bb\u03ad\u03ba\u03c4\u03c1\u03b1) \u00e8 un personaggio della mitologia greca ed una delle Pleiadi, figlie di Atlante e di Pleione.\nNella mitologia.\nGli amori con Zeus.\nElettra, insieme a due delle sue sorelle, fu amata da Zeus; dalla loro unione nacque Dardano, il capostipite della dinastia di Troia, il quale abbandon\u00f2 la terra in cui la Pleiade l'aveva dato alla luce per recarsi in Troade. Il figlio secondogenito che ebbe da Zeus era Iasione, il quale da adulto fu amante della dea Demetra. Infine ebbe anche una figlia, Armonia che il padre degli d\u00e8i assegn\u00f2 come sposa all'eroe Cadmo.\nTalvolta le si attribuiva un quarto figlio che avrebbe sempre avuto da Zeus, Emazione, che, al contrario dei suoi fratelli, rimase in Samotracia e qui vi regn\u00f2 fino alla sua morte.\nLa vicenda del Palladio.\nLa leggenda di Elettra si ricollegava anche al sacro Palladio. Zeus, colpito da un violento amore per lei, volle violentarla ma la fanciulla fugg\u00ec e cerc\u00f2 asilo gettandosi presso il prezioso simulacro. Tuttavia a nulla serv\u00ec poich\u00e9 Zeus riusc\u00ec nel suo intento e rese incinta la giovane. Del sangue, segno della perduta verginit\u00e0, cadde sulla statua, profanandola. Adirata, la dea Atena, proprietaria del simulacro, scaravent\u00f2 il Palladio e la stessa Elettra sulla terra. Oppure fu lo stesso Zeus, irato per l'opposizione di Elettra, a gettarla indignato sulla terra.\nSecondo altre leggende fu proprio Elettra a donare il sacro simulacro a suo figlio Dardano, il quale la pose all'interno della citt\u00e0 che fond\u00f2, come protezione per l'intera rocca.\nLa fine.\nAl termine della guerra di Troia, Elettra, che aveva assistito dall'alto del cielo a tutte le gesta dei discendenti del suo illustre figlio, si consum\u00f2 di dolore alla vista della mitica citt\u00e0 di Troia in fiamme. Per la disperazione fu tramutata, insieme alle sue sorelle, in stella, nell'attuale costellazione delle Pleiadi.\nLa leggenda \u00abitalica\u00bb.\nLa versione della leggenda che davano le popolazioni italiche era ben diversa; la Pleiade Elettra, moglie del re etrusco Corito, (secondo alcune leggende figlio di Zeus e della stessa Elettra) diede al marito due figli: Dardano e Iasione."}
{"id": "706930", "revid": "121094021", "url": "https://it.wikipedia.org/wiki?curid=706930", "title": "Spheniscus magellanicus", "text": "Lo Spheniscus magellanicus, o Pinguino di Magellano, classificato da J.R. Forster nel 1781 sullo stretto di Magellano venne da questi definito anche con il nome di \"Aptenodytes magellanicus\".\nAnimale monotipico, \u00e8 talvolta considerato conspecifico dello \"Spheniscus humboldti\" e dello \"Spheniscus demersus\". Le tre specie ugualmente vanno talvolta a comporre una superspecie.\nDistribuzione.\nLo \"Spheniscus magellanicus\" \u00e8 diffuso sulle coste marine meridionali dell'America del sud (ovvero dal Cile e dall'Argentina centrali fino al Capo Horn) e delle isole Falkland.\nAspetti morfologici.\nAlto mediamente 45 centimetri, corporatura robusta (pesa 2,7-4,8 Kg), il piumaggio compatto ed impermeabile di colore nero sulla testa e sul dorso e bianco attraversato da due strisce nere sul ventre, ali ridotte a rigidi moncherini e con le zampe palmate spostate ben indietro\nHabitat.\n\u00c8 un tipico pinguino delle zone meridionali.\nSi nutre di pesci, come tutti i tipi di pinguini, anche se per colpa del grande inquinamento globale ha dovuto adattarsi ad altri tipi di pesci di cui non \u00e8 abituata la loro dieta.\nRiproduzione.\nIl ciclo riproduttivo inizia verso la fine di agosto. I maschi riproduttori arrivano per primi sulla terraferma e preparano i nidi, sempre nello stesso luogo che li ha visti nascere e sempre gli stessi, scavati sotto la terra o tra le radici dei cespugli.\nTra la prima e seconda settimana di settembre arrivano le femmine, e, dopo un breve corteggiamento, avvengono gli accoppiamenti, che portano, tra la fine di settembre e l'inizio di ottobre, alla deposizione delle uova, non pi\u00f9 di due per nido.\nMaschio e femmina, molto uniti in questa fase del ciclo, si alternano nella cova e nella ricerca del cibo, costituito essenzialmente da pesce, senza mai lasciare incustodito il nido, in quanto predatori di mare (gabbiani, procellarie e stercorari) e di terra (gatti selvatici e volpi) sono sempre in agguato.\nIl periodo di incubazione dura circa 40 giorni, e verso la fine di ottobre iniziano a schiudersi le uova e a comparire i pulcini, i \"pichones\", lunghi non pi\u00f9 di 13\u00a0cm, pesanti 60 grammi e ricoperti di un sottile piumaggio grigio, in tutto e per tutto dipendenti dai genitori, che per tre mesi ne cureranno l'alimentazione, rigurgitando nel becco dei nati il cibo predigerito. A dicembre i piccoli gi\u00e0 escono dal nido e affollano la colonia, e ben presto alla peluria si sostituisce il caratteristico piumaggio bianco e nero che permetter\u00e0 loro di affrontare i rigori delle acque oceaniche.\nSpostamenti.\nTerminata la muta annuale del piumaggio, tra la fine di marzo e l'inizio di aprile tutta la colonia abbandona la terraferma per ritornare all'oceano, dirigendosi probabilmente verso nord, come confermano gli avvistamenti lungo le coste del Brasile e dell'Uruguay di esemplari marcati nel Chubut"}
{"id": "706931", "revid": "113441902", "url": "https://it.wikipedia.org/wiki?curid=706931", "title": "Generalit\u00e0 (carattere della norma)", "text": "La generalit\u00e0 \u00e8 il carattere della norma giuridica che non si rivolge ad uno o pi\u00f9 soggetti determinati ma ad una pluralit\u00e0 indeterminata di soggetti. Si pensi ad una norma che punisce l'omicidio, la quale si rivolge ad una pluralit\u00e0 indeterminata di soggetti (tutti coloro che hanno commesso un omicidio), non ad un soggetto determinato (X che ha commesso un omicidio). \u00c8 \"generale\" la norma che possiede tale carattere, \"particolare\" (o \"ad personam\") quella che non lo possiede.\nCollegamento con l'astrattezza.\nLa generalit\u00e0 della norma \u00e8 collegata all'astrattezza, sebbene possano esistere norme astratte ma non generali e norme generali ma non astratte. L'una e l'altra rispondono ad una triplice esigenza: ovviare all'impossibilit\u00e0 pratica per l'ordinamento di prevedere tutte le possibili combinazioni e varianti che si possono verificare nella realt\u00e0; assicurare la certezza del diritto, prevedendo compiutamente \"a priori\" le regole cui i soggetti si debbono attenere; assicurare uniformit\u00e0 di disciplina e, quindi, parit\u00e0 di trattamento.\nVi possono essere diversi gradi di generalit\u00e0 ed astrattezza: il massimo grado di generalit\u00e0 \u00e8 raggiunto dalle norme che si rivolgono a \"chiunque\" (si pensi all'art. 575 del Codice penale italiano: \"Chiunque cagiona la morte di un uomo \u00e8 punito con la reclusione non inferiore ad anni ventuno\"), il massimo grado di astrattezza da quelle che si riferiscono a \"qualunque fatto\". Le norme che presentano il massimo grado di generalit\u00e0 e astrattezza sono dette \"di diritto comune\" o \"generale\", in contrapposizione alle norme \"di diritto speciale\" che delimitano la classe dei soggetti cui si rivolgono o dei fatti cui si riferiscono, sottraendoli all'applicazione del diritto comune (si noti che anche queste norme sono generali ed astratte, ma tale carattere \u00e8 circoscritto entro la classe dei soggetti o fatti da esse delimitata).\nUn tempo si riteneva che la generalit\u00e0, assieme all'astrattezza, fosse carattere essenziale della norma giuridica. Oggi, invece, una diffusa impostazione teorica, risalente ad Hans Kelsen, ritiene che l'esercizio di un potere si risolva sempre nella produzione di una norma giuridica, sia quando si estrinseca in \"atti normativi\", quelli che rientrano tra le fonti del diritto (costituzione, legge, regolamento ecc.), sia quando si estrinseca in altri \"atti precettivi\", quali sono i provvedimenti amministrativi e giurisdizionali ed i negozi giuridici di diritto privato, solo che, nel secondo caso, le norme prodotte non hanno i caratteri di generalit\u00e0 ed astrattezza che presentano invece le norme prodotte dalle fonti del diritto. Peraltro, anche atti formalmente normativi possono in certi casi contenere norme non generali ed astratte: ne \u00e8 un esempio la cosiddetta \"legge-provvedimento\", legge meramente formale priva di contenuto normativo.\nCollegamento con la tipicit\u00e0.\nLa norma generale non pu\u00f2 per\u00f2 ricadere nell'eccesso opposto, cio\u00e8 quello di recare una formulazione generica ed indeterminata: sarebbe al limite dell'illegittimit\u00e0 costituzionale, anche al di fuori dell'ambito dell'articolo 25 Cost. (in cui \u00e8 prescritto il principio di tipicit\u00e0 della norma penale). Il meccanismo entro cui la norma giuridica opera \u00e8 infatti quello di una fattispecie astratta, ma non polisemica al punto tale da non consentire la sussunzione al suo interno di singoli casi concreti, ben distinti da quelli che non rientrano nella volont\u00e0 di normazione del Legislatore. In caso contrario l'arbitrio dell'interprete (giudice o amministratore) violerebbe il principio del legittimo affidamento del cittadino."}
{"id": "706936", "revid": "1005847", "url": "https://it.wikipedia.org/wiki?curid=706936", "title": "Commissario europeo per la tutela dei consumatori", "text": "Il Commissario europeo per la tutela dei consumatori \u00e8 un membro della Commissione europea. Il primo commissario a ricoprire tale incarico \u00e8 la bulgara Meglena Kuneva, a partire dal 1\u00ba gennaio 2007. Prima che la Bulgaria e la Romania entrassero nell'Unione Europea, un solo commissario era in carica della Direzione Generale Salute e Tutela dei Consumatori. Ci\u00f2 \u00e8 accaduto anche dal 2010 al 2013, infatti i due incarichi sono stati \"riunificati\" con l'insediamento della nuova Commissione Barroso II. Dal 1\u00ba luglio 2013, invece, l'incarico \u00e8 stato di nuovo separato ed affidato al croato Neven Mimica. Attualmente l'incarico \u00e8 affidato alla ceca V\u011bra Jourov\u00e1."}
{"id": "706937", "revid": "228587", "url": "https://it.wikipedia.org/wiki?curid=706937", "title": "William Nicholson (chimico)", "text": "Biografia.\nNato a Londra nel 1753, dopo aver terminato gli studi scolastici fu allievo della Compagnia Britannica delle Indie Orientali effettuando due viaggi. Successivamente divenne un rappresentante e poi, nel 1775, si stabil\u00ec per qualche anno ad Amsterdam come agente di vendita di ceramiche. Ritornato a Londra cominci\u00f2 a dedicarsi alla scrittura, sotto l'influenza di Thomas Holcroft, impegnandosi nella letteratura leggera per periodici e assistendo Holcroft nella redazione di rappresentazioni teatrali e novelle. Nel frattempo lavor\u00f2 alla stesura di \"An Introduction to Natural Philosophy\", che fu pubblicato con grande successo nel 1781. Poco pi\u00f9 tardi tradusse da Voltaire \"Elements of the Newtonian Philosophy\" e diversi trattati di chimica francesi, dedicandosi a tempo pieno al lavoro scientifico e al giornalismo filosofico.\nNel 1784 fu nominato segretario alla \"General Chamber of Manufacturers of Great Britain\" e nel 1791 stabil\u00ec rapporti con la neonata \"Society for the Encouragement of Naval Architecture\". Dedic\u00f2 molta attenzione alla costruzione di vari macchinari per il taglio, la produzione di lime, la stampa cilindrica ecc. Invent\u00f2 anche un aerometro. Nel 1799 fond\u00f2 una scuola a Londra dove egli stesso insegn\u00f2 filosofia naturale e chimica. Nel 1797 diede vita al \"Journal of Natural Philosophy, Chemistry and the Arts\", generalmente noto come \"Nicholson's Journal\", che rappresent\u00f2 la prima tipologia di pubblicazione scientifica di tal genere in Gran Bretagna; fu portata avanti fino al 1814. Verso il 1800 scopr\u00ec la decomposizione dell'acqua a seguito di elettrolisi e nel 1809 diede alle stampe la \"British Encyclopaedia\", ovvero \"Dictionary of Arts and Sciences\" (6 volumi, Londra).\nDurante gli ultimi anni della sua vita, Nicholson si dedic\u00f2 principalmente all'ingegneria idraulica. Mor\u00ec a Londra il 21 maggio 1815.Scrisse un'autobiografia che si ritiene fosse esistita fino alla fine del diciannovesimo secolo, ad oggi sembra sia andata persa.\nCon lo studio di Nicholson,del 1797. sulle torpedini, descrisse i piccoli elettrofori sovrapposti quali colonne dell'organo elettrico del pesce che indirizzarono Alessandro Volta alla scoperta dell'organo elettrico artificiale con solo conduttori metallici."}
{"id": "706938", "revid": "729019", "url": "https://it.wikipedia.org/wiki?curid=706938", "title": "Embraer Legacy 600", "text": "L'Embraer Legacy 600 \u00e8 un business jet usato per voli a medio raggio. L'aereo \u00e8 caratterizzato da ali lunghe e sottili con winglet in posizione bassa; ha una coppia di turbofan Rolls-Royce AE 3007 montati nella sezione di coda della fusoliera e un'ampia deriva verticale a T con ampi piani orizzontali.\nStoria.\nEmbraer ha derivato il proprio business jet dalla famiglia di velivoli regionali ERJ 145; pi\u00f9 precisamente dalla versione accorciata ERJ 135 con alcune modifiche come le winglet e l'aggiunta di un serbatoio supplementare.\nIl Legacy \u00e8 stato lanciato sul mercato durante il salone aeronautico di Farnborough nel 2000 come concorrente al Challenger di Bombardier. Il prototipo effettu\u00f2 il suo primo volo nel 2001. ."}
{"id": "706940", "revid": "436907", "url": "https://it.wikipedia.org/wiki?curid=706940", "title": "Another Day (Dream Theater)", "text": "Another Day \u00e8 un singolo del gruppo musicale statunitense Dream Theater, pubblicato il 1\u00ba luglio 1993 come secondo estratto dal secondo album in studio \"Images and Words\".\nDescrizione.\nSeconda traccia dell'album, il testo di \"Another Day\" \u00e8 stato interamente composto dal chitarrista John Petrucci e fa riferimento alla lotta del padre contro il cancro. A partire dalla seconda strofa del brano, \u00e8 possibile ascoltare un assolo di sassofono, eseguito da Jay Beckenstein degli Spyro Gyra."}
{"id": "706944", "revid": "105706783", "url": "https://it.wikipedia.org/wiki?curid=706944", "title": "Spheniscus mendiculus", "text": "Lo Spheniscus mendiculus, o Pinguino delle Galapagos, classificato da Sundevall nel 1871, \u00e8 un uccello che appartiene alla famiglia dei Spheniscidae.\nSistematica.\nPrivo di sottospecie, \u00e8 quindi monotipico.\nAspetti morfologici.\n\u00c8 lungo 48\u201353\u00a0cm, pesa intorno ai 2,2 chilogrammi. \u00c8 considerato quello di minori dimensioni fra gli appartenenti al suo genere.\nDistribuzione e habitat.\nCome dice anche il nome lo si trova quasi esclusivamente sulle Gal\u00e1pagos, \u00e8 il pinguino che vive pi\u00f9 a nord, a cavallo dell'Equatore.\nBiologia generali.\nAlimentazione.\nIl pinguino delle Galapagos, come ogni altro pinguino, si nutre principalmente di pesci. Sta soffrendo come altri uccelli del suo ordine dell'innalzamento delle temperature (riscaldamento globale), che fanno s\u00ec che riesca a trovare meno pesci di quelli preferiti per la sua dieta."}
{"id": "706945", "revid": "1963777", "url": "https://it.wikipedia.org/wiki?curid=706945", "title": "Cadmo", "text": "Cadmo () \u00e8 un personaggio della mitologia greca, figlio di Agenore, re di Tiro, e di Telefassa, nonch\u00e9 fratello di Europa. \u00c8 considerato il fondatore della citt\u00e0 greca di Tebe.\nMitologia.\nQuando la sorella Europa venne rapita da Zeus, il padre Agenore lo invi\u00f2 coi fratelli Fenice e Cilice, alla sua ricerca, ordinando di non tornare prima d'averla trovata. \nCos\u00ec ogni fratello alla fine si disperse e, una volta stabilitisi in nuove terre lungo le coste del mediterraneo, divennero eponimi e capostipiti di altri popoli.\nCadmo inizi\u00f2 recandosi presso l'oracolo di Delfi per avere consiglio. L'oracolo gli sugger\u00ec di interrompere la ricerca, poich\u00e9 sarebbe stato il fondatore di una nuova citt\u00e0. Avrebbe dovuto seguire una vacca e, quand'essa si fosse fermata, l\u00ec edificare la citt\u00e0.\nDi l\u00ec a poco Cadmo e i suoi compagni incrociarono una vacca diretta a oriente e la seguirono. L'animale si ferm\u00f2 solo al centro della Beozia: qui Cadmo decise di edificare la citt\u00e0. Nel frattempo volle sacrificare la vacca alla dea Atena, ma nel mentre i suoi compagni stavano per attingere l'acqua d'una sorgente l\u00ec vicina, il drago che la custodiva li stermin\u00f2.\nCadmo accorse e riusc\u00ec a uccidere il mostro, ma intanto era rimasto solo e decise di portare a termine comunque il sacrificio. Atena, per riconoscenza, gli comparve e gli sugger\u00ec di seminare i denti del drago. Cadmo lo fece e d'un tratto da ogni dente spunt\u00f2 un uomo armato (gli sparti).\nCadmo lanci\u00f2 astutamente dei sassi tra di loro che, credendosi assaliti, si scagliarono l'uno contro l'altro. Ne sopravvissero solo cinque, che aiutarono Cadmo a costruire la \"Cadmea\", la rocca della nuova citt\u00e0 di Tebe.\nCadmo spos\u00f2 Armonia, figlia di Ares e Afrodite, e al matrimonio fu presente l'intero Olimpo. Dalla loro unione nacquero quattro bambine: Ino, Agave, Autonoe e Semele. Una di loro, Agave, spos\u00f2 Echione (uno degli sparti) e il loro figlio, Penteo, in seguito eredit\u00f2 il regno del nonno Cadmo. Ebbe anche un figlio, Polidoro, da cui discendono i Labdacidi (Labdaco, Laio e Edipo).\nIn vecchiaia Cadmo e Armonia, quando Dioniso distrusse la casa reale (vedi Menadi), furono esiliati in Illiria dove furono trasformati in serpenti. Alla loro morte, per\u00f2, Cadmo ed Armonia furono portati, come predetto da Dioniso, non nell'Ade bens\u00ec sull'Olimpo grazie al padre Ares.\nIl ritrovamento di Europa non avvenne mai."}
{"id": "706947", "revid": "122957644", "url": "https://it.wikipedia.org/wiki?curid=706947", "title": "Hyrule", "text": "Hyrule \u00e8 un luogo immaginario dove si svolge la maggior parte dei videogiochi della serie \"The Legend of Zelda\", creato dalla immaginazione di Shigeru Miyamoto.\nFin dal primo episodio per NES, le dimensioni di questa terra sono enormi e il giocatore deve esplorarla tutta per poter finire il gioco. Pur avendo assunto forme diverse ad ogni episodio della serie, i suoi elementi tipici sono rimasti gli stessi: il paesaggio \u00e8 assolutamente eterogeneo, dove aspre montagne e verdi foreste si alternano a torridi deserti e a profondi laghi. La terra di Hyrule \u00e8 costellata di \"dungeon\", le sezioni base dei giochi di Zelda. Questi luoghi sono dei labirinti pieni di trappole e di pericoli e sono sorvegliati da mostri temibili, che il protagonista deve affrontare per raggiungere il suo scopo.\nStoria.\nHyrule nasce con la colonizzazione degli Sheikah che costruirono torri e sacrari imponenti.\nPopolazioni.\nNel mondo di Hyrule si possono trovare delle razze molto particolari. Per esempio in ', vi si possono trovare gli Zora (pesci antropomorfi che vivono nei laghi e nei fiumi), i Goron (esseri nerboruti e muscolosi fatti in parte di pietra che posseggono una forza sorprendente e che vivono nei vulcani), i Kokiri (esseri simili a folletti dei boschi che vestono di verde e sono perennemente giovani), le Gerudo (una trib\u00f9 di ladre composta da sole donne, e nella quale ogni cento anni nasce un solo uomo, destinato a diventare il loro capo), i Minish (folletti che appaiono solo in ' che vivono nei boschi, nella citt\u00e0 di Hyrule e nelle montagne, con vestiti di colori vivaci e visibili solo dai bambini) e gli Hylian (la razza dominante, di cui fanno parte anche Link e Zelda).\nIn \"\", Hyrule, insieme al Lago Hylia, assume una forma davvero immensa. Si trovano oltretutto una grande variet\u00e0 di razze. Sono ancora presenti gli Zora, i Goron e gli Hylian, mentre nella Foresta Sacra, dove \u00e8 detenuta la Spada Suprema, appare un elfo, a guardia del luogo. Sempre in \"Twilight Princess\", appare una nuovissima razza: gli Eterei, che vivono nei cieli. Per quanto riguarda le Gerudo e i Kokiri, questi si sono estinti con il passare dei decenni. Nel gioco, per riempire questo vuoto, si possono trovare invece i Moblin (esseri di colore verde che servono il male che vivono nelle lande e nei passaggi montagnosi, ispirati ai Goblin) e una felice coppia di Yeti (esseri che vivono sulle montagne gelide e desolate)."}
{"id": "706973", "revid": "1543377", "url": "https://it.wikipedia.org/wiki?curid=706973", "title": "Another Day (Lene Marlin)", "text": "Another Day \u00e8 il secondo album della cantante norvegese Lene Marlin."}
{"id": "706987", "revid": "1104133", "url": "https://it.wikipedia.org/wiki?curid=706987", "title": "Lost in a Moment", "text": "Lost in a Moment \u00e8 il terzo album della cantante norvegese Lene Marlin."}
{"id": "706988", "revid": "2043251", "url": "https://it.wikipedia.org/wiki?curid=706988", "title": "Rafael Gu\u00edzar Valencia", "text": "Biografia.\nFu vescovo di Veracruz-Jalapa dal 1919; sua sorella, Maura Degollado Gu\u00edzar, era la madre di Marcial Maciel, fondatore dei Legionari di Cristo.\nBeatificato da papa Giovanni Paolo II nel 1995, \u00e8 stato canonizzato il 15 ottobre 2006 da papa Benedetto XVI.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "706992", "revid": "320578", "url": "https://it.wikipedia.org/wiki?curid=706992", "title": "San Rafael Guizar y Valencia", "text": ""}
{"id": "706994", "revid": "1745361", "url": "https://it.wikipedia.org/wiki?curid=706994", "title": "Epigoni", "text": "Gli Epigoni, figure della mitologia greca, sono i figli dei sette capi che combatterono contro Tebe (vedi \"I sette contro Tebe\").\nIl nome \"epigoni\", dal greco \u1f10\u03c0\u03af\u03b3\u03bf\u03bd\u03bf\u03c2 (\"nato dopo\"), significa \"coloro che vennero dopo\", ossia una generazione successiva (non necessariamente quella subito dopo la prima). Il termine \"epigono\" conserva, in italiano, il significato di \"continuatore\"/\"imitatore\". Del mito degli epigoni esiste anche la tragedia chiamata appunto \"Gli Epigoni\" di Sofocle.\nSecondo Apollodoro gli Epigoni furono: Anfiloco e Alcmeone (figli di Anfiarao), Egialeo (figlio di Adrasto), Diomede (figlio di Tideo), Promaco (figlio di Partenopeo), Stenelo (figlio di Capaneo), Tersandro (figlio di Polinice), Eurialo (figlio di Mechisteo).\nPausania aggiunge Polidoro e Timea.\nMito.\nDieci anni dopo la vicenda dei loro padri, per vendicarne la morte, gli Epigoni ripresero la guerra contro Tebe, guidati da Alcmeone o da Adrasto. Cominciarono col saccheggiare i villaggi attorno alla citt\u00e0, provocando l'intervento dei tebani che, guidati dal re Laodamante, furono sconfitti. Nella battaglia mor\u00ec Egialeo ucciso da Laodamante che a sua volta fu ucciso da Alcmeone.\nEpigoni dei diadochi.\nSono detti \"epigoni\" (greco: \u0395\u03c0\u03af\u03b3\u03bf\u03bd\u03bf\u03b9, \"Epigonoi\", \"discendenti\"), nella storia ellenistica, i figli e i discendenti dei diadochi (i generali macedoni che alla morte di Alessandro Magno, nel 323 a.C., si contesero il controllo del suo impero)."}
{"id": "706996", "revid": "767487", "url": "https://it.wikipedia.org/wiki?curid=706996", "title": "The Roots of Guns N' Roses", "text": "The Roots of Guns N' Roses \u00e8 un album compilation contenente vecchi brani degli Hollywood Rose, uscito il 22 giugno 2004 per l'etichetta discografica Deadline Music (Cleopatra Records).\nIl disco.\nL'album, prodotto da Chris Weber ex chitarrista del gruppo, raccoglie diverse demo, le prime cinque sono le versioni originali, le cinque successive sono remixate dal chitarrista dei Guns N' Roses Gilby Clarke, e le ultime cinque remixate da Fred Coury, batterista dei Cinderella, che partecip\u00f2 anche ad un tour con i Guns N' Roses.\nI brani remixati da Gilby Clarke, \"Shadow of Your Love\" e \"Reckless Life\" erano stati registrati con il primo chitarrista dei GNR Tracii Guns.\nI brani \"Anything Goes\" e \"Reckless Life\" furono poi reincisi dai GNR e comparsi rispettivamente sugli album \"Appetite for Destruction\" e \"G N' R Lies\".\nCuriosamente, Saul Hudson (Slash), Duff McKagan e Steven Adler vennero accreditati come compositori, assieme a Rose, Weber e Stradlin, dei brani \"Anything Goes\", \"Shadow of Your Love\" e \"Reckless Life\" originariamente degli Hollywood Rose, che vennero poi ripresi dai Guns N' Roses. Infatti quando Rose, Weber e Stradlin composero quei brani, non avevano relazioni con Hudson, McKagan e Adler, e li scrissero ancora prima di fondare i Guns N' Roses con questi tre membri. Presumibilmente per questioni legali quindi, i tre brani sono erroneamente accreditati come composti anche da Hudson, McKagan e Adler, quando realmente vennero scritti solo da Rose, Weber e Stradlin ancora prima di avere una qualche relazione con i primi.\nIl 18 gennaio 2005 \u00e8 stata stampata la versione giapponese per la Sony, con un bonus DVD."}
{"id": "706998", "revid": "965226", "url": "https://it.wikipedia.org/wiki?curid=706998", "title": "Paola Balducci", "text": "Biografia.\nAllieva di Giovanni Conso e di Giuliano Vassalli, si \u00e8 laureata in Giurisprudenza, all'Universit\u00e0 di Roma La Sapienza. \u00c8 professore associato di diritto processuale penale presso l'Universit\u00e0 del Salento. Ha fatto parte della commissione che ha elaborato il nuovo Codice di procedura penale.\nDal 1976 esercita la professione di avvocato; \u00e8 iscritta nell'Albo speciale dei Cassazionisti dal 1990.\n\u00c8 stata consulente per l'Alto Commissariato Straordinario del Governo per le iniziative Antiracket ed Antiusura (2000).\nNel 2002 \u00e8 candidata in quota Verdi come componente laico del Consiglio Superiore della Magistratura ottenendo 105 voti, non sufficienti per essere eletta dal Parlamento in seduta comune.\nDal maggio 2005 al giugno 2006 ha ricoperto la carica di Assessore al Diritto allo Studio - con deleghe all'Universit\u00e0, alla pubblica istruzione, alla ricerca scientifica e ai beni culturali - nella Regione Puglia.\nNel 2004 \u00e8 candidata coi Verdi alle elezioni europee, nella circoscrizione Centro, senza risultare eletta.\nElezione a deputato.\nAlle elezioni politiche del 2006 \u00e8 candidata alla Camera dei Deputati nelle liste della Federazione dei Verdi nelle circoscrizioni \"Lazio 1\" (in quinta posizione) e \"Puglia\" (sempre in quinta posizione), risultando la prima dei non eletti nella \"circoscrizione Puglia\".\nIl 4 luglio 2006, in seguito alle dimissioni di Domenico Lomelo (che la precedeva in lista), diventa deputata della XV Legislatura.\nAlla Camera dei Deputati ha svolto i seguenti incarichi: Capogruppo dei Verdi in Commissione Giustizia; Vicepresidente del Comitato permanente per i problemi penitenziari; Componente del Comitato parlamentare per i procedimenti d'accusa e Membro della Giunta per le autorizzazioni.\nAlle elezioni politiche del 2008 \u00e8 ricandidata alla Camera dei Deputati, nella circoscrizione Lazio 1, nelle liste de La Sinistra l'Arcobaleno (lista elettorale di \"sinistra\" di cui fanno parte anche i Verdi), tuttavia non viene rieletta in quanto la suddetta lista non supera la soglia di sbarramento. \nDal giugno 2008 fa parte del Consiglio direttivo dell'Eurispes. Dal 2009 aderisce a Sinistra Ecologia Libert\u00e0, di cui \u00e8 fra i presidenti della Commissione nazionale di Garanzia.\nLa Fondazione Bellisario le ha assegnato la \"Mela D'Oro\" per l'impegno professionale ed accademico nel settore della giustizia (XXI Ediz. Premio Ballisario, Roma, 19 giugno 2009).\nIl 18 settembre 2013 viene eletta, da parte del Senato della Repubblica Italiana, membro del Consiglio di presidenza della Corte dei conti.\nComponente del CSM.\nIl 23 settembre 2014 \u00e8 eletta con 521 voti componente del Consiglio Superiore della Magistratura in quota SEL con quorum dei 3/5 dei votanti pari a 509 risultando la seconda eletta nell'undicesimo scrutinio (preceduta dal Sen. Avv. Pierantonio Zanettin con 525 voti in quota Forza Italia) andando cos\u00ec a completare con gli ultimi due mancanti il plenum del CSM con gli otto membri eletti dal Parlamento in seduto comune.\nIl nome della Balducci \u00e8 spuntato negli ultimi scrutini come accordo tra il PD e SEL in cambio del sostegno dei vendolani a Luciano Violante per il centrosinistra e Donato Bruno per il centrodestra come candidati alla Corte Costituzionale a discapito del M5S che si era opposto duramente a qualsiasi trattativa di votare il ticket Violante-Bruno (in cambio del loro candidato al CSM) boicottando le votazioni precedenti che cos\u00ec perde il posto che gli sarebbe spettato di diritto nel CSM come primo partito alle Politiche alla Camera e principale forza di opposizione (che scottava per\u00f2 anche la divisione tra il candidato ufficiale del movimento sostenuto da Grillo e dalla rete, Alessio Zaccaria, docente ordinario di Diritto privato e direttore del Centro per la Ricerca e l'Insegnamento del Diritto Privato Europeo presso l'Universit\u00e0 di Verona e l'ex deputato PCI e magistrato cassazionista Nicola Colaianni, docente di Diritto Ecclesiastico presso l'Universit\u00e0 di Bari secondo pi\u00f9 votato dalla rete sostenuto da un gran numero di parlamentari). Tuttavia mentre PD e Forza Italia risultano fondamentali per l'elezione di Balducci quelli dei vendoliani non sono sufficienti per eleggere Violante e Bruno alla Consulta che vengono fermati. I precedenti eletti sono stati: il Sottosegretario di Stato al MEF Giovanni Legnini, il Sindaco di Arezzo Giuseppe Fanfani entrambi in quota PD (524-499 quinto scrutinio-10 settembre), l'ex Vicepresidente della Camera Antonio Leone in quota NCD (517 sesto scrutinio-11 settembre), l'ex Sottosegretario di Giustizia e Salute dei Governi Berlusconi Maria Elisabetta Alberti Casellati in quota FI, la docente di diritto processuale penale all'Universit\u00e0 di Napoli Teresa Bene tecnico in quota PD, l'ex Ministro della Salute del Governo Monti e Reggente di Scelta Civica Renato Balduzzi (489- 486- 486 settimo scrutinio - 15 settembre)\nSviluppi successivi.\nNel luglio 2021 presenta insieme a Gianfranco Rotondi, l'associazione di ispirazione ambientalista \"Verde \u00e8 Popolare\", di cui diventa portavoce nazionale."}
{"id": "707006", "revid": "599013", "url": "https://it.wikipedia.org/wiki?curid=707006", "title": "Dante Pasqua", "text": "Carriera scacchistica.\nMaestro ASIGC del gioco per corrispondenza.\nNel 1963 vinse il 15\u00ba Campionato italiano di scacchi per corrispondenza, ottenendo 13 punti su 15 (+11 =4 -0)."}
{"id": "707008", "revid": "124123", "url": "https://it.wikipedia.org/wiki?curid=707008", "title": "Valentino Brosio", "text": "Biografia.\nBiografo di personalit\u00e0 letterarie, artistiche e mondane, giornalista, cineproduttore, studioso d'arte e collezionista, Valentino Brosio (cugino dello statista Manlio Brosio, fratello dello scenografo Gino Brosio) si laure\u00f2 in Legge a Torino, sua citt\u00e0 di nascita, nel 1925. Abbandon\u00f2 ben presto la carriera di avvocato, per seguire quella di scrittore e giornalista professionista. Ebbe dal Touring Club Italiano l'incarico di redigere i primi volumi della collana illustrata \"Attraverso l'Italia\" (1927-1931). Negli stessi anni, insegn\u00f2 Storia dell'Arte a Torino; fu corrispondente viaggiante de \"La Sera\" di Milano e collabor\u00f2 a molti altri giornali e riviste (\"Corriere Padano\", \"Telegrafo\", \"Gazzetta del Popolo\", \"Illustrazione Italiana\", \"Sapere\", \"Emporium\", ecc.).\nNel 1938 Brosio si occup\u00f2 di cinematografia. Dopo tre film fatti con Angelo Besozzi, direttore di produzione, divenne lui stesso direttore di produzione nel 1940. Diresse e organizz\u00f2 circa sessanta film, tra i quali \"Due milioni per un sorriso\", \"Un colpo di pistola\", \"I Promessi sposi\", \"Giuseppe Verdi\", \"La pi\u00f9 bella donna del mondo\", ecc.\nFu titolare del Corso di Organizzazione della Produzione presso il Centro Sperimentale di Cinematografia. Realizz\u00f2, come produttore, film (da quelli mel\u00f2 di Raffaello Matarazzo alla pellicola sofisticata di Renoir) e documentari. Fond\u00f2 l'Associazione dei Direttori di Cineproduzioni (A.D.C.), della quale fu Presidente.\nNel 1945-1946 fu Presidente di Cinecitt\u00e0 e intraprese la ristrutturazione degli studi. Uno dei suoi libri, il \"Manuale del Produttore cinematografico\", ottenne il Premio Napoli nel 1956.\nAutore di una quarantina di libri di storia dell'arte e biografie di personaggi della letteratura, dell'arte e della Belle \u00c9poque, Brosio seguit\u00f2 l'attivit\u00e0 giornalistica su quotidiani (\"Il Tempo\", \"La Nazione\") e riviste, fino al compimento degli ottanta anni. Continu\u00f2 a scrivere sul settimanale \"Il Borghese\" di Mario Tedeschi fino alla morte di questo direttore, nel 1993.\nProsegu\u00ec con la pubblicazione di libri di divagazioni e di memorie, che riassumono la sua vita, le sue conoscenze e i suoi interessi di collezionista e di \"bon vivant\" (come lo defin\u00ec Giorgio Calcagno su \"La Stampa\"). Sin dal 1930, Brosio pratic\u00f2 l'arte grafica, componendo molte decine di collage a trompe-l'\u0153il.\nTenente di Cavalleria, Brosio al momento dell'armistizio nel 1943 pass\u00f2 le linee e soggiorn\u00f2 a Napoli per pi\u00f9 di un anno con Leo Longanesi, Mario Soldati, Riccardo Freda, Mario Camerini e altri col\u00e0 sfollati, collaborando a Radio Napoli con quotidiani commenti di politica e di costume, usando lo pseudonimo \"Allobrogo\".\nFilmografia.\nProduttore.\n\"(elenco parziale)\""}
{"id": "707010", "revid": "1226", "url": "https://it.wikipedia.org/wiki?curid=707010", "title": "Bandi (Star Trek)", "text": ""}
{"id": "707011", "revid": "1543377", "url": "https://it.wikipedia.org/wiki?curid=707011", "title": "Martha Gellhorn", "text": "Autrice di reportage di viaggio, \u00e8 inoltre considerata una delle pi\u00f9 grandi corrispondenti di guerra del XX secolo; \u00e8 stata infatti testimone dei pi\u00f9 importanti conflitti internazionali che hanno avuto luogo nel corso dei suoi 60 anni di carriera. La Gellhorn \u00e8 stata anche la terza moglie dello scrittore statunitense Ernest Hemingway, dal 1940 al 1945. All'et\u00e0 di 89 anni, malata e quasi completamente cieca, ha messo fine alla sua vita ingerendo del veleno in pillole.\nBiografia.\nPrimi anni.\nNata in una famiglia di origine ebraica a St. Louis, Missouri, Martha Gellhorn si diplom\u00f2 alla John Burroughs School per poi frequentare il Bryn Mawr College a Filadelfia. Nel 1927 abbandon\u00f2 gli studi per intraprendere la carriera di giornalista. I suoi primi articoli apparvero nel \"The New Republic\". Nel 1930, decisa a diventare una corrispondente all'estero, part\u00ec per la Francia dove per due anni lavor\u00f2 presso la \"United Press Bureau\" di Parigi. Durante la sua permanenza in Europa divenne un'attivista del movimento pacifista e parl\u00f2 di queste sue nuove esperienze nel suo primo libro, \"What Mad Pursuit\" (\"1934\").\nAl suo ritorno negli Stati Uniti, Gellhorn fu ingaggiata da Harry Hopkins come investigatrice per la \"Federal Emergency Relief Administration\" per la quale doveva scrivere dei puntuali rapporti sull'impatto della Grande depressione sugli Stati Uniti. I suoi rapporti catturarono l'attenzione di Eleanor Roosevelt e le due donne instaurarono un forte legame d'amicizia destinato a durare per tutta la vita. Le sue scoperte per conto dell'agenzia sono alla base del racconto \"The Trouble I've Seen\" (1936).\nLa guerra in Europa.\nMartha Gellhorn incontr\u00f2 Ernest Hemingway per la prima volta durante un viaggio di famiglia a Key West, in occasione del Natale 1936. I due si misero d'accordo per partire assieme in Spagna dove Gellhorn avrebbe dovuto fare da corrispondente per la Guerra civile spagnola per conto del \"Coller's Weekly\". La coppia festeggi\u00f2 assieme il Natale 1937 a Barcellona. Pi\u00f9 tardi, dalla Germania, Gellhorn riport\u00f2 dell'ascesa di Adolf Hitler e nel 1938 si trovava in Cecoslovacchia. Dopo lo scoppio della Seconda guerra mondiale, avrebbe raccontato questi e altri numerosi eventi di portata storica, nel suo libro \"A Stricken Field\" (1940). Gellhorn, durante la Seconda guerra mondiale, \u00e8 stata corrispondente anche in Finlandia, Hong Kong, Burma, Singapore e Inghilterra.\nLa Gellhorn era la giornalista che rimase con Indro Montanelli il giorno del bombardamento sovietico di Helsinki. Essendo donna non avrebbe potuto assistere come giornalista allo sbarco in Normandia, ma pur di essere presente all'evento, si imbarc\u00f2 comunque, fingendosi inizialmente un'infermiera e poi seguendo di nascosto le truppe. Anni dopo disse: \"Seguivo la guerra ovunque riuscissi a raggiungerla.\" \u00c8 stata la prima giornalista a portare testimonianza del campo di concentramento di Dachau, appena dopo la liberazione.\nDopo aver vissuto con Hemingway per quattro anni, i due si sposarono nel 1940. Sempre pi\u00f9 irritato dalle lunghe assenze della Gellhorn dovute al suo mestiere di corrispondente, Hemingway le scrisse una lettera quando lei dovette partire per il fronte italiano nel 1943, dicendole:\" \"Are you a correspondent, or wife in my bed?\"\" (\"Sei una corrispondente, o moglie nel mio letto?\"). Dopo quattro anni di litigioso matrimonio, si separarono nel 1945.\nMaturit\u00e0.\nDopo la guerra, la Gellhorn ha lavorato per \"The Atlantic Monthly\", facendo reportage sulla Guerra del Vietnam, sulla Guerra dei sei giorni in Medio Oriente e sulle guerre civili nel'America centrale. La guerra in Vietnam la colp\u00ec molto e nei suoi articoli era evidente la critica verso il governo americano. Fu in Vietnam nel 1966 ma non pot\u00e9 pi\u00f9 ritornarci perch\u00e9 non gradita. All'et\u00e0 di 81 anni part\u00ec improvvisamente per Panama a testimoniare l'invasione statunitense. Solo allo scoppio della guerra in Bosnia nel 1990, ammise di essere troppo vecchia per partire, dicendo: \"\"You need to be nimble\" (\"Bisogna essere agili\"\"). In quegli anni visit\u00f2 anche il Brasile e fece un reportage sul fenomeno dei \"bambini di strada\".\nGellhorn ha pubblicato un considerevole numero di libri, inclusa una raccolta di articoli sulla guerra (\"The Face of War\", 1959), sul maccartismo (\"The Lowest Trees Have Tops\", 1967), sui suoi viaggi, anche in compagnia di Hemingway (\"Travels with Myself and Another\", 1978) e una raccolta di articoli del suo periodo di militanza nel movimento pacifista (\"The View From the Ground\", 1988).\nMartha Gellhorn mor\u00ec a Londra nel 1998 all'et\u00e0 di 89 anni, togliendosi la vita dopo una lunga battaglia contro il cancro ed essendo ormai quasi completamente cieca. Dopo la sua morte, in suo onore \u00e8 stato istituito il \"Martha Gellhorn Prize for Journalism\". Una raccolta delle sue lettere \u00e8 stata pubblicata postuma nel 2006.\nVita privata.\nMartha Gellhorn esercitava enorme fascino sugli uomini, soprattutto su quelli eroici e coraggiosi. Si \u00e8 sposata due volte ma ebbe innumerevoli amanti, che inevitabilmente tentavano di sposarla.\nLa sua prima relazione importante fu con l'economista francese Bertrand de Jouvenel, dal 1930 quando lei aveva solo 22 anni, sino al 1934. Nel 1935 ebbe probabilmente una relazione con H. G. Wells e l'anno successivo con Paul Willert e col giornalista newyorkese Allen Grover. Dopo il divorzio da Hemingway nel 1945, e una relazione col generale americano James Maurice Gavin, la Gellhorn si rispos\u00f2 nel 1954 col direttore della rivista \"Time\" Thomas Stanley Matthews e divorzi\u00f2 nel 1963.\nNel 1949 Martha Gellhorn adott\u00f2 un bambino da un orfanotrofio italiano vicino a Prato, Alessandro, a cui diede il nome Sandy. Inizialmente si dimostr\u00f2 una madre devota, ma si rese presto conto di non essere davvero una donna materna. Affid\u00f2 Sandy per un lungo periodo ad alcuni parenti. La Gellhorn fu poi molto delusa nel vedere suo figlio trasformato in un giovane adulto vuoto e indolente. In seguito si rivolger\u00e0 a lui con queste parole: \"You are a poor and stupid little fellow in my eyes.\" (\"Ai miei occhi sei solo un povero e stupido piccolo omino\").\nTelevisione.\nMartha Gellhorn \u00e8 stata interpretata dall'attrice Premio Oscar Nicole Kidman nel film televisivo Hemingway &amp; Gellhorn, che parla della sua relazione con Hemingway. Sia il film che l'interpretazione della Kidman sono stati apprezzati dalla critica. Per il suo lavoro, la Kidman ha ottenuto una nomination agli Emmy Awards."}
{"id": "707012", "revid": "2108263", "url": "https://it.wikipedia.org/wiki?curid=707012", "title": "Eteocle", "text": "Eteocle () \u00e8 un personaggio della mitologia greca, primogenito di Edipo.\nIl mito.\nDopo che Edipo si fu accecato ed ebbe lasciato Tebe, il titolo di sovrano pass\u00f2 provvisoriamente a Creonte, fratello di Giocasta, moglie di Edipo. Tuttavia quando i due figli maschi di Edipo, Eteocle e Polinice, raggiunsero l'et\u00e0 per regnare, si pose il problema di chi sarebbe stato il successivo re di Tebe, poich\u00e9 i due erano entrambi decisi a diventare re. Alla fine si giunse ad un compromesso: i due si sarebbero alternati sul trono, un anno a testa. Il primo a diventare sovrano fu Eteocle, ma, allo scadere del proprio anno, egli si rifiut\u00f2 di cedere il titolo, rompendo l'accordo. Polinice si rec\u00f2 quindi ad Argo, dove regnava Adrasto, che accett\u00f2 di allearsi con Polinice e muovere il proprio esercito contro Tebe per metterlo sul trono.\nInoltre, sui due fratelli gravava una maledizione lanciata dal padre Edipo: poich\u00e9 n\u00e9 Eteocle n\u00e9 Polinice si erano opposti all'esilio del padre da Tebe, Edipo aveva affermato che i due fratelli sarebbero stati destinati a darsi la morte l'un l'altro. Essi quindi temevano che la profezia potesse avverarsi.\nQuando arriv\u00f2 la battaglia, la sorte volle che i due fratelli si incontrassero uno di fronte all'altro, davanti alla settima porta di Tebe. Alla fine, come profetizzato da Edipo, i due si diedero la morte l'un l'altro. Al corpo di Eteocle furono tributati gli onori di difensore della citt\u00e0, mentre quello di Polinice fu lasciato insepolto, per ordine del re Creonte.\nSecondo altre versioni del mito, invece, i due vennero cremati, ma quando vennero posti insieme sul rogo, tanto era l'odio che li aveva caratterizzati in vita che le fiamme del rogo si divisero in due.\nCollegamenti con la cultura ittita.\nSecondo alcuni studiosi (a partire dall'ittitologo svizzero Emil Forrer nel 1924), la figura di Eteocle \u00e8 stata accomunata a quella di \"Tawagalawa\", un personaggio noto nelle fonti Ittite come sovrano degli Ahhiyawa, popolazione che si tende a identificare con gli Achei.\nTawagalawa \u00e8 presente (seppur marginalmente) nella Lettera di Tawagalawa. In questa lettera Tawagalawa sarebbe indicato come Grande Re, \"fratello\" del gran re acheo destinatario della missiva di cui si ignora il nome, chiedendo il suo aiuto in un contrasto (databile con molta approssimazione alla prima met\u00e0 del XIII secolo a.C.) contro Piyama-Radu (nome che evoca il Priamo, re della Troia omerica), alleato degli \"Ahhiyawa\" e usurpatore della citt\u00e0 di \"Wilusa\" (Ilios-Troia) di cui i sovrani ittiti vorrebbero l'estradizione.\nDa questa fonte sembrerebbe che i due sovrani Ahhiyawa controllino Milawanda/Mileto, dove hanno insediato un sovrano, tale Atpa, genero di Piyama-Radu."}
{"id": "707014", "revid": "1745361", "url": "https://it.wikipedia.org/wiki?curid=707014", "title": "Atreo", "text": "Atr\u00e8o () \u00e8 una figura della mitologia greca, figlio di Pelope e di Ippodamia, fratello di Tieste e padre di Agamennone e Menelao.\nEtimologia.\nIl nome potrebbe derivare dalle parole greche \"ateir\u00e9s\" = \"indomabile\", \"\u00e0treston\" = \"intrepido\", o \"ater\u00f2n\" = \"accecato dal male\". Il personaggio compare nell\"Iliade\".\nIl mito.\nAtreo, insieme a suo fratello Tieste, uccise il fratellastro Crisippo, attirandosi la maledizione paterna. Atreo e Tieste si rifugiarono presso i Danaidi che regnarono a Micene (Stenelo e poi Euristeo) e succedettero a essi dopo che furono sterminati dagli Eraclidi.\nUna versione vuole che Euristeo, re di Micene e nipote di Atreo, delegasse a quest'ultimo la reggenza durante la sua spedizione contro gli Eraclidi. Euristeo per\u00f2 mor\u00ec in battaglia, e Atreo venne nominato re dai notabili della citt\u00e0. Un'altra versione racconta invece di un oracolo che avrebbe invitato i Micenei a scegliere un nuovo sovrano, dopo che Stenelo - il quale aveva fatto chiamare i cognati Atreo e Tieste - ed Euristeo erano morti.\nA questo punto Atreo dovette rispettare la promessa fatta ad Artemide di sacrificarle \u00ab il pi\u00f9 bel capo del suo gregge \u00bb. Tuttavia, dopo aver ucciso l'agnello, ne nascose il vello dorato, vantandone pubblicamente il possesso. Erope, la moglie di Atreo, era segretamente innamorata di Tieste, e gli promise il vello per commettere adulterio con lui. Questi approfitt\u00f2 dell'occasione e cos\u00ec, quando nella Sala del Concilio Atreo era ormai sicuro di sedere sul trono, poich\u00e9 il regno spettava al possessore del prezioso oggetto, si scopr\u00ec ingannato e perse la corona.\nSiccome Zeus nutriva una predilezione nei confronti del fratello defraudato, imbast\u00ec un nuovo trabocchetto per permettere ad Atreo di recuperare il trono. Gli mand\u00f2 infatti Ermes per consigliargli di chiamare Tieste e farsi promettere il trono qualora il sole avesse mutato il proprio corso. Convinto di non dovere temere nulla, il sovrano accett\u00f2 la proposta, ma quando Eris aiut\u00f2 Apollo ad operare il prodigio, Tieste fu costretto a cedere lo scettro. Divenuto finalmente re di Micene, Atreo prima band\u00ec Tieste, poi venne a sapere dell'adulterio e si infuri\u00f2. Fece richiamare il fratello fingendo una riconciliazione, ma durante una cena gli offr\u00ec in pasto Aglao, Callileonte e Orcomeno, i tre figli che Tieste aveva avuto con una ninfa. Poi lo esili\u00f2 nuovamente.\nFuggito a Sicione, Tieste segu\u00ec il consiglio dell'oracolo, secondo cui doveva concepire un figlio con sua figlia Pelopia. Dalla loro unione nacque Egisto. In seguito Pelopia spos\u00f2 lo zio Atreo, che allev\u00f2 anche Egisto (credendo fosse figlio suo) finch\u00e9 non lo invi\u00f2 a uccidere Tieste; il giovane, scoperto che la vittima designata era suo padre, uccise lo zio e patrigno.\nAgamennone e Menelao erano figli di Atreo e Erope o, secondo un'altra versione, di Plistene, figlio di Atreo a lui premorto."}
{"id": "707015", "revid": "1745361", "url": "https://it.wikipedia.org/wiki?curid=707015", "title": "Febe (figlia di Leucippo)", "text": "Febe () \u00e8 un personaggio della mitologia greca. Fu una principessa di Messene.\nGenealogia.\nFiglia di Leucippo e di Filodice (figlia di Inaco). Spos\u00f2 Polluce (uno dei Dioscuri) e divenne madre di Mnesileo (o Mnasinous).\nMitologia.\nFebe e la sorella Ileria (dette \"Leucippidi\" poich\u00e9 figlie di Leucippo) furono le sacerdotesse di Artemide ed Atena che furono promesse come spose ad Idas e Linceo ma che poi, e cedendo alla tentazione dei ricchi doni offerti dai Dioscuri, Leucippo (il padre) ne concesse la mano a quest'ultimi. \nLinceo ed Idas reagirono tendendo un'imboscata ai Di\u00f2scuri che fin\u00ec con la morte di Linceo e di Castore quest'ultimo era il promesso sposo di Ileria."}
{"id": "707020", "revid": "125655502", "url": "https://it.wikipedia.org/wiki?curid=707020", "title": "Tamiri", "text": "Tamiri, figlio di Filammone e della ninfa Argiope \u00e8 una figura della mitologia greca.\nFu poeta e musico e, poich\u00e9 si vantava di cantar meglio delle Muse, suscit\u00f2 l'ira delle figlie di Zeus che, per punirlo, lo accecarono, gli tolsero la memoria e lo privarono delle sue capacit\u00e0 canore. Questa vicenda \u00e8 brevemente narrata nell'\"Iliade\":\n\u00abE quelli che Pilo abitavano e l'amabile Arene,\ne Trio, guado dell'Afeo, ed Epi ben costruita,\ne Ciparissento ed Anfig\u00e9nia abitavano,\ne Pteleo ed Elo e Dorio, l\u00e0 dove le Muse\nfattesi avanti al tracio T\u00e1miri tolsero il canto,\nmentre veniva da Ecalia, da Eur\u00edto Ecaleo\ne si fidava orgoglioso di vincere, anche se esse,\nle Muse cantassero, figlie di Zeus eg\u00edoco!\nMa esse adirate lo resero cieco e il canto\ndivino gli tolsero, fecero s\u00ec che scordasse la cetra...\u00bb\nIn un'altra leggenda, Tamiri \u00e8 trasformato dalle Muse in un usignolo.\nEra anche annoverato come uno degli amanti di Giacinto: i due sarebbero stati addirittura i primi mortali maschi legati da un rapporto omoerotico e il poeta il creatore della pederastia come istituzione sociale."}
{"id": "707021", "revid": "1543377", "url": "https://it.wikipedia.org/wiki?curid=707021", "title": "Bir Ganduz", "text": "Bir Ganduz (, nota anche come bi'r qand\u016bz, Bir Gandus, Bir Gand\u00fas, Bir Gandouz o Anzarane) \u00e8 un comune rurale del Sahara Occidentale, sul confine mauritano, nella provincia di Aousserd.\nGeografia fisica.\n\u00c8 situata pochi chilometri a nord dal confine mauritano, fa parte della regione del R\u00edo de Oro . La citt\u00e0 \u00e8 all'interno del sesto muro marocchino e lo rasenta.\nLa sua altitudine \u00e8 di 126\u00a0\n\u00c8 il punto di transito privilegiato fra la Mauritania e il Sahara Occidentale per chi percorre da nord a sud e al contrario, il percorso costiero che dal Marocco va verso la costa occidentale dell'Africa. Fra il confine mauritano e il muro marocchino c'\u00e8 uno spazio lungo sette chilometri, una terra di nessuno teoricamente in mano al Polisario, dove \u00e8 estremamente pericoloso uscire dalla strada vista la presenza di mine e campi minati.\nBir Ganduz a Tindouf.\nNelle quattro wilaya in cui si strutturano i campi dei rifugiati Saharawi a Tindouf, Bir Ganduz \u00e8 una daira nella provincia di Aousserd della RASD.\nAmministrazione.\nGemellaggi.\nVedasi in proposito il sito del Coordimaneto regionale di solidariet\u00e0.\nVoci correlate.\nComuni del Marocco"}
{"id": "707022", "revid": "1745361", "url": "https://it.wikipedia.org/wiki?curid=707022", "title": "Filomela", "text": "Filomela () \u00e8 un personaggio della mitologia greca, figlia di Pandione, l'ottavo mitologico re di Atene e di Zeusippe.\nMitologia.\nVenne violentata da Tereo re della Tracia che, nonostante avesse sposato la sorella Procne, era innamorato non corrisposto di lei.\nPer impedirle di riferire le violenze le tagli\u00f2 la lingua, ma Filomela riusc\u00ec ad informare la sorella ricamando un messaggio per lei su una tela che le fece pervenire. Cos\u00ec Procne uccise il figlio Iti avuto da Tereo e glielo diede in pasto, prima di fuggire a Daulia nella Focide insieme alla sorella. \nQuando Tereo comprese la natura del cibo si diede alla ricerca delle due sorelle, che per salvarsi invocarono l'aiuto dagli dei e da cui furono trasformate in uccelli. \nProcne divenne una rondine, Filomela un usignolo e infine anche Tereo fu trasformato in un'upupa.\nFilomela e la castrazione.\nCatherine Maxwell sostiene che \"Filomela non \u00e8 solo castrata, ma castrante\". Nota che \"l'immagine della sua lingua mozzata \u00e8 una reminiscenza di castrazione, un'impressione che \u00e8 rafforzata dalla descrizione grafica resa da Ovidio nelle \"Metamorfosi\"\":\nAllo stesso modo, castra Tereo uccidendo (assieme a Procne) suo figlio: \"L'ira vendicativa di Procne e Filomela le trasforma in baccanti che partecipano a un sacro \"sparagmos\" dionisiaco - Maxwell ha identificato lo \"sparagmos\" con la castrazione considerando la morte di Orfeo - \"Procne, che ha preso in considerazione la possibilit\u00e0 di rendere sia cieco che muto suo marito - l'analisi di queste menomazioni da parte di Maxwell le ha gi\u00e0 associate alla castrazione - comprende che Tereo sar\u00e0 punito pi\u00f9 chiaramente dalla perdita di suo figlio. Iti, descritto come 'immagine del padre' e chiaramente suo sostituto ed erede, \u00e8 ammazzato con violenza e smembrato dalle donne. Quando Tereo \u00e8 informato della morte del figlio, Filomela, selvaggiamente disordinata e cosparsa di sangue, gli si mostra mutamente con il capo mozzato di Iti. In un colpo, lo status di maschio di Tereo e le sue speranze per una continuit\u00e0 nel futuro sono troncate definitivamente.\""}
{"id": "707024", "revid": "228587", "url": "https://it.wikipedia.org/wiki?curid=707024", "title": "Illo", "text": ""}
{"id": "707031", "revid": "31886", "url": "https://it.wikipedia.org/wiki?curid=707031", "title": "ICCF-Europa", "text": "ICCF-Europa (dal termine latino per indicare il continente) \u00e8 l'organizzazione che raggruppa le associazionali nazionali europee che gestiscono il gioco degli scacchi per corrispondenza e che aderiscono all'ICCF (International Correspondence Chess Federation).\nAttualmente i membri di ICCF-Europa sono 36.\nIl membro italiano dell'ICCF \u00e8 l'ASIGC.\nICCF-Europa organizza tornei postali e per web-server.\nI tornei pi\u00f9 importanti organizzati da ICCF-Europa sono i Campionati Europei, sia a squadre che individuali.\nVengono inoltre organizzati tornei individuali per le varie categorie (\"Master\", \"High\" and \"Open\") e le rappresentative continentali partecipano ai tornei interzonali dell'ICCF e ad altre competizioni per corrispondenza o per web-server.\nOgni quattro anni le Associazioni membri eleggono lo \"Zonal Director\"."}
{"id": "707032", "revid": "125932908", "url": "https://it.wikipedia.org/wiki?curid=707032", "title": "Luigi", "text": "Origine e diffusione.\nDeriva, tramite vari passaggi, da un antico nome germanico, pi\u00f9 precisamente francone, \"Chlodowich\", \"Hlodwig\" o \"Hlodowig\"; esso si svilupp\u00f2 prima nelle forma \"Clodovicus\", divenuta poi \"Ludovicus\" e quindi \"Loo\u00efs\" e \"Luis\" in francese antico, e da l\u00ec giunta in italiano come \"Luigi\". Lungo il percorso, dal nome originario si sono sviluppati diversi nomi allotropi di Luigi, usati pi\u00f9 o meno indipendentemente l'uno dall'altro e ciascuno con le proprie varianti, quali Aligi, Aloisio, Alvise, Clodoveo e Ludovico.\nLa diversit\u00e0 delle forme \u00e8 dovuta alle differenze di pronuncia del nome: la forte aspirata iniziale in area franca ha dato origine al nome Clodoveo, mentre in area germanica si \u00e8 gradatamente perduta dando origine a \"Ludwig\" (che in area italica fu importato come \"Ludovicus\", che reimportato in area francoprovenzale ha generato \"Louis\" e quindi Luigi, con tipica evaporazione della \"d\" intervocalica). L'aspirata iniziale si conserv\u00f2 nelle parlate italiche romanze generando una famiglia di varianti in cui l'aspirata era pronunciata come A (\"Aluisius\", \"Aloisius\", \"Aloisio\", \"Aloigio\", \"Aluigi\") con la caratteristica irrilevanza dell'opposizione v/u in latino. Nella lingua veneta l'aspirata iniziale si \u00e8 evoluta in A come nelle altre parlate italiche, ma in veneto l'opposizione v/u \u00e8 rilevante e quindi la v si \u00e8 conservata in Alvise.\nDal punto di vista etimologico, come gran parte dei nomi germanici \"Hlodwig\" \u00e8 composto da due elementi:\nIl significato complessivo pu\u00f2 essere interpretato come \"famoso guerriero\", \"famoso in guerra\", \"combattimento glorioso\".\n\u00c8 uno dei nomi pi\u00f9 usati in Italia: una stima del 1982 indicava che 875.000 italiani erano chiamati cos\u00ec e secondo studi del 2000, basati sui dati rilevati dagli utenti telefonici, \u00e8 il sesto nome proprio maschile pi\u00f9 diffuso in Italia nel XX secolo.\nTale diffusione \u00e8 dovuta al culto di vari santi, in particolare di san Luigi Gonzaga e san Luigi IX di Francia, oltre che al prestigio di numerosi sovrani cos\u00ec chiamati, tra cui diciotto re di Francia (anche se va notato che, durante il Medioevo, il nome era nettamente meno comune fra la plebe rispetto al ceto nobile, e che il suo uso cal\u00f2 ulteriormente dopo che Luigi XVI venne ghigliottinato). In Inghilterra venne portato dai Normanni, diffondendosi nella forma \"Lewis\" (mentre \"Louis\" era pi\u00f9 popolare negli Stati Uniti).\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:\nTra i beati si possono inoltre ricordare, alle date seguenti:"}
{"id": "707046", "revid": "599013", "url": "https://it.wikipedia.org/wiki?curid=707046", "title": "Fabi\u00e1n L\u00f3pez", "text": "Carriera.\nClub.\nCome giocatore ha militato nella squadra argentina del Boca Juniors collezionando due titoli nazionali (1992 e 1993) e nello stesso tempo fungendo da professore nella scuola tecnica della medesima societ\u00e0 sudamericana. Il passaggio come allenatore nel 1994 al Club Atl\u00e9tico Ferrocarril Oeste gli permette di ottenere i primi successi come la promozione in seconda divisione nel 1995. Chiamato come direttore tecnico del Club Atl\u00e9tico River Plate colleziona un secondo posto nel torneo clausura 1997 ed ottiene il patentino A1 come allenatore, rilasciato dalla \"Secretar\u00eda de Deportes de la Naci\u00f3n Argentina\".\nNel 1999 passa come direttore tecnico e coordinatore al Club Social y Deportivo Franja de Oro in cui rimane fino a dicembre 2001 vincendo un campionato, una coppa dei campioni e collezionando 3 secondi posti, ottenendo nel frattempo il patentino come allenatore nazionale di futsal rilasciato dalla \"Asociaci\u00f3n de T\u00e9cnicos de F\u00fatbol Argentino\". La stagione 2002-03 riserva al tecnico sudamericano la panchina del FAS Pescara che porta alla terza piazza in stagione regolare e l'anno dopo addirittura al secondo posto. \nNel 2004 frequenta il corso a Coverciano e consegue l'abilitazione ad allenatore di calcio a 5 di primo livello.\nI veneti dell' lo ingaggiano per la stagione 2005-06, in cui il tecnico guider\u00e0 i biancorossi ad un insperato scudetto soprattutto per l'avvio di stagione balbettante, il rinnovo della fiducia al tecnico argentino \u00e8 valso alla societ\u00e0 veneta gi\u00e0 una supercoppa nazionale e una qualificazione all'Elite Round di UEFA Futsal Cup per la stagione 2006/2007. A novembre, dopo la parentesi del 17 agosto con la squadra argentina,torna in Italia nella BPP Verona.\nNazionale.\nDal 1994 al 2010 Lopez ha fatto parte dello staff tecnico della Nazionale di calcio a 5 dell'Argentina, selezione di cui \u00e8 stato anche commissario tecnico."}
{"id": "707048", "revid": "73936", "url": "https://it.wikipedia.org/wiki?curid=707048", "title": "Stato eccitato", "text": ""}
{"id": "707052", "revid": "5680245", "url": "https://it.wikipedia.org/wiki?curid=707052", "title": "PCC (Brasile)", "text": ""}
{"id": "707055", "revid": "868829", "url": "https://it.wikipedia.org/wiki?curid=707055", "title": "Locomotore", "text": ""}
{"id": "707056", "revid": "22989", "url": "https://it.wikipedia.org/wiki?curid=707056", "title": "Locomotrice", "text": ""}
{"id": "707057", "revid": "767487", "url": "https://it.wikipedia.org/wiki?curid=707057", "title": "Alessandro Nuccorini", "text": "Carriera.\nCalcio a 5.\nClub.\nLe prime esperienze di Nuccorini come tecnico risalgono alla fine degli anni ottanta quando allena la formazione juniores del Villa Aurelia con cui vince un titolo nazionale e due coppe di categoria, per poi passare, dopo una parentesi annuale alla Roma Barilla (1989-90), alla formazione del Torrino, con la quale vincer\u00e0 due \"scudetti\" e cinque coppe nazionali fino alla stagione 1995-96.\nNazionale.\nNuccorini ha rivestito il ruolo di tecnico della Nazionale italiana di calcio a 5 per 151 volte, ottenendo 107 vittorie, 21 pareggi e 23 sconfitte (614 i gol fatti, 235 quelli subiti). Esordisce a Prato il 25 ottobre 1997 in Italia-Ungheria 6-2. La nazionale guidata dal tecnico romano ha ottenuto prestigiosi risultati sia a livello continentale che a livello mondiale:\nNegli anni 2003 e 2004 viene candidato ai Futsal Awards come miglior allenatore, giungendo in entrambe le edizioni secondo alle spalle dello spagnolo Javier Lozano. Nel 2004 ricopre il ruolo di docente durante il 1\u00ba corso master di calcio a 5, a Coverciano, conseguendo contestualmente l'abilitazione ad allenatore di calcio a 5 di primo livello. Tale corso ha utilizzato per molti anni, in qualit\u00e0 di testo unico inerente a tutti gli aspetti tecnico-tattici, una pubblicazione redatta proprio da Alessandro Nuccorini: \"Calcio a 5 - principi e sviluppi\".\nIl 10 febbraio 2009 si dimette da commissario tecnico della Nazionale per approdare al Mantova Calcio.\nCalcio.\nNell'annata 1996-97 Nuccorini tenta l'avventura nel calcio con il Cynthia, squadra di Prima Categoria del girone laziale, con cui ottiene la promozione.\nNell'anno 2004 frequenta il corso MASTER per allenatori di prima categoria, conseguendo il diploma UEFA PRO, dopo aver gi\u00e0 conseguito nel 2000 il titolo di allenatore di seconda categoria.\nIl 10 febbraio 2009 diventa allenatore in seconda di Mario Somma al , subentrato al dimissionario Alessandro Costacurta.\nNell'agosto del 2011 diventa l'allenatore della squadra Giovanissimi Nazionali della Lazio, ma nella primavera del 2012 decide di rassegnare le dimissioni.\nIl 9 aprile 2013 approda al Latina Calcio, dopo l'esonero di Pecchia, rilevando la conduzione della prima squadra in compartecipazione con Stefano Sanderra ed assumendo l'incarico di gestire in maniera precipua tutti gli aspetti tattici. Dopo pochi giorni la squadra vince la Coppa Italia di categoria, sconfiggendo il Viareggio, ed il 16 giugno 2013 arriva ancora un successo, con la conquista della promozione in Serie B in seguito alla vittoria con il Pisa 3-1.\nControversie.\nUtilizzo degli oriundi.\nNuccorini \u00e8 stato il primo commissario tecnico della Nazionale a ricorrere massicciamente all'utilizzo degli oriundi, tanto che al Campionato Mondiale 2008 convoc\u00f2 una rosa composta interamente da giocatori nati in Brasile, alcuni dei quali in passato avevano gi\u00e0 giocato con la \"Sele\u00e7ao\". Per questo fu aspramente criticato da Jim Brown, direttore delle competizioni di calcio a 5 della FIFA, che defin\u00ec la selezione italiana come \"the brazzurri\". La scelta rifletteva tuttavia quanto gi\u00e0 avveniva regolarmente nel campionato italiano di Serie A, nel quale militava un nutrito gruppo di sudamericani.\nIl caso Corsini.\nNel corso della stessa manifestazione Nuccorini fu coinvolto nel \"caso Douglas Corsini\". Il centrale, regolarmente inserito nella lista dei 14 giocatori convocati, venne infatti sostituito alla vigilia della manifestazione dal pi\u00f9 esperto Jocimar Jubanski. La modifica della lista definitiva, cos\u00ec come previsto dal regolamento di gioco, avvenne in base ad un presunto impedimento fisico che avrebbe pregiudicato l'efficace partecipazione di un giocatore al torneo. Dopo mesi di silenzio da parte della Federcalcio, il giocatore si rivolse alla FIFA che gli invi\u00f2 la richiesta di sostituzione presentata dallo staff medico della Nazionale, nella quale si diagnosticava una insufficienza renale comparsa durante il ritiro, invece del trauma riportato realmente dall'atleta durante la fase di preparazione al torneo stesso. Il giocatore, inoltre, neg\u00f2 di avere effettuato le analisi allegate al referto. In seguito a un'indagine amministrativa interna alla FIGC, Alessandro Nuccorini e il dottor Walter Sacco furono squalificati rispettivamente per 1 anno e 10 mesi e per 1 anno. L'allenatore romano, che nel frattempo aveva lasciato la guida della Nazionale per diventare il vice di Mario Somma al nella Serie B di calcio, ha sempre asserito di non aver interferito nelle decisioni prese dallo staff medico, n\u00e9 in qualsiasi attivit\u00e0 posta in atto dallo stesso staff."}
{"id": "707063", "revid": "595001", "url": "https://it.wikipedia.org/wiki?curid=707063", "title": "Roberto Primavera", "text": "Era figlio di un altro scacchista, Giuseppe Primavera.\nCarriera scacchistica.\nNel 1963 vinse il Campionato italiano di scacchi a squadre con i \"Comunali\" di Roma.\nNello stesso anno partecip\u00f2 alle Universiadi di Budua con la squadra italiana, ottenendo una insperata qualificazione alla Finale \"A\".Consegu\u00ec il titolo di Maestro FSI nel 1964.Vinse anche nel 1964, nel 1966 e nel 1971 il Campionato Italiano a squadre con i \"Comunali\" di Roma e nel 1973 con l'Accademia Scacchistica Romana.\nAi Campionati Italiani del 1970 ottenne il 2\u00ba posto ex aequo. Partecip\u00f2 come terza scacchiera nella squadra italiana alle Olimpiadi di Siegen nello stesso anno.\nMaestro ASIGC del gioco per corrispondenza, nel 1965 vinse il titolo di Campione italiano."}
{"id": "707064", "revid": "60344", "url": "https://it.wikipedia.org/wiki?curid=707064", "title": "Universit\u00e0 di California, Davis", "text": ""}
{"id": "707065", "revid": "181699", "url": "https://it.wikipedia.org/wiki?curid=707065", "title": "Eurostar", "text": ""}
{"id": "707068", "revid": "200568", "url": "https://it.wikipedia.org/wiki?curid=707068", "title": "Treno Alta Velocit\u00e0 SpA", "text": ""}
{"id": "707077", "revid": "37401", "url": "https://it.wikipedia.org/wiki?curid=707077", "title": "Ingonda", "text": ""}
{"id": "707078", "revid": "1005847", "url": "https://it.wikipedia.org/wiki?curid=707078", "title": "Kres\u0165anskodemokratick\u00e9 Hnutie", "text": ""}
{"id": "707079", "revid": "339392", "url": "https://it.wikipedia.org/wiki?curid=707079", "title": "Volkspartij voor Vrijheid en Democratie", "text": ""}
{"id": "707083", "revid": "7336", "url": "https://it.wikipedia.org/wiki?curid=707083", "title": "Gigabecquerel", "text": ""}
{"id": "707085", "revid": "110236", "url": "https://it.wikipedia.org/wiki?curid=707085", "title": "Dune 2", "text": ""}
{"id": "707087", "revid": "8897", "url": "https://it.wikipedia.org/wiki?curid=707087", "title": "Ingegneria Meccanica", "text": ""}
{"id": "707089", "revid": "86599", "url": "https://it.wikipedia.org/wiki?curid=707089", "title": "Microcurie", "text": ""}
{"id": "707092", "revid": "39684067", "url": "https://it.wikipedia.org/wiki?curid=707092", "title": "Deuterone", "text": ""}
{"id": "707093", "revid": "39684079", "url": "https://it.wikipedia.org/wiki?curid=707093", "title": "Deuteroni", "text": ""}
{"id": "707103", "revid": "481349", "url": "https://it.wikipedia.org/wiki?curid=707103", "title": "Egeria", "text": "Nella mitologia romana Egeria \u00e8 una delle antiche divinit\u00e0 latine delle acque sorgive, le Camene.\nLeggenda.\nSecondo la leggenda, fu amante, consigliera (sulle leggi religiose e sulle riforme) e in seguito moglie del re Numa Pompilio.. Quando il re mor\u00ec, Egeria si sciolse in lacrime, dando vita a una fonte (\"...donec pietate dolentis / mota soror Phoebi gelidum de corpore fontem / fecit...\" Ovidio, Metam. XV 549-551), che divenne il suo luogo sacro, e che la tradizione identifica con la sorgente esistente presso la Porta Capena. Esiste anche un'altra fonte Egeria nel bosco di Ariccia, sui monti Albani, vicino a Roma.\nA Egeria venivano offerti sacrifici da parte delle donne incinte per il buon esito del parto. Era chiamata anche \"Camena\", che significa cantante, vaticinatrice, e per questa ragione la valle in cui si trovava la fonte di \"Egeria\" era detta Valle Camenarum\".\" I colloqui tra la ninfa e il Re si svolgevano nella grotta nel \"Bosco delle Camene\". Insieme a Virbio, altra divinit\u00e0 minore del pantheon latino, la si ritrova associata al culto di Diana Nemorensis, nel \"Nemus Aricinum\", l'insieme dei boschi che circondavano il lago di Nemi presso Aricia.\nAlla sua figura \u00e8 stato dedicato l'asteroide 13 Egeria.\nAncora oggi, in francese, il termine \"\u00e9g\u00e9rie\" ha il significato di \"musa ispiratrice\", specialmente nel campo della moda."}
{"id": "707112", "revid": "76261", "url": "https://it.wikipedia.org/wiki?curid=707112", "title": "Sinfonia di Natale", "text": "Sinfonia di Natale \u00e8 il diciottesimo album dei Rond\u00f2 Veneziano, pubblicato il 13 novembre 1995 dalla DDD - La Drogueria di Drugolo e distribuito dalla BMG Ariola.\nIn Francia \u00e8 stato pubblicato con il titolo \"Symphonie de No\u00ebl\". La composizione \"Rond\u00f2 Veneziano Laudamus Jesus\" \u00e8 entrata alla 4\u00aa posizione nella Radio Top 100 Classical Songs dell'Ungheria dal 27 aprile al 3 maggio 2020. Il logo del gruppo \u00e8 di Enzo Mombrini ed Erminia Munari, l'immagine in copertina \u00e8 di Camillo Franchi Scarselli.\nLe composizioni.\n\"Caro Babbo Natale...\".\n\"Moderato\" in re maggiore"}
{"id": "707113", "revid": "2093951", "url": "https://it.wikipedia.org/wiki?curid=707113", "title": "Ave Maris Stella", "text": "Ave Maris Stella \u00e8 una preghiera cattolica dedicata alla Beata Vergine Maria. Il titolo latino significa: Ti saluto, stella del mare in italiano.\nOrigini.\nL'origine della preghiera \u00e8 incerta. Alcuni l'attribuiscono a Venanzio Fortunato (530-609) o a Paolo Diacono. Risale almeno al IX secolo, poich\u00e9 la si ritrova nel Codex Sangallensis custodito nell'Abbazia di San Gallo. Spesso questa preghiera viene erroneamente attribuita a Roberto II, il Pio o a San Bernardo, che vissero nell'XI e XII secolo.\nQuest'inno religioso viene sempre recitato nell'Ufficio Divino e durante l'Ufficio della Beata Vergine Maria, cos\u00ec come durante i Vespri ed \u00e8 presente nel breviario romano che ne prevede la recita in occasione delle feste mariane.\nQuesto poema si compone di sette quartine accentate, non rimate. Il cantico chiede a Maria di mostrarsi nostra madre, di dare la luce ai ciechi, di scacciare i nostri mali, di donarci la pace, di donarci un'esistenza innocente, di renderci miti e casti e di accogliere le nostre preghiere. Comincia con un saluto e termina con una lode a Dio e alla Trinit\u00e0. La Chiesa consiglia di dire la prima strofa in ginocchio.\nL'origine del titolo \u00abStella del Mare\u00bb, dato alla Beata Vergine Maria, sarebbe nei versetti del Primo libro dei Re . Su questa base San Girolamo, Sant'Isidoro di Siviglia, Alcuino, Pascasio Radberto e Rabano Mauro avrebbero incoraggiato l'uso di questo titolo.\nIl titolo \"Stella del mare\" viene solitamente interpretato come sinonimo di stella polare, guida tradizionale dei naviganti.\nComposizioni musicali e poetiche.\nPer molti secoli il testo dell'Ave Maris Stella \u00e8 stato cantato su melodie gregoriane.\nMolti compositori hanno musicato questo inno cristiano: Giovanni Pierluigi da Palestrina, Orlando di Lasso, Guillaume Dufay, Claudio Monteverdi, Girolamo Frescobaldi, Antonio Vivaldi, Johann Sebastian Bach, Jehan Titelouze, Marcel Dupr\u00e9, Tom\u00e1s Luis de Victoria, Anton\u00edn Dvo\u0159\u00e1k, Franz Liszt, Josquin Desprez, Josef Gabriel Rheinberger, Monsignor Lorenzo Perosi, Nino Rota, Peter Maxwell Davies, Antonio de Cabez\u00f3n, John F. Larchet e Juris Karlsons\nEsiste una versione modificata di questa preghiera che \u00e8 l'inno nazionale dell'Acadia.\nGermain Nouveau ha composto un poema con lo stesso nome, ispirandosi a questa preghiera.\nIl testo della preghiera.\nItaliano.\nAve, stella del mare, \neccelsa Madre di Dio\ne sempre Vergine,\nfelice porta del cielo. \nAccogliendo quell' \"Ave\"\ndalla bocca di Gabriele,\ndonaci la pace,\nmutando la fama di Eva.\nSciogli i vincoli per i rei,\nda' luce ai ciechi,\nscaccia i nostri mali,\ndacci ogni bene.\nMostrati madre di tutti,\noffri la nostra preghiera,\nCristo l'accolga benigno,\nlui che si \u00e8 fatto tuo Figlio.\nVergine santa fra tutte,\ndolce regina del cielo,\nrendi innocenti i tuoi figli,\numili e puri di cuore.\nDonaci giorni di pace,\nveglia sul nostro cammino,\nfa' che vediamo il tuo Figlio,\npieni di gioia nel cielo.\nSia lode a Dio Padre,\ngloria al Cristo Signore,\ne allo Spirito Santo, \nunico onore alla Santa Trinit\u00e0.\nAmen.\nAntico volgarizzamento italiano.\nAve del mare Stella,\nMadre di Dio pregiata,\nVergine alma, et beata\nporta, che n\u2019apri il ciel lucente e bella.\nDa noi quest\u2019Ave santo\nChe Gabriel seguendo,\nTi vegniamo offrendo, \ngradisci, &amp; d\u2019Eva cangia il nome, e \u2018l pianto.\nSpezza nostre catene\nNostre ten\u00e9bre alluma,\nIl mal che ne consuma\ntogli, &amp; ne impetra ogni pi\u00f9 largo bene.\nMostrati d\u2019esser Madre\nIn pregar Lui per noi,\nChe chiuse i raggi suoi\nSotto \u2018l vel delle tue membra leggiadre.\nVergine senza exempio\nDi costumi gentili,\nNoi piani ancho, &amp; humili\nRendi, &amp; di castit\u00e0 sacrato tempio.\nQua gi\u00f9 vivendo puri,\nLo spatio che n\u2019avanza,\nA mirar la sembianza,\nTeco del Figlio tuo tranne securi.\nAl Padre Eterno sia\nLaude\u2019 &amp; al Figlio honore,\ne qual gloria &amp; splendore\na lo Spirto, una &amp; trina monarchia.\nAmen.\nInno nazionale acadiano.\nAcadie ma patrie\n\u00c0 ton nom je me lie\nMa vie, ma foi sont \u00e0 toi\nTu me prot\u00e9geras (Bis)\nAcadie ma patrie\nMa terre et mon d\u00e9fi\nDe pr\u00e8s, de loin tu me tiens\nMon c\u0153ur est acadien (Bis)\nAcadie ma patrie\nTon histoire je la vis\nLa fiert\u00e9 je te la dois\nEn l'Avenir je crois (Bis)\nAve Maris Stella\nDei Mater Alma\nAtque Semper Virgo\nFelix Coeli Porta (Bis)"}
{"id": "707116", "revid": "1718925", "url": "https://it.wikipedia.org/wiki?curid=707116", "title": "Russula alutacea", "text": "Russula alutacea \u00e8 un fungo basidiomicete della famiglia Russulaceae.\nEtimologia.\nDal latino \"alutaceus\" = attinente al cuoio sottile (lat. \"aluta\" = cuoio sottile).\nDescrizione della specie.\nCappello.\n5-10(20) cm di diametro, prima convesso, poi piano o anche depresso.\nLamelle.\nNon molto fitte, soprattutto negli esemplari maturi, fragili, grosse ed alte, giallo-ocra e poi color cuoio a maturit\u00e0.\nGambo.\nRobusto, cilindrico, svasato all'apice, attenuato alla base, bianco, a volte sfumato di rosa, alquanto rugoso.\nCarne.\nBianca, vinosa sotto la cuticola, compatta.\nCaratteri microscopici.\nLeggermente verrucose, decorate con leggero reticolo, parzialmente amiloidi, color ocra in massa.\nDistribuzione e habitat.\nFruttifica tra luglio ad ottobre sia sotto latifoglie che sotto conifere.\nCommestibilit\u00e0.\nBuon commestibile."}
{"id": "707118", "revid": "729019", "url": "https://it.wikipedia.org/wiki?curid=707118", "title": "Egina (isola)", "text": "Eg\u00ecna (\u0391\u03af\u03b3\u03b9\u03bd\u03b1 in greco) \u00e8 un'isola (87,41\u00a0km\u00b2, 13.550 abitanti) della Grecia situata nel golfo Saronico, distante 50\u00a0km da Atene e il cui capoluogo \u00e8 la citt\u00e0 omonima.\nStoria antica.\nSecondo il mito, l'isola deve il suo nome a quello della madre di Eaco, Egina appunto, che qui nacque e govern\u00f2 l'isola.\nSecondo Erodoto, Egina era una colonia della citt\u00e0 di Epidauro, un prospero centro di culto per il semidio Asclepio, situato sulla costa del Peloponneso\u02d0 questa citt\u00e0 era un'importante roccaforte di Micene e i manufatti scoperti ad Egina hanno stabilito che la cultura di Micene sopravvisse sull'isola molto tempo dopo l'invasione dorica del XII secolo a.C. che la soppiant\u00f2. La favorevole posizione dell'isola ne fece, comunque, ben presto una delle prime citt\u00e0 mercantili marittime della Grecia antica.\nEgina fu la prima citt\u00e0 ellenica a battere moneta e una delle maggiori rivali di Atene, secondo Erodoto per una faida che coinvolgeva le statue di due divinit\u00e0, anche se \u00e8 pi\u00f9 probabile che la citt\u00e0 continentale sia diventata invidiosa della prosperit\u00e0 della citt\u00e0 dell'isola e, inoltre, preoccupata per i loro commerci con la Persia. Infine, Atene avrebbe occupato Egina verso la met\u00e0 del V secolo a.C., dopo che gli isolani, al culmine della loro prosperit\u00e0, avevano eretto il tempio di Afaia, degli inizi del V secolo a.C.\nEconomia.\nL'economia dell'isola si basa sull'attivit\u00e0 peschiera, l'agricoltura (grano, pistacchi, fichi, olio e vino), produzione ceramica e sul turismo. In particolare, il pistacchio occupa un posto di rilievo nell'economia dell'isola, che \u00e8 diventata una dei pi\u00f9 grandi produttori, dopo l'introduzione avvenuta nel corso del Novecento. Annualmente si celebra un festival dedicato al pistacchio e i negozi dell'isola offrono una gamma estremamente diversificata di prodotti basati sul pistacchio.\nCollegamenti.\nL'approdo principale si trova nella localit\u00e0 omonima collegata pi\u00f9 volte al giorno con Il Pireo (40 minuti in aliscafo o 1 ora con la nave traghetto), con la prospiciente isola di Angistri e con Poros."}
{"id": "707127", "revid": "767487", "url": "https://it.wikipedia.org/wiki?curid=707127", "title": "Raggia", "text": "La Raggia \u00e8 un ecotipo della cultivar di olivo Frantoio, tipica della provincia di Ancona.\nDa non confondersi con la Raggiola, ecotipo differente della stessa cultivar caratteristica della vicina provincia di Pesaro e Urbino.\nLa pianta.\nLa pianta si presenta vigorosa, con ramificazione densa e voluminosa, le foglie larghe ed espanse.\nLa pianta ha una buona resistenza al freddo.\nI fiori e le olive.\nLe olive si riconoscono per la caratteristica forma allungata. Le drupe sono di medie dimensioni, e il procedere del grado di maturazione favorisce il distacco. La polpa \u00e8 consistente e particolarmente dolce ed \u00e8 apprezzata anche come oliva da mensa, conservata in salamoia o marinata.\nLa pigna.\nLa tecnica di marinatura tradizionale consiste nella preparazione della \"pigna\": un contenitore in terracotta (recentemente sostituito dal vetro) che viene riempito con olive, aglio, finocchio selvatico, bucce d'arancia e sale grosso. Si lascia a riposo a marinare coprendo il vaso ma senza sigillarlo e ogni sera si mescola manualmente il contenuto della \"pigna\". Una volta che le olive hanno perso il sapore amaro, vengono tolte dalla \"pigna\" e stese su un panno asciutto e pulito. Il panno assorbe l'acqua di vegetazione espulsa dalle olive; il sale grosso in eccesso viene eliminato. Conservate in barattoli con un po' d'olio, le olive possono essere consumate anche a distanza di mesi.\nL'olio.\nLa precoce maturazione permette una raccolta e un'inolizione precoce, generalmente la raccolta viene effettuata entro le prime settimane di novembre.\nL'olio prodotto \u00e8 di colore verde/giallo dorato, ha un fruttato leggero e armonico con sentori di mandorla amara."}
{"id": "707129", "revid": "13102", "url": "https://it.wikipedia.org/wiki?curid=707129", "title": "Oliva Raggia", "text": ""}
{"id": "707133", "revid": "287204", "url": "https://it.wikipedia.org/wiki?curid=707133", "title": "Russula olivacea", "text": "\"Russula olivacea\" (Schaeff.) Fr., \"Epicrisis Systematis Mycologici \"(Upsaliae): 356 (1838).\nLa Russula olivacea \u00e8 una specie di controversa commestibilit\u00e0; un tempo era considerata un ottimo fungo commestibile, ma col tempo ha rivelato una tossicit\u00e0 non indifferente se consumata cruda oppure poco cotta.&lt;br&gt;\nSe ne sconsiglia pertanto la raccolta ai meno esperti, che potrebbero confonderla con specie congeneri eduli senza riserva; in ogni caso si raccomanda di farla cuocere molto bene.\nDescrizione della specie.\nCappello.\n8-16(20) cm di diametro, prima convesso, poi piano con depressione centrale, sodo ma non duro.\nLamelle.\nFitte, poi spaziate, piuttosto larghe, leggermente arrotondate, a volte forcate verso il gambo, adunate o annesse, unite da nervature sul fondo (anastomizzate), lamellule assenti, prima crema poi giallo-ocraceo.\nGambo.\n4-10(13) x 2-3,5 cm, cilindrico, leggermente arrotondato alla base, svasato all'apice, biancastro o con sfumature rosa, glabro, duro, non molto pieno, poi farcito a maturit\u00e0, pi\u00f9 o meno rugoloso.\nCarne.\nDa bianca a giallastra, sfumata di rosso sotto la cuticola, spessa, compatta.\nSpore.\n8,5-10,5 x 7,5-9,0 \u00b5m, subglobose o ovoidali, con aculei isolati, non reticolate, ornamentazione amiloide, giallo ocra in massa.\nHabitat.\nFungo simbionte, fruttifica sotto latifoglie (Faggio) e sotto conifere (Abete rosso), in estate-inizio autunno.\nCommestibilit\u00e0.\nOttima, con cautela. Velenoso da crudo.&lt;br&gt;\nProvoca intossicazioni serie se consumata cruda o congelata.\nEtimologia.\nDal latino \"olivaceus\" = del colore delle olive."}
{"id": "707135", "revid": "599013", "url": "https://it.wikipedia.org/wiki?curid=707135", "title": "Forte di Landro", "text": "Il forte di Landro (in tedesco \"Werk Landro\") \u00e8 un'ex-fortificazione austriaca che sorge a una quota di 1500 m slm nell'omonima Val di Landro, in Alto Adige, nei pressi dell'ex paese di Landro, vicino a Carbonin, frazione di Dobbiaco. Il forte appartiene al grande sistema di fortificazioni austriache al confine italiano.\nIl forte fu costruito nel 1880, per proteggere la via d'accesso all'impero austro-ungarico.\nStoria.\nIl forte inizialmente nacque come opera adibita alla difesa dell'impero austro-ungarico. Il forte era accoppiato con il forte Prato Piazza, assieme al quale doveva impedire un'eventuale infiltrazione da Cortina a Dobbiaco, quindi lungo la Val di Landro, dell'esercito italiano. I due forti formavano quindi un perfetto schema a tenaglia, disposizione spesso utilizzata dallo Stato Maggiore Austro-Ungarico.\nSubito dopo l'inizio delle ostilit\u00e0 con l'Italia, la fortezza venne giudicata dallo Stato Maggiore Austro-Ungarico bellicamente inadeguata. Fu quindi deciso che fosse disarmata e le sue artiglierie vennero sistemate in postazioni all'aperto, ma sempre nelle vicinanze della fortezza, fornendo una pi\u00f9 funzionale posizione di tiro. Per questo motivo il forte non sub\u00ec danni notevoli da parte dell'artiglieria italiana. Durante i combattimenti il forte comunque non fu totalmente abbandonato, anzi divenne la sede del comando operativo.\nDopo la guerra e precisamente nel 1936, lo Stato Maggiore Italiano and\u00f2 a riconsiderare il forte (ora italiano), come un possibile punto di difesa contro la Germania. Per questo all'interno della parte alta del forte fu costruito un bunker, e per la precisione l'opera 5 dello sbarramento della Val di Landro.\nIl forte attualmente \u00e8 di propriet\u00e0 del demanio militare, ma si trova in cattivo stato di conservazione tanto che l'edificio \u00e8 pericolante; nonostante ci\u00f2 in molti ogni estate ci si avventurano a proprio rischio e pericolo.\nDescrizione del forte.\nIl forte \u00e8 sicuramente uno tra i pi\u00f9 vasti dei forti che vanno a formare questo settore. Esso \u00e8 composto da 2 distinte opere, disposte trasversalmente alla valle: uno pi\u00f9 a valle, e una un po' pi\u00f9 in alto, collegate tra di loro anche attraverso un tunnel sotterraneo.\nTutte e due le parti sono state costruite in blocchi di pietra squadrati.\nNei periodi di maggior attivit\u00e0, prima dell'inizio delle ostilit\u00e0, al forte era presente una guarnigione di una quarantina di soldati.\nAll'interno della parte superiore \u00e8 stata costruita in seguito un'opera difensiva del Vallo Alpino in Alto Adige, che rientra a far parte dello Sbarramento della Val di Landro.\nArmamenti principali.\nOltre alle diverse feritoie che si trovano lungo i muri perimetrali della struttura e alle caponiere di difesa degli ingressi, il forte aveva alcune armi per la lunga distanza:\nCuriosit\u00e0.\nErroneamente molti, vedendo la croce rossa su sfondo bianco, possono essere indotti a pensare che il forte sia stato usato come infermeria, o adibito ad ospedale. In realt\u00e0, la croce rossa \u00e8 stata dipinta quando vi fu girato \"Addio alle armi\" con Rock Hudson e Vittorio De Sica: nel film il forte di Landro \u00e8 stato rappresentato proprio come \"ospedale militare\"."}
{"id": "707141", "revid": "599013", "url": "https://it.wikipedia.org/wiki?curid=707141", "title": "Forte Prato Piazza", "text": "Il forte di Prato Piazza (in tedesco \"Sperrwerk Pl\u00e4tzwiese\") sorge sull'omonima cima, nella val di Landro, in Alto Adige. Il forte appartiene al grande sistema di fortificazioni austriache al confine italiano.\nIl forte fu costruito tra il 1888 e il 1895, dall'Impero austro-ungarico.\nIl forte sorge ad una quota di 2040 metri s.l.m., difendendo dall'alto la valle insieme al forte di Landro\nIl forte pu\u00f2 essere raggiunto sia da Braies che da Carbonin, dove si trova una strada militare, che in leggera salita, e con molti tornanti, raggiunge il forte.\nStoria.\nAll'inizio della prima guerra mondiale, il forte aveva quasi 30 anni, durante i quali gli armamenti erano mutati diverse volte, mentre la struttura non era stata modificata.\nDurante la guerra il forte venne ripetutamente attaccato dall'artiglieria italiana posizionata di fronte, precisamente sul monte Cristallo. Per queste ragioni fu quindi disarmato e la sua artiglieria fu riposizionata all'aperto, in una postazione di tiro ideale.\nNonostante ci\u00f2, il forte si rivel\u00f2 comunque utile come osservatorio, data la sua posizione elevata dalla quale si godeva un ottimo panorama sulle postazioni italiane.\nAl forte era presente una guarnigione composta soltanto da una ventina di soldati.\nDopo la fine della guerra, il forte fu dismesso dal demanio militare italiano e divenne propriet\u00e0 privata. Vers\u00f2 per diversi anni in uno stato disastroso, tanto che l'ingresso, le porte e le finestre erano sbarrati da travi di legno.\nNell'estate 2010 la RAI decise di registrare la serie televisiva \"Un passo dal cielo\" nei pressi del lago di Braies. In alcune scene della serie televisiva (principalmente nella terza puntata) si possono notare i rinnovamenti degli interni.\nDescrizione del forte.\nL'estensione del forte \u00e8 molto contenuta: \u00e8 costituito da un monoblocco compatto a spigoli in parte arrotondati, di una trentina di metri di lato, alto da 2 a 3 piani secondo la pendenza del terreno, con un'appendice superiore che serviva da osservatorio. Nonostante ci\u00f2, era molto importante come punto d'appoggio e di riferimento.\nDi supporto al forte sono alcune postazioni campali situate in posizione pi\u00f9 arretrata (sopra l'attuale rifugio)."}
{"id": "707144", "revid": "10652", "url": "https://it.wikipedia.org/wiki?curid=707144", "title": "Russulales", "text": "Russulales \u00e8 un ordine di agaricomiceti che include generi di funghi \"Russula\" e \"Lactarius\" ed i loro affini poliporoidi e corticioidi.\nQuesto gruppo include anche funghi russuloidi ipogei, polipori come \"Bondarzewia\", funghi ad aghi, e funghi claviformi come \"Artomyces\" e \"Clavicorona\".\nLe basidiospore in questo gruppo sono ornate tipicamente con verruche amiloidi o reticolazione."}
{"id": "707146", "revid": "599013", "url": "https://it.wikipedia.org/wiki?curid=707146", "title": "Geoff Crossley", "text": "Formula 1.\nHa preso parte al Gran Premio di Gran Bretagna del 13 maggio 1950 (prima gara del mondiale), dove, partito in diciassettesima posizione, si \u00e8 ritirato al 44\u00ba giro per problemi di trasmissione, ed al Gran Premio del Belgio (quarta gara del mondiale) del 18 giugno 1950, dove, partito in dodicesima posizione, si \u00e8 classificato al 9\u00ba posto, a 5 giri dal vincitore Juan Manuel Fangio. In entrambe le gare ha partecipato con una Alta.\nComplessivamente, ha percorso 73 giri di gare valevoli per il mondiale di Formula 1, ed ha conquistato 0 punti mondiali. Si \u00e8 ritirato dalle corse nel 1955."}
{"id": "707148", "revid": "121921903", "url": "https://it.wikipedia.org/wiki?curid=707148", "title": "Teleteatro", "text": "Il teleteatro, o teatro televisivo, \u00e8 il teatro che usa la televisione come strumento di diffusione. Rispetto al rapporto tra testo teatrale e resa televisiva, il teleteatro ha passato essenzialmente tre fasi: la trasmissione, la traduzione, l'adattamento. In un primo tempo ci si limitava a riprendere con le telecamere uno spettacolo teatrale durante il suo svolgimento, con assoluto rispetto del tempo teatrale, affiancando, solo ad una regia teatrale, una regia televisiva con compiti limitati alla scelta delle inquadrature delle varie telecamere.\nSi parla, invece, di \"traduzioni televisive\" quando la messa in scena di un testo teatrale negli studi televisivi ha l'obiettivo di sfruttare al massimo le diverse potenzialit\u00e0 del mezzo televisivo.\nSi parla, infine di \"adattamento\" quando si cerca di trasferire in un'autonoma rappresentazione televisiva la carica di pathos e di drammaticit\u00e0 possedute da un testo teatrale.\nInoltre si parla di videoteatro quando si tratta di azioni teatrali o performance realizzate specificamente per il linguaggio audiovisivo (vedi lavori videoteatrali di Motus, Fanny &amp; Alexander, Masque Teatro, Teatro delle Albe, Kinkaleri etc.).\nStoria.\nIl teleteatro in Italia negli anni cinquanta e sessanta.\nIn Italia il sorgere della televisione coincide con il sorgere del teleteatro: la prima trasmissione in assoluto, andata in onda alle ore 21.45 del 3 gennaio 1954, fu l'atto unico di Carlo Goldoni \"L'Osteria della Posta\", per la regia di Franco Enriquez e con Isa Barzizza nei panni della protagonista.\nMa ancor prima tra le trasmissioni sperimentali si annoverano il 12 aprile del 1952 \"Il Candeliere\" di Alfred de Musset e pochi giorni dopo \"I rusteghi\" di Carlo Goldoni. In quegli anni la RAI aveva impresso alla programmazione televisiva uno spiccato intento pedagogico ed educativo relegando l'intrattenimento ad un ruolo marginale.\nDirettore della programmazione era Sergio Pugliese, stimato drammaturgo egli stesso. Per il notevole prestigio di cui godeva allora il teatro, si riteneva normale un'assidua frequenza di spettacoli teatrali, sulla scia, del resto, di esperienze estere, particolarmente francesi. Gli spettacoli erano trasmessi regolarmente il venerd\u00ec sul I Canale e il marted\u00ec sul II Canale. Vi presero parte i maggiori attori teatrali dello scorso secolo, da Vittorio Gassman a Giorgio Albertazzi, da Enrico Maria Salerno a Salvo Randone, da Tino Buazzelli a Sarah Ferrati, da Paolo Stoppa a Lilla Brignone.\nFino agli anni sessanta le trasmissioni erano rigorosamente in diretta. Solo successivamente, con l'invenzione della videoregistrazione su nastro magnetico, si pass\u00f2 alla trasmissione di rappresentazioni registrate precedentemente. Dopo molti anni si \u00e8 affermata l'esigenza di conservare ordinatamente le registrazioni, ad esempio nelle Teche Rai.\nLe statistiche ufficiali stimano per il 1954 46 opere teatrali realizzate in studio e solo 3 in esterni da teatri: tale rapporto si mantiene anche negli anni successivi. Ad esempio nel 1963 si hanno 96 allestimenti negli studi e solo 3 in teatri esterni.\nUn fattore socio-culturale di estrema importanza che si attribuisce al teleteatro dei primi anni \u00e8 stato quello di diffondere non solo la cultura italiana nei settori della popolazione con scarse possibilit\u00e0 di studio o, materialmente, di reperimento di testi, ma anche quello di aver contribuito ad unificare linguisticamente l'Italia, uno dei paesi con maggiore diversificazione di lingue sul proprio territorio. In particolare hanno avvicinato alla drammaturgia chi, abitando in piccoli centri, non poteva recarsi a teatro.\nFiloni di teleteatro.\nIl teatro di Eduardo.\nUno dei primi filoni ad affermarsi fu il teatro di Eduardo De Filippo (la ricca produzione fu fra le primissime raccolte in cassetta VHS):\nGilberto Govi.\nL'attore genovese Gilberto Govi, non fece realmente neppure a tempo ad avere un rapporto approfondito con il mezzo televisivo, nato da pochi anni quando Govi stava ormai avviandosi verso la parte finale della carriera; il piccolo schermo, tuttavia, gli consent\u00ec - grazie alla registrazione dal vivo di alcuni spettacoli - di farsi conoscere dal grande pubblico e dalle generazioni successive.\nOggi \u00e8 ancora possibile vedere sei commedie rappresentate in televisione, salvate dalla distruzione in maniera rocambolesca negli anni settanta da un impiegato collezionista appassionato di teatro e proposte da Vito Molinari e Mauro Manciotti nel 1979 nella trasmissione di Rai 3 a lui dedicata \"Tutto Govi\".\nSi tratta di sei delle quattordici commedie registrate dalla RAI.\nIl ciclo goldoniano.\nRai Teche ha riesumato, nel novembre 2006 alcuni capolavori goldoniani:"}
{"id": "707169", "revid": "1543377", "url": "https://it.wikipedia.org/wiki?curid=707169", "title": "Jalal Talabani", "text": "\u1e6c\u0101lab\u0101n\u012b \u00e8 stato il fondatore ed \u00e8 segretario generale di uno dei principali partiti iracheni, l\"'Itti\u1e25\u0101d al-wa\u1e6dan\u012b al-Kurdist\u0101n\u012b\", ovvero Unione Patriottica del Kurdistan (UPK, all'inglese PUK), che a lungo ha condotto un'opposizione armata nelle regioni settentrionali curde dell'Iraq contro il regime di Saddam Hussein, intervallata da accordi di tregua e intese col regime che avversava.\n\u00c8 stato un importante componente del Consiglio di governo provvisorio iracheno, che fu istituito a seguito del rovesciamento del regime ba\u02bfthista da parte delle forze armate anglo-statunitensi nell'invasione dell'Iraq del 2003.\nDal 6 aprile 2005 dall'Assemblea Nazionale Irachena. \u00e8 presidente della Repubblica d'Iraq e segretario generale dell'Unione Patriottica del Kurdistan (UPK), T\u0101lab\u0101n\u012b \u00e8 stato avvocato impegnato nella lotta per i diritti dei curdi e per la democrazia in Iraq per pi\u00f9 di mezzo secolo.\nT\u0101lab\u0101n\u012b vanta un record di permanenza attiva e di leadership nella storia del Kurdistan e dell'Iraq.\nBiografia.\nNacque nel 1933 nel villaggio di Kelkan, nel Kurdistan iracheno, presso il lago Dokan. Appartiene alla trib\u00f9 \"Taleban\u00ee\".\nHa studiato sino alle scuole secondarie a Koya (Koysanjak) e per le superiori a Erbil e Kirkuk. Nel 1946, all'et\u00e0 di 13 anni, dette vita ad un'associazione studentesca curda clandestina. L'anno seguente divent\u00f2 \"leader\" del Partito Democratico del Kurdistan Iracheno (PDK-Iraq) e nel 1951, a 18 anni, fu eletto nel Comitato Centrale del PDK-Iraq.\nCompletata la sua istruzione scolastica, chiese di essere ammesso alla Facolt\u00e0 di Medicina ma ricevette un diniego dalle autorit\u00e0 dell'allora monarchia hascemita a causa delle sue attivit\u00e0 politiche. Nel 1953 gli fu consentito di accedere alla Facolt\u00e0 di Giurisprudenza ma fu obbligato a entrare in clandestinit\u00e0 nel 1956 per sfuggire all'arresto decretato per le sue attivit\u00e0 e per essere Segretario Generale dell'Unione degli Studenti del Kurdistan. A seguito del violento rovesciamento della monarchia nel luglio del 1958, \u1e6c\u0101lab\u0101n\u012b torn\u00f2 nella Facolt\u00e0 di Giurisprudenza, avviando una carriera da giornalista e fu editore di due pubblicazioni, \"Khabat\" e \"Kurdistan\". Dopo essersi laureato nel 1959, \u1e6c\u0101lab\u0101n\u012b prest\u00f2 servizio militare nell'esercito iracheno in artiglieria, operando come comandante di un'unit\u00e0 corazzata.\nQuando, nel settembre del 1961, fu dichiarata la rivoluzione curda per i diritti dei curdi in Iraq contro il governo di Baghdad di \u02bfAbd al-Kar\u012bm Q\u0101sem, \u1e6c\u0101lab\u0101n\u012b segu\u00ec i fronti di guerra di Kirk\u016bk e di Suleym\u0101niyya, e organizz\u00f2 e condusse la Resistenza a Mawat, Rezan e nelle regioni del Karadagh. Nel marzo 1962 un'offensiva coordinata port\u00f2 alla liberazione dei distretti di Sharbazher dalle forze del governo iracheno. Quando non era impegnato nei combattimenti, agli inizi e alla met\u00e0 degli anni sessanta, \u1e6c\u0101lab\u0101n\u012b port\u00f2 a termine numerose missioni diplomatiche, rappresentando la \"leadership\" curda in missioni in Europa e nel Vicino Oriente. Quando il Partito Democratico del Kurdistan si divise nel 1964, \u1e6c\u0101lab\u0101n\u012b assieme al suo mentore d'antica data, Ibrahim Ahmad, entr\u00f2 a far parte del gruppo dell'\"Ufficio Politico\" che ruppe con la \"leadership\" del gen. Mu\u1e63\u1e6daf\u0101 B\u0101rz\u0101n\u012b, malgrado egli si riunisse pi\u00f9 tardi al PDK e combattesse durante la rivoluzione del 1974-1975 contro la dittatura irachena del Ba\u02bfth.\nLa sconfitta della resistenza curda nel marzo 1975 rappresent\u00f2 un momento di profonda crisi per gli abitanti del Kurdistan iracheno. \u1e6c\u0101lab\u0101n\u012b, con un gruppo di intellettuali curdi e di attivisti, fond\u00f2 l'Unione Patriottica del Kurdistan (\"Yekiaiti Nishtimani Kurdistan\"). Nel 1976, organizz\u00f2 una resistenza armata all'interno dell'Iraq. Durante gli anni ottanta, \u1e6c\u0101lab\u0101n\u012b condusse la lotta curda da basi all'interno dell'Iraq, fino alle stragi di curdi programmate e attuate dal regime di Saddam Hussein del 1987 e del 1988, tra cui la maggiore \u00e8 quella denominata \"Anfal\".\nNel 1991 oper\u00f2 perch\u00e9 si realizzasse la rivolta curda contro il regime di Saddam Hussein. Negozi\u00f2 un cessate il fuoco col regime iracheno che salv\u00f2 le vite di numerosi curdi e lavor\u00f2 d'intesa con gli Stati Uniti, il Regno Unito, la Turchia, la Francia e altri paesi per organizzare un asilo sicuro nel Kurdistan iracheno per i suoi abitanti. Impiant\u00f2 una stretta relazione personale con l'allora Presidente della Turchia, Turgut \u00d6zal. Elezioni democratiche ebbero luogo nell'area di sicurezza curda nel 1992, che portarono alla proclamazione di un parlamento curdo e all'istituzione di un governo regionale del Kurdistan.\nPonendo fine ad una conflittualit\u00e0 durata sette anni col PDK, oper\u00f2 in stretto coordinamento con Mas\u02bf\u016bd B\u0101rz\u0101n\u012b, figlio di Mustaf\u00e0, all'epoca della caduta del regime di Saddam Hussein: in quella occasione \u1e6c\u0101lab\u0101n\u012b e i curdi iracheni si fecero tutti \"partner\" della coalizione militare a guida e ispirazione statunitense nell'invasione dell'Iraq.\n\u1e6c\u0101lab\u0101n\u012b \u00e8 stato membro del Consiglio di Governo Iracheno che negozi\u00f2 la Legge Amministrativa Provvisoria (LAP), la costituzione provvisoria irachena. La LAP ha ispirato l'intera politica dell'Iraq e il processo di redazione e di adozione della costituzione finale.\nIl 22 aprile 2006, \u1e6c\u0101lab\u0101n\u012b \u00e8 stato eletto per un secondo mandato presidenziale, diventando cos\u00ec il primo presidente eletto sotto l'autorit\u00e0 della nuova costituzione del paese. In questo periodo il suo ufficio diviene parte del Consiglio di Presidenza dell'Iraq.\nIl 17 dicembre 2012 il presidente - sofferente di cuore, tanto da subire un'operazione al cuore negli USA e cure cardiologiche anche in vari Paesi europei - \u00e8 stato colpito da un grave ictus che ne ha determinato l'urgente ricovero in un ospedale di Baghdad in stato di coma.\nIl 20 dicembre le condizioni di \u1e6c\u0101lab\u0101n\u012b erano migliorate al punto di consentirgli di essere trasportato in Germania per pi\u00f9 adeguate cure mediche.. Dopo 18 mesi di cure in Germania ha fatto ritorno in Iraq nel luglio 2014.\n\u00c8 scomparso a Berlino il 3 ottobre 2017 all'et\u00e0 di 83 anni, a seguito di un'emorragia cerebrale, conseguenza dell'ictus subito cinque anni prima ed in seguito ai funerali di Stato, la salma \u00e8 stata sepolta in Kurdistan.\nFrasi.\nIn realt\u00e0 la sua previsione di efficace riorganizzazione dello Stato iracheno e di uscita dal Paese delle forze statunitensi e britanniche si \u00e8 rivelata quanto mai fallace."}
{"id": "707170", "revid": "114072", "url": "https://it.wikipedia.org/wiki?curid=707170", "title": "Banco Ambroveneto", "text": ""}
{"id": "707174", "revid": "121271722", "url": "https://it.wikipedia.org/wiki?curid=707174", "title": "Bario", "text": "Il bario \u00e8 l'elemento chimico di numero atomico 56 e il suo simbolo \u00e8 Ba. \u00c8 un elemento metallico di colore argenteo, tenero e molto tossico; fa parte del gruppo dei metalli alcalino-terrosi. Il suo idrossido \u00e8 detto baryta e si trova soprattutto nel minerale barite: il bario non si trova mai puro in natura a causa della sua forte reattivit\u00e0 con l'acqua e con l'ossigeno dell'aria. Composti di bario si usano in piccole quantit\u00e0 nelle vernici, nella produzione del vetro e nella produzione di fuochi d'artificio di colore verde (sotto forma di cloruro di bario e altri composti del bario) o bianco elettrico (sotto forma di ossido di bario).\nCaratteristiche.\nIl bario \u00e8 un elemento metallico chimicamente simile al calcio, ma \u00e8 tenero e in forma metallica, puro, \u00e8 di un bianco argenteo somigliante al piombo. Questo metallo si ossida molto facilmente se esposto all'aria e reagisce energicamente con l'acqua o l'alcool. Alcuni composti di questo elemento hanno un peso specifico molto elevato, come il solfato di bario: la barite (BaSO4), detta anche spato pesante.\nApplicazioni.\nIl bario \u00e8 usato soprattutto in candele per motori a scoppio, fuochi d'artificio e lampade fluorescenti. Inoltre:\nStoria.\nIl nome bario deriva dal greco \u03b2\u03b1\u03c1\u03cd\u03c2 (\"bar\u00fds\") che significa \"pesante\".\nNel 1602 Vincenzo Casciarolo, un alchimista, scopr\u00ec per caso che la barite (principale minerale di bario) diventava luminescente se riscaldata. La pietra, particolarmente abbondante nel bolognese, fu soprannominata \"spongia solis\" o pietra di Bologna. Era il primo fenomeno documentato della luminescenza.\nIl bario identificato per la prima volta nel 1774 da Carl Scheele ed estratto nel 1808 da Sir Humphry Davy in Inghilterra. L'ossido venne dapprima battezzato barote da Guyton de Morveau, nome che poi venne cambiato in baryta da Antoine Lavoisier, che successivamente lo modific\u00f2 ancora in \"bario\" per descrivere il metallo.\nProduzione.\nIl bario si trova soprattutto nella barite (solfato di bario cristallino), da cui viene estratto trasformandolo in cloruro di bario (BaCl2) che viene poi fuso e sottoposto ad elettrolisi per ottenere l'elemento puro. \nComposti.\nI pi\u00f9 importanti composti del bario sono il perossido, il cloruro, il bromuro, il solfato, il carbonato, il nitrato e il clorato. Quando vengono bruciati, i sali di bario tingono la fiamma di verde.\nIsotopi.\nIn natura il bario \u00e8 una miscela di sette isotopi stabili. Esistono ventidue isotopi noti di tale elemento, ma la maggior parte sono molto radioattivi e hanno emivita che va da pochi millisecondi ad alcuni minuti: la sola eccezione \u00e8 il 133Ba con emivita di 10,51 anni.\nPrecauzioni.\nTutti i composti del bario solubili in acqua o in acidi sono estremamente velenosi: il solfato di bario pu\u00f2 essere usato in medicina soltanto perch\u00e9 non si scioglie e non viene assorbito dall'intestino, e viene eliminato completamente dall'apparato digerente con le feci. Anche il bario puro \u00e8 tossico, ma la dose letale per un uomo \u00e8 abbastanza alta rispetto a quella di altri veleni (/kg). Come gi\u00e0 detto il bario si ossida rapidamente all'aria, perci\u00f2 deve essere conservato immerso in idrocarburi liquidi (come il cherosene) o altri fluidi privi di ossigeno e in grado di tenerlo separato dall'aria."}
{"id": "707177", "revid": "1318658", "url": "https://it.wikipedia.org/wiki?curid=707177", "title": "Alluminio", "text": "Lalluminio \u00e8 un elemento chimico della tavola periodica degli elementi e con numero atomico 13. Il suo simbolo \u00e8 Al ed \u00e8 identificato dal numero CAS.\nSi tratta di un metallo duttile color argento. L'alluminio si estrae principalmente dai minerali di bauxite ed \u00e8 notevole la sua morbidezza, la sua leggerezza e la sua resistenza all'ossidazione, dovuta alla formazione di un sottilissimo strato di ossido che impedisce all'ossigeno di corrodere il metallo sottostante. L'alluminio grezzo viene lavorato tramite diversi processi di produzione industriale, quali ad esempio la fusione, l'estrusione, la forgiatura o lo stampaggio.\nL'alluminio viene usato in molte industrie per la fabbricazione di milioni di prodotti diversi ed \u00e8 molto importante per l'economia mondiale. Componenti strutturali fatti in alluminio sono vitali per l'industria aerospaziale e molto importanti in altri campi dei trasporti e delle costruzioni nei quali leggerezza, durata e resistenza sono necessarie.\nStoria.\nGli antichi greci e romani usavano l'allume (che era prodotto dalla lavorazione dell'alunite, un solfato d'alluminio che si trova in natura), per costruire statue, armi e armature.\nL'allume era fondamentale nell'industria tessile come fissatore per colori, per le stampe su pergamena, per la concia delle pelli, la produzione del vetro e, come emostatico, per curare le ferite.\nNel 1761 Guyton de Morveau propose di chiamare l'alluminio base con il nome di allumina.\nIl metallo fu identificato per la prima volta da Humphry Davy, nell'allume KAl(SO4)2\u00b712H2O, per\u00f2 non riusc\u00ec ad isolarlo, propose pertanto il nome alumium (dal Latino \"alumen\", \"alum\", sale amaro), poi modificato in aluminium, quindi in alluminio.\nIl primo scienziato ad isolare, in forma impura, il metallo fu H. C. \u00d8rsted sfruttando la reazione tra l'amalgama di potassio ed AlCl3; Friedrich W\u00f6hler \u00e8 generalmente accreditato per aver isolato l'alluminio in forma massiva, nel 1825, migliorando il metodo di \u00d8rsted.\nHenri Sainte-Claire Deville introdusse il metodo di riduzione diretta del metallo, per via elettrolitica a partire da NaAlCl4 fuso, processo studiato in modo indipendente pure da Bunsen.\nL'invenzione del processo di Hall-H\u00e9roult nel 1886, ovvero elettrolisi di allumina disciolta in criolite (Na3AlF6) rese economica l'estrazione dell'alluminio dai minerali, ed \u00e8 comunemente in uso in tutto il mondo.\nAbbondanza e disponibilit\u00e0.\nL'alluminio \u00e8 uno degli elementi pi\u00f9 diffusi sulla crosta terrestre (8,3% in peso), terzo dopo ossigeno (45,5%) e silicio (25,7%) e paragonabile al ferro (6,2%) e al calcio (4,6%).\nIn natura si trova in minerali dove \u00e8 sempre combinato con altri elementi (in particolare: zolfo, silicio e ossigeno). Uno dei minerali pi\u00f9 ricchi di alluminio \u00e8 la bauxite, una roccia dal colore rosso bruno o giallo, diffusa soprattutto negli Stati Uniti, in Russia, Guyana, Ungheria, nei territori dell'ex Jugoslavia. La bauxite contiene circa il 45-60% di alluminio ed \u00e8 il minerale maggiormente utilizzato per la produzione di alluminio.\nIsotopi.\nDell'alluminio sono conosciuti nove isotopi, il cui numero di massa varia da 23 a 30. Solo 27Al (isotopo stabile) e 26Al (isotopo radioattivo, emivita = anni) si trovano in natura. 26Al viene prodotto dall'argon nell'atmosfera terrestre, dalla spallazione causata dai protoni dei raggi cosmici. Gli isotopi di alluminio hanno trovato un'applicazione pratica nella datazione dei sedimenti marini, dei noduli di manganese, dei ghiacci nei ghiacciai, del quarzo nelle rocce e nelle meteoriti. Il rapporto tra 26Al e berillio-10(10Be) \u00e8 stato usato per studiare il ruolo di trasporto, deposizione, sedimentazione ed erosione sulla scala temporale che va da 105 a 106 anni.\nIl 26Al cosmogenico venne usato per la prima volta negli studi sulla Luna e i meteoriti. I frammenti di meteoriti che si staccano dal corpo principale, sono esposti a un intenso bombardamento di raggi cosmici durante il loro viaggio nello spazio, che causa una sostanziale produzione di 26Al. Dopo essere caduti sulla Terra, lo scudo dell'atmosfera protegge i frammenti dall'ulteriore produzione di 26Al, e il suo decadimento pu\u00f2 essere usato per determinare la durata della loro presenza sulla Terra. La ricerca sui meteoriti ha anche mostrato che 26Al era relativamente abbondante all'epoca della formazione del nostro sistema planetario. \u00c8 possibile che l'energia rilasciata dal decadimento di 26Al sia responsabile della rifusione e differenziazione di alcuni asteroidi dopo la loro formazione 4,6 miliardi di anni fa.\nCaratteristiche.\nL'alluminio \u00e8 un metallo leggero ma resistente. La sua densit\u00e0 \u00e8 di 2,71\u00a0g/cm\u00b3, a cui corrisponde un peso specifico di circa un terzo dell'acciaio e del rame.\nAltre propriet\u00e0 salienti dell'alluminio sono:\nQuando si combina con altri elementi, le caratteristiche di questo metallo, che allo stato puro \u00e8 tenero e duttile, cambiano radicalmente. Ad esempio l'ossido di alluminio (Al2O3) o corindone (i cristalli trasparenti della migliore qualit\u00e0 sono pi\u00f9 conosciuti come zaffiri e rubini), \u00e8 la sostanza naturale pi\u00f9 dura dopo il diamante, con durezza relativa 9 nella scala di Mohs.\nLeghe di alluminio.\nPochi elementi in natura si prestano a formare un numero cos\u00ec elevato di leghe come l'alluminio. Per migliorare le caratteristiche meccaniche si aggiungono all'alluminio determinati quantitativi di elementi alliganti.\nPer quanto riguarda le leghe metalliche formate dall'alluminio, le peculiarit\u00e0 in comune per tutte sono:\nGran parte degli elementi metallici sono solubili nell'alluminio, tuttavia rame (Cu), silicio (Si), magnesio (Mg), zinco (Zn), manganese (Mn), nichel (Ni) sono i leganti utilizzati per l'alluminio a costituire le leghe madri; accanto ad essi si possono impiegare elementi che migliorano alcuni aspetti prestazionali delle leghe, conosciuti come correttivi. Si trovano aggiunte, per scopi particolari, piccole percentuali di titanio, zirconio, cromo, bismuto, piombo, cadmio, scandio, litio, berillio ed anche stagno e ferro, quest'ultimo peraltro sempre presente come impurezza. Quando gli elementi sopra menzionati vengono aggiunti all'alluminio di base da soli si hanno leghe binarie, quando aggiunti a due a due o a tre a tre si hanno rispettivamente leghe ternarie o leghe quaternarie. Ogni elemento possiede il suo particolare effetto, per esempio:\nProduzione.\nLa produzione industriale dell'alluminio risale a poco pi\u00f9 di 200 anni fa, nonostante sia uno dei metalli pi\u00f9 abbondanti sulla crosta terrestre. Ci\u00f2 \u00e8 dovuto alla necessit\u00e0 di separarlo dai minerali in cui \u00e8 contenuto, essendo molto raro in forma libera. Per tale motivo in passato era considerato un metallo prezioso, con un valore superiore a quello dell'oro.\nIl principale minerale d'alluminio \u00e8 la bauxite: un ossido-idrossido misto di alluminio, dalla composizione molto variabile a seconda dei giacimenti. Pu\u00f2 pertanto contenere Al2O3 40-60%, H2O 12-30%, SiO2 1-15%, Fe2O3 7\u00f730%, e altri composti quali ossidi di titanio, vanadio, fosforo, o fluoruri.\nL'alluminio non pu\u00f2 essere prodotto dalla bauxite tramite riduzione con carbonio, come avviene per il ferro. Viene invece prodotto con un procedimento in due stadi successivi, che sono:\nUno dei pi\u00f9 grandi produttori di alluminio \u00e8 il Canada, anche se non uno dei maggiori produttori di bauxite. Infatti grazie ai suoi potenti impianti idroelettrici, dispone di grandi quantit\u00e0 di energia elettrica a basso costo, quindi importa la bauxite ed esporta l'alluminio metallico. Nonostante l'elevato costo dell'elettrolisi, l'alluminio \u00e8 comunque un metallo sufficientemente economico ed \u00e8 quindi ampiamente utilizzato. L'alluminio pu\u00f2 essere estratto anche dall'argilla, ma il processo diventa pi\u00f9 costoso e il suo costo dipende molto anche dal luogo di estrazione.\nProcesso Bayer.\nL'allumina si ottiene trattando la bauxite con idrossido di sodio concentrato a caldo, che reagendo con l'alluminio produce idrossido di alluminio, che calcinato a si decompone in ossido di alluminio e acqua.\nOggi questa operazione rientra all'interno del ciclo di lavorazione detto \"processo Bayer\".\nProcesso di Hall-H\u00e9roult.\nPer un periodo l'alluminio cost\u00f2 pi\u00f9 dell'oro, ma i prezzi scesero fino a collassare quando nel 1886 venne messo a punto, in Francia da Paul H\u00e9roult e in America da Charles Martin Hall, il metodo elettrolitico di produzione dell'alluminio a partire da allumina (ossido di alluminio, Al2O3).\nNel processo di Hall-H\u00e9roult l'alluminio viene prodotto in una cella elettrolitica in cui l'elettrolita \u00e8 costituito da un bagno di criolite e allumina. L'alluminio fuso viene prodotto al catodo, che \u00e8 costituito da una vasca di materiale refrattario all'interno del quale sono posizionate delle barre portacorrente (che fungono da elettrodo).\nProdotti di scarto e inquinamento.\nTra i principali rifiuti della produzione di alluminio c'\u00e8 il cosiddetto fango rosso, tossico per l'ambiente a causa della sua alcalinit\u00e0 (pH 10-13) e difficilmente smaltibile.\nSaldatura dell'alluminio.\nSaldatura TIG.\nEsistono tecniche di saldatura specifiche per l'alluminio, in particolare la tecnica TIG (\"Tungsten Inert Gas\"), in modalit\u00e0 alternata; la saldatura avviene per mezzo di un arco elettrico scoccato tra il pezzo da saldare e un elettrodo in tungsteno specifico per saldatura alluminio; l'arco \u00e8 sotto protezione gassosa (si usa generalmente argon, pi\u00f9 raramente elio) che evita la formazione di ossido (Allumina) dovuto alla naturale reazione alle alte temperature dell'alluminio con l'ossigeno. In pratica se l'allumino surriscaldato entrasse in contatto con l'ossigeno dell'aria, formerebbe immediatamente l'ossido che provocherebbe una saldatura poco resistente. Per evitare questo il gas inerte viene soffiato da una cannula vicino all'elettrodo durante la saldatura, in modo che in quel punto sia evitato il contatto tra l'alluminio fuso e l'ossigeno dell'aria.\nNonostante la protezione del gas inerte, si forma comunque uno strato di ossido che rende difficile la saldatura. Per rompere tale strato \u00e8 necessario fare in modo che la corrente fluisca dal pezzo verso l'elettrodo (decappaggio), mentre per saldare \u00e8 necessario che la corrente fluisca dall'elettrodo verso il pezzo (trasferimento di calore/penetrazione). Per questo si usa la corrente alternata (AC): durante la semionda negativa salda, mentre durante quella positiva rompe l'ossido; in questo modo si ha la possibilit\u00e0 di saldare direttamente \"pezzo su pezzo\".\nSaldatura MIG.\nAltro modo di saldare l'alluminio \u00e8 l'utilizzo di macchinari tipo MIG (\"Metal Inert Gas\"); in questo caso il filo di saldatura \u00e8 in una bobina che scorrendo attraverso una guida all'interno della torcia di saldatura, spinto o trascinato da rulli, permette il riporto del materiale necessario per la fusione, sempre con arco elettrico in protezione gassosa (Ar). A differenza della saldatura TIG, l'arco elettrico \u00e8 scoccato dal filo nel processo MIG e non da un elettrodo come nel TIG.\nLa saldatura dell'alluminio con macchinari MIG \u00e8 molto pi\u00f9 veloce, ma esteticamente meno apprezzabile rispetto alla saldatura TIG a causa degli spruzzi di materiale che si generano dall'arco elettrico scoccato che non parte da un elettrodo al tungsteno, ma direttamente dal filo di riporto generando schizzi di alluminio fuso che si fissano sulle zone vicine al punto di saldatura.\nBrasatura.\nIn alternativa \u00e8 spesso usata la brasatura, che si fa con specifiche bacchette di riporto per brasatura (le pi\u00f9 comuni sono leghe di alluminio e magnesio, alluminio e zinco, o alluminio e silicio) contenenti un'anima di flussante. Fondendo a temperature significativamente inferiori a quella di fusione dell'alluminio, permettono di ottenere ottimi risultati anche a livello hobbistico senza l'utilizzo di macchinari specifici.\nApplicazioni.\nChe venga misurato in termini di quantit\u00e0 o di valore, l'uso dell'alluminio oltrepassa quello di tutti gli altri metalli ad eccezione del ferro, ed \u00e8 importante praticamente in tutti i segmenti dell'economia mondiale. L'alluminio puro \u00e8 soffice e debole, ma pu\u00f2 formare leghe con piccole quantit\u00e0 di rame, magnesio, manganese, silicio e altri elementi, che hanno un'ampia gamma di propriet\u00e0 utili.\nTali leghe vengono utilizzate anche in campo aeronautico e aerospaziale. Quando l'alluminio viene fatto evaporare nel vuoto forma un rivestimento che riflette sia la luce visibile che il calore radiante. Questi rivestimenti formano un sottile strato protettivo di ossido di alluminio che non si deteriora come fanno i rivestimenti di argento. L'alluminio viene usato anche come rivestimento per gli specchi dei telescopi.\nAlcuni dei molti campi in cui viene usato l'alluminio sono:\nIl suo ossido, l'allumina, si trova in natura sotto forma di corindone, smeriglio, rubino, e zaffiro ed \u00e8 usato nella produzione del vetro. Rubini e zaffiri sintetici sono usati nei laser per la produzione di luce coerente.\nL'alluminio in polvere si ossida in maniera energica e per questo ha trovato uso nei propellenti solidi per i razzi (specie sotto forma di alluminio scuro detto anche alluminio pirotecnico).\nPer il medesimo motivo viene utilizzato nel processo di saldatura alluminotermica, mescolato con ossido di ferro per formare la termite, secondo la seguente reazione esotermica:\nIl calore sprigionato da tale reazione \u00e8 pari a .\nRiciclaggio dell'alluminio.\nIl recupero di questo metallo dai rifiuti (attraverso il riciclaggio) \u00e8 diventato una parte importante dell'industria dell'alluminio. Il riciclaggio dell'alluminio \u00e8 una pratica comune fin dai primi del Novecento. Era comunque un'attivit\u00e0 a basso profilo fino ai primi anni sessanta quando il riciclaggio dell'alluminio delle lattine pose questa pratica sotto l'attenzione pubblica. Le fonti per il riciclaggio dell'alluminio comprendono automobili e serramenti, elettrodomestici, contenitori e altri prodotti. Il riciclaggio \u00e8 molto conveniente: infatti produrre un chilo di alluminio pronto all'uso a partire da scarti costa meno di , contro i 13-14 circa della produzione dal minerale.\nPrecauzioni.\nL'alluminio puro \u00e8 un materiale combustibile facilmente infiammabile con l'ossigeno, per questo andrebbe sempre evitato nella composizione di tubazioni o strumenti di misura quando si ha a che fare con ossigeno puro o in alta concentrazione:\ne molto reattivo in acqua, nei confronti di ossidanti forti, basi e acidi forti.\nReagisce inoltre con gli alcoli e con gli alogenuri alchilici formando composti metallo-organici.\nLa maggior parte della letteratura \u00e8 concorde nel considerare l'alluminio non pericoloso per la salute umana in quanto esso viene scarsamente assimilato nel tratto gastrointestinale e viene espulso tramite la funzione renale. Si ritiene tuttavia che, in caso di contatto prolungato, le polveri di alluminio abbiano effetti negativi sui polmoni. Una bassa percentuale della popolazione \u00e8 allergica all'alluminio, e sperimenta dermatiti da contatto, problemi digestivi e l'incapacit\u00e0 di assorbire le sostanze nutritive se mangiano cibo cotto in pentole d'alluminio, vomito e altri sintomi di avvelenamento qualora vengano ingeriti farmaci contenenti antiacidi a base di idrossidi di alluminio e magnesio come il \"Maalox\u00ae\" o alcuni prodotti contro la diarrea.\nLe principali cause di assunzione di alluminio sono l'uso indiscriminato di farmaci antiacidi e antidiarroici a base di idrossido di alluminio, stoviglie e pentole di alluminio nudo (in particolare se vi si lasciano cibi acidi come il pomodoro dopo la cottura), caffettiere in alluminio, cibi e bevande contenuti in barattoli, lattine o fogli, che possono essere lentamente corrosi favorendo la dissoluzione di alluminio negli alimenti, l'uso di deodoranti con cloridrato di alluminio e di quelli \"naturali\" come l'allume di rocca (esistono dubbi sulla possibilit\u00e0 di assorbimento cutaneo, in base allo spessore della molecola e alla presenza di microlesioni della cute, ovvero l'assenza di sostanze additive in grado di chelare l'alluminio prevenendone l'assorbimento). Il solfato e il fosfato di alluminio sono un comune componente del lievito per uso alimentare al fine di ritardare la lievitazione (quindi assente nel lievito chimico in polvere ad azione rapida)."}
{"id": "707180", "revid": "71155", "url": "https://it.wikipedia.org/wiki?curid=707180", "title": "Val D'Ega", "text": ""}
{"id": "707193", "revid": "144796", "url": "https://it.wikipedia.org/wiki?curid=707193", "title": "Circolo imperiale", "text": "Una provincia imperiale o circolo imperiale (in tedesco \"Reichskreis\", plurale \"Reichskreise\") era un raggruppamento regionale degli Stati del Sacro Romano Impero. Furono costituiti a partire dal 1500 in seguito alla riforma imperiale di Massimiliano I d'Asburgo\nprincipalmente per una migliore difesa dell'impero tedesco e per facilitare la raccolta delle tasse, ma anche un metodo di riorganizzazione per il \"Reichstag\" (il Parlamento Imperiale).\nCiascuna provincia disponeva di un \"Kreistag\" (parlamento provinciale), anche se non tutti i membri di un \"Kreistag\" potevano essere anche membri del \"Reichstag\".\nInfatti vi erano varie tipologie di feudi a cui era concessa la sovranit\u00e0 o autonomia in ambito imperiale:\nFormazione delle province.\nCon la Riforma imperiale del 1500 vennero create sei province (Dieta di Augusta):\nAltre quattro regioni furono create nel 1512 (Dieta di Treviri/Colonia):\nQueste regioni rimasero immutate sino alla fine del XVIII secolo, quando le guerre della rivoluzione francese apportarono cambiamenti significativi all'impero (1806).\nStati esterni alle province imperiali.\nUna serie di stati e territori rimasero estranei all'organizzazione delle province imperiali e pertanto, non facendovi parte, erano esclusi dagli stati che partecipavano ai lavori e alle votazioni della Dieta dell'impero, tra questi gli stati del Regno d'Italia, della corona di Boemia, della vecchia Confederazione. Oltre a questi vi fu un considerevole numero di territori che mantennero l'immediatezza imperiale tra i quali diverse abbazie, i villaggi imperiali e i cavalieri del Sacro Romano Impero e appartenenti ad abbazie imperiali, baroni, conti, famiglie equestri, nonch\u00e9 alcune appartenenti agli Asburgo (Boemia e Moravia), alla Danimarca (Dietmarschen), alla Prussia (Glatz), all'Hannover (Hadeln)..\nTerritori della Vecchia Confederazione.\nLocalit\u00e0 sovrane o cantoni.\nTra parentesi l'anno di ingresso nella confederazione:\nLocalit\u00e0 con patti di alleanza.\nTra parentesi l'anno e a seguire le localit\u00e0 con le quali vi erano patti di alleanza\nAltri territori.\noltre i circa 1500 feudi equestri, di fatto sovrani in possesso dei cavalieri del Sacro Romano Impero."}
{"id": "707194", "revid": "248115", "url": "https://it.wikipedia.org/wiki?curid=707194", "title": "I satiri alla caccia", "text": ""}
{"id": "707196", "revid": "36426", "url": "https://it.wikipedia.org/wiki?curid=707196", "title": "Vescovo di Avignone", "text": ""}
{"id": "707197", "revid": "36426", "url": "https://it.wikipedia.org/wiki?curid=707197", "title": "Clemente VI", "text": ""}
{"id": "707199", "revid": "36426", "url": "https://it.wikipedia.org/wiki?curid=707199", "title": "Vescovo di Parigi", "text": ""}
{"id": "707200", "revid": "36426", "url": "https://it.wikipedia.org/wiki?curid=707200", "title": "Arcivescovo di Bourges", "text": ""}
{"id": "707201", "revid": "486946", "url": "https://it.wikipedia.org/wiki?curid=707201", "title": "Circoli imperiali di Stato", "text": ""}
{"id": "707204", "revid": "44876", "url": "https://it.wikipedia.org/wiki?curid=707204", "title": "Nicola Lo Buono", "text": "Carriera.\nGiocatore.\nInizi\u00f2 la carriera con la maglia del Trani in IV serie nel 1953-1954. Nell'estate del 1955, partecip\u00f2 ad un incontro tra rappresentative di categoria tra Nord e Sud. Nell'occasione era presente sugli spalti, in qualit\u00e0 di dirigente della Lazio, l'ex calciatore Carlo Parola che lo fece acquistare dalla societ\u00e0 romana unitamente al portiere della rappresentativa del sud Nello Orlandi. L'arrivo dei due nella Capitale pass\u00f2 quasi inosservato.\nLa Lazio infatti era reduce da una movimentata e dispendiosa campagna acquisti e Lo Buono ed Orlandi erano considerati poco pi\u00f9 che rincalzi. Orlandi in effetti venne relegato stabilmente in tribuna da Roberto Lovati (gioc\u00f2 solo 7 partite in tre anni), Lo Buono viceversa riusc\u00ec a guadagnarsi un posto in squadra. L'allenatore inglese Jesse Carver lo fece esordire l'11 marzo 1956 (a 22 anni), nell'incontro pi\u00f9 difficile: Lazio-Roma. Era il recupero del derby rinviato per neve, Lo Buono venne schierato come terzino sinistro in coppia con Giovanni Molino e la Lazio vinse l'incontro per 1-0.\nDa quel momento non usc\u00ec pi\u00f9 di squadra fino al termine della stagione. All'ultima giornata riusc\u00ec anche a realizzare alla Fiorentina la sua unica rete in maglia laziale. Il gol fu a dir poco singolare: il portiere avversario Sarti diede incarico al compagno Cervato di un rinvio dal fondo e quest'ultimo and\u00f2 alla battuta con una traiettoria lunga. Lo Buono intervenne al volo per rinviare, indirizzando per\u00f2 la sfera verso la porta avversaria.\nSarti che di spalle stava rientrando per riprendere la posizione tra i pali, si accorse della palla solo quando la stessa and\u00f2 ad adagiarsi nella rete. Pochi minuti dopo avvenne un'azione analoga, ma questa volta la sfera colpita da Lo Buono centr\u00f2 in pieno la traversa.\nCon Molino gioc\u00f2 a sinistra, pass\u00f2 a destra con Adelmo Eufemi e torn\u00f2 nuovamente a sinistra con Francesco Janich. L'avvento di Fulvio Bernardini sulla panchina biancoceleste coincise con il periodo migliore di Lo Buono con la maglia della Lazio, infatti vinse la Coppa Italia del 1958, competizione che lo vide sempre presente in tutti gli incontri disputati. Nell'autunno del 1960, nell'incontro di Coppa Italia contro il Palermo, disputato allo stadio Flaminio, si procur\u00f2 uno strappo che lo costrinse a rimanere lontano dai campi per quasi un anno. Una volta guarito, sia il nuovo allenatore Paolo Todeschini che il suo sostituto Carlo Facchini lo relegarono stabilmente tra le riserve e cos\u00ec a fine campionato venne ceduto al in Serie C, dopo che con la Lazio collezion\u00f2 105 partite complessive (91 in campionato, 12 in Coppa Italia e 2 in Coppa delle Alpi) e un gol (in campionato). In Abruzzo accus\u00f2 prima uno strappo al tendine d'Achille, quindi una distorsione ai legamenti ne pregiudicarono irrimediabilmente la ripresa agonistica.\nAllenatore.\nAl termine della seconda stagione al decise di dire addio al grande calcio accettando l'incarico di allenatore-giocatore nel Formia. Qui inizi\u00f2 una carriera di tecnico dilettantistico che seppe dargli quelle soddisfazioni che il calcio professionistico gli aveva negato, ben sette campionati vinti e nella stagione 1976-1977 il premio di \"Seminatore d'oro\" con il Colleferro Calcio, come miglior allenatore d'Italia della Lega Dilettanti. Nella stagione 1978-1979 allena il Tuscania in Serie D e al termine di quella stagione fu retrocesso al campionato di Promozione Lazio 1979-1980.\nDirigente sportivo.\nNell'estate del 1986 aveva assunto la carica di direttore sportivo della Vis Aurelia, uno dei pi\u00f9 prestigiosi sodalizi del panorama giovanile romano.\n\u00c8 scomparso l'8 settembre 2009 all'et\u00e0 di 76 anni."}
{"id": "707209", "revid": "45927", "url": "https://it.wikipedia.org/wiki?curid=707209", "title": "Amorino", "text": ""}
{"id": "707210", "revid": "1745361", "url": "https://it.wikipedia.org/wiki?curid=707210", "title": "Interpercolatrice", "text": "La interpercolatrice \u00e8 una macchina che, riempita con tabacco da sigaretta e una cartina di adeguata dimensione, permette di arrotolare la cartina attorno al tabacco, per creare una sigaretta. In genere la carta viene quasi tutta arrotolata, ma una linguetta viene lasciata non avvolta per permettere di umettarla al fine di sigillarla.\nNella sua forma pi\u00f9 semplice, l'interpercolatrice \u00e8 costituita da due cilindri di plastica o metallo, e da una guaina di gomma, che girando attorno ai cilindri, permette l'arrotolamento della sigaretta.\nCi sono vari tipi di interpercolatrice che si raccolgono in due categorie principali, che si distinguono sostanzialmente per la presenza di un piccolo deposito per il tabacco che nei modelli pi\u00f9 semplici non \u00e8 previsto.\nIl termine \u00e8 riferibile sia alle semplici macchinette per uso domestico, sia alle pi\u00f9 complesse macchine per la produzione industriale di sigarette."}
{"id": "707211", "revid": "339392", "url": "https://it.wikipedia.org/wiki?curid=707211", "title": "Ordine Frati di San Francesco di Paola", "text": ""}
{"id": "707217", "revid": "21079", "url": "https://it.wikipedia.org/wiki?curid=707217", "title": "Successione monotona", "text": ""}
{"id": "707219", "revid": "729019", "url": "https://it.wikipedia.org/wiki?curid=707219", "title": "Race of Champions (Formula 1)", "text": "La Race of Champions (\"Corsa dei Campioni\") fu una tradizionale gara di Formula 1 non valida per il campionato del mondo. Si correva sul Circuito di Brands Hatch nel Kent, in Gran Bretagna tra il 1965 e il 1979, nonch\u00e9 nel 1983. Quella del 1983 fu anche l'ultimo Gran premio di Formula 1 non valido quale prova del campionato del mondo.\nAlbo d'oro.\n\u2020 \"Corsa vinta da una vettura Formula 5000 \""}
{"id": "707222", "revid": "120668495", "url": "https://it.wikipedia.org/wiki?curid=707222", "title": "Conte palatino", "text": "Conte palatino (latino: \"comes palatii\") era il titolo associato ad una delle pi\u00f9 illustri cariche dell'alto medioevo nei regni dei Franchi o da essi derivati; esso perse gradatamente d'importanza nei secoli fino a divenire, soprattutto nel XV secolo, una merce di scambio utilizzata dagli imperatori nei confronti dei propri vassalli per far cassa.\nIl nome di \"Conte Palatino\" sembra originario dal titolo di \"Conte del Palazzo\", ovvero del \"Sacro Palazzo\", dei sovrani franchi, dove questo titolo rimase in uso sino al VI secolo. Successivamente il titolo pass\u00f2 in Italia a seguito della conquista effettuata da Carlo Magno nel 773-774.\nNel regno d'Italia il conte palatino risiedeva nel palazzo Reale di Pavia, sovrintendeva ai placiti (quando il re era assente), amministrava l'alta giustizia in tutto il regno, creava notai, giudici e \"avvocati\". La mansione del Conte Palatino era di giudicare tutte le cause giunte in appello al tribunale del sovrano, e portare poi a conoscenza del Re soltanto quei giudizi che riteneva importanti.\nIl Conte Palatino, in epoca pi\u00f9 antica, era uno solo, ma sotto Ludovico il Pio se ne ricordano due contemporanei (\"Gebuinus et Ruodbertus\"). Successivamente la divisione tra i popoli e la moltiplicazione dei regni costrinsero alla creazione di pi\u00f9 personalit\u00e0 con detta carica.\nForse il primo Conte di Palazzo in Italia \u00e8 a Pistoia, nell'812, tale \"Echergum Comintem Palatii\"; nell'814 \u00e8 invece attestato a Spoleto un \"Hebroardo\".\nStoria.\nAlla corte di Carlo Magno era il titolo attribuito, almeno nella leggenda, ai suoi cavalieri pi\u00f9 fidati, detti familiarmente, con lieve corruzione linguistica, \"paladini\".\nIn Italia aveva particolare importanza il conte del sacro palazzo di Pavia, capitale del Regno italico. Dall'XI secolo, il romano pontefice inizi\u00f2 a nominare un Collegio di Comites Palatini. Questi, scelti tra i pi\u00f9 fedeli vassalli di Santa Romana Chiesa, avevano il compito di difendere il Papa e la Curia romana. Avevano sede nel Palazzo Apostolico venendo perci\u00f2 anche detti conti del Sacro Palazzo Lateranense.\nNel corso del Basso Medioevo il titolo di conte palatino assume significati molto diversi da una nazione all'altra. Nella Germania medievale c'era un conte palatino per ogni ducato, che fungeva da vicario dell'Imperatore. Tuttavia la carica lentamente scomparve. Infine, l'unico conte palatino a rimanere importante fu il Conte Palatino del Reno, che con la Bolla d'oro del 1356 divenne uno dei principi elettori. Il suo stato fu annesso alla Francia da Napoleone.\nAnche nel Regno di Borgogna, poi incorporato nel Sacro Romano Impero, rest\u00f2 per tutto il medioevo il titolo di conte palatino di Borgogna, che governava pressappoco l'odierna Franca Contea. Questa pass\u00f2 alla casa capetingia di Borgogna e poi, per via femminile, agli Asburgo insieme ai Paesi Bassi. \nNell'Inghilterra medioevale avevano titolo di contee palatine due contee di confine con il Galles: Chester e Flint.\nIl titolo fu usato in Polonia per indicare i governatori delle regioni, nominati dal re fra i magnati locali.\nIn Ungheria il conte palatino era, dal secolo XVII fino al 1848, il vicer\u00e9 che governava per conto degli Asburgo. Era conte palatino il Wessel\u00e9nyi, che fu implicato nella Congiura dei magnati intorno al 1670. La carica fu poi spesso ricoperta da membri della famiglia Esterhazy di Galantha, che proprio in quella occasione prese partito per gli Asburgo, ottenendo di diventare la principale famiglia del paese.\nDiritto.\nItalia.\nIl titolo nobiliare di conte palatino ha avuto diverso valore giuridico nelle varie epoche e nelle varie aree geografico-politiche della penisola. In et\u00e0 basso-medioevale e moderna, perdurante il Sacro Romano Impero germanico e la sua sovranit\u00e0 \"nominale\" sul nord Italia il titolo assunse diversi gradi di efficacia; nel XIV sec. accadde che l'imperatore concesse il titolo di conte palatino pienamente ereditabile ad una famiglia della nobilt\u00e0 civica di Novara di origine tortonese appoggiandolo sul solo cognome, quindi senza feudo; nel '200 e nel '300 furono invece conti palatini i Conti di Santa Fiora allorquando tale contea era feudo diretto del Sacro Romano Imperatore. Il titolo di Conte palatino concesso nel Sacro Romano Impero o dal Papa si considerava sempre promanante dalle massime sovranit\u00e0 temporale o spirituale, anche quando era concesso \"per delegazione\" (cio\u00e8 mediante delegati dell'Imperatore o del Papa). Il Regno d'Italia, con gli Ordinamenti nobiliari del 1929 e del 1943, riconosce al titolo di conte palatino (ad vitam/ad personam ) il solo valore personale e non gentilizio, come, del resto, era andato gi\u00e0 cos\u00ec caratterizzandosi in ambito preunitario e pontificio. Riconosciuti, invece, come titolo gentilizio, il Palatinato concesso per collazione diretta dai pontefici, in forma perpetua. Il Sovrano militare ordine di Malta riconosce nobilt\u00e0 generosa al palatinato solo se concesso con la Milizia Aurata che la certifica, essendo titolo di rango e nobilitante. Diversa la questione della Milizia Aurata, rispetto al palatinato, nonostante siano stati titolo nobiliare palatino lateranense, il primo, e titolo gentilizio palatino lateranense, la seconda; il Titolo Equestre Aurato o Speron d'Oro o Milizia Aurata, solitamente personale, ma dal valore gentilizio (gentilizio nei presupposti pretesi e, quindi, negli esiti, nobilt\u00e0 ereditaria), nonch\u00e9 titolo di nobilitazione della Santa Sede fino al 1841, concesso analogamente, dai legati ed enti pontifici con delega e dai pontefici, e con identico valore giuridico (rifondazione e riforma di Gregorio XVI del 1841).\nLa Repubblica Italiana non riconosce i titoli nobiliari, pertanto, dopo l'entrata in vigore della Costituzione italiana nel 1948, il titolo di conte palatino, come gli altri titoli nobiliari, non ha effetti civili n\u00e9 riconoscimenti giuridici.\nAssociazioni e Ordini Cavallereschi.\nVa ricordata anche l'antica tradizione che vuole i cavalieri dell'Ordine equestre del Santo Sepolcro di Gerusalemme insigniti, ove non lo fossero, anche della nobilt\u00e0 \"personale\" legata al titolo di Conte Palatino, o del Sacro Palazzo Lateranense. Lo stesso vale per i Confratelli della Venerabile Arciconfraternita Vaticana di Sant'Anna de' Parafrenieri."}
{"id": "707224", "revid": "26630", "url": "https://it.wikipedia.org/wiki?curid=707224", "title": "Iliade", "text": "L'Iliade () \u00e8 un poema epico in esametri dattilici, tradizionalmente attribuito a Omero. Ambientato ai tempi della guerra di Troia, citt\u00e0 da cui prende il nome, narra gli eventi accaduti nei cinquantuno giorni del decimo e ultimo anno di guerra, in cui l'ira di Achille \u00e8 l'argomento portante. Opera antica e complessa, \u00e8 un caposaldo della letteratura greca e occidentale.\nTradizionalmente datata al 750 a.C. circa, Cicerone afferma nel suo \"De oratore\" che Pisistrato ne avesse disposto la sistemazione in forma scritta gi\u00e0 nel VI secolo a.C., ma si tratta di questione discussa dalla critica. In epoca ellenistica fu codificata da filologi alessandrini guidati da Zenodoto nella prima edizione critica, comprendente 15.696 versi divisi in 24 libri (ciascuno corrispondente a un rotolo, che ne dettava la lunghezza). Ai tempi il testo era infatti estremamente oscillante, visto che la precedente tradizione orale aveva originariamente numerose varianti. Ciascun libro \u00e8 contraddistinto da una lettera maiuscola dell'alfabeto greco e riporta in testa un sommario del contenuto.\nDescrizione.\nDatazione.\nL'opera venne composta probabilmente nella regione della Ionia Asiatica. La sua composizione segu\u00ec un percorso di formazione, attraverso i secoli e i vari cambiamenti politici e socio-culturali, che comprese principalmente tre fasi:\nLe diverse edizioni.\nLa prima testimonianza sicura del poema \u00e8 di Pisistrato, tiranno di Atene (561-527 a.C.). Dice infatti Cicerone nel suo \"De Oratore\": \u201c\"primus Homeri libros confusos antea sic disposuisse dicitur, ut nunc habemus\"\u201d (\"Si dice che egli [Pisistrato] per primo abbia disposto, cos\u00ec come ora li abbiamo, i libri di Omero, fin allora confusi e disordinati.\") Il primo punto fermo \u00e8 quindi che nella Grande Biblioteca di Atene di Pisistrato erano contenuti i libri di Omero, ordinati.\nL'oralit\u00e0 non consent\u00ec di stabilire delle edizioni canoniche. L'Iliade pisistratea non fu un caso unico: sul modello di Atene ogni citt\u00e0 (di sicuro Creta, Cipro, Argo e Massalia, oggi Marsiglia) probabilmente aveva un'edizione \u201clocale\u201d, detta \"kata polin\". Le varie edizioni kata poleis non erano probabilmente molto discordanti tra di loro.\nSi hanno notizie riguardo edizioni precedenti all'ellenismo, dette \"polystikoiai\", \u201ccon molti versi\u201d; avevano sezioni rapsodiche in pi\u00f9 rispetto alla versione pisistratea; varie fonti ne parlano ma non se ne conosce l'origine.\nL'Iliade e l'Odissea erano la base dell'insegnamento elementare: i piccoli greci si avvicinavano alla lettura attraverso i poemi di Omero; molto probabilmente i maestri semplificarono i poemi affinch\u00e9 fossero di pi\u00f9 facile comprensione per i bambini.\nSi conosce anche l'esistenza di edizioni \"kata andra\" (personali): personaggi illustri si facevano fare edizioni proprie. Un esempio molto famoso \u00e8 quello di Aristotele, che si fece creare un'edizione dell'Iliade e dell'Odissea (versioni prealessandrine). Si \u00e8 arrivati, in seguito, a una sorta di testo base attico, una vulgata attica.\nTeagene di Reggio, VI secolo a.C., fu il primo critico e divulgatore dell'Iliade, che fra l'altro pubblic\u00f2.\nGli antichi grammatici alessandrini tra il III e il II secolo a.C. concentrarono il loro lavoro di filologia del testo su Omero, sia perch\u00e9 il materiale era ancora molto confuso, sia perch\u00e9 era universalmente riconosciuto padre della letteratura greca. Molto importante fu un\"emendatio\" (\"diorthosis\") volta a eliminare le varie interpolazioni e a ripulire il poema dai vari versi formulari suppletivi, formule varianti che entravano anche tutte insieme.\nSi arriv\u00f2 dunque a un testo definitivo. Un contributo fondamentale fu quello di tre grandi filologi, vissuti tra la met\u00e0 del terzo secolo e la met\u00e0 del secondo: Zenodoto di Efeso, che elabor\u00f2 la numerazione alfabetica dei libri e oper\u00f2 una ionizzazione (sostitu\u00ec gli eolismi con termici ionici), Aristofane di Bisanzio, di cui non ci resta nulla, ma che sappiamo fu un gran commentatore, inser\u00ec la prosodia (l'alternarsi di sillabe lunghe e brevi), i segni critici (come la \"crux\", l\"obelos\") e gli spiriti; Aristarco di Samotracia, che oper\u00f2 una forte e oggi considerata sconveniente atticizzazione - convinto che Omero fosse di Atene - e si occup\u00f2 di scegliere una lezione per ogni vocabolo \u201cdubbio\u201d, curandosi per\u00f2 di mettere un \"obelos\" con le altre lezioni scartate. Non \u00e8 ancora chiaro se si bas\u00f2 sull'istinto o compar\u00f2 vari testi.\nIl testo dell'Iliade giunto all'et\u00e0 contemporanea \u00e8 piuttosto diverso da quello con le lezioni di Aristarco. Su 874 punti in cui egli scelse una particolare lezione, solo 84 tornano nei nostri testi; per quanto riguarda le parti considerate dubbie dai commentatori antichi, la vulgata alessandrina \u00e8 quindi uguale alla nostra solo per il 10%. Si pu\u00f2 anche ritenere che tale testo non fosse definitivo, ed \u00e8 possibile che nella stessa biblioteca di Alessandria d'Egitto, dove gli studiosi erano famosi per i loro litigi, ci fossero pi\u00f9 versioni dell'Iliade.\nUn'invenzione molto importante della biblioteca di Alessandria furono gli \"scolia\", ricchi repertori di osservazioni al testo, note, lezioni, commenti. Dunque i primi studi sul testo furono effettuati tra il III e il II secolo a.C. dagli studiosi alessandrini; poi tra il I secolo e il II secolo d. C. quattro scoliasti redassero gli \"scolia\" dell'Iliade, poi compendiati da uno scoliasta successivo nell'opera \u201cCommento dei 4\u201d. L'Iliade di Omero tuttavia non riusc\u00ec a influenzare tutte le zone dove era diffusa: anche in et\u00e0 ellenistica giravano pi\u00f9 versioni, probabilmente derivanti dalla vulgata ateniese di Pisistrato del V secolo, che proveniva da varie tradizioni orali e rapsodiche.\nIntorno alla met\u00e0 del II secolo, dopo il lavoro di Alessandria, giravano il testo alessandrino e residui di altre versioni. Di certo gli Ellenisti stabilirono il numero e la suddivisione dei versi.\nDal 150 a.C. sparirono le altre versioni testuali e si impose un unico testo dell'Iliade; tutti i papiri ritrovati da quella data in poi corrispondono ai nostri manoscritti medievali: la vulgata medievale \u00e8 la sintesi di tutto.\nNel medioevo occidentale non era diffusa la conoscenza del greco, nemmeno tra personaggi come Dante o Petrarca; uno dei pochi che lo conosceva era Boccaccio, che lo impar\u00f2 a Napoli da Leonzio Pilato. L'Iliade era conosciuta in occidente grazie alla \"Ilias\" tradotta in latino di et\u00e0 neroniana.\nPrima del lavoro dei grammatici alessandrini, il materiale di Omero era molto fluido, ma anche dopo di esso altri fattori continuarono a modificare l'Iliade, e per arrivare alla \"koin\u00e8\" omerica bisogner\u00e0 aspettare il 150 a.C.\nL'Iliade fu molto pi\u00f9 copiata e studiata dell'Odissea.\nNel 1170 Eustazio di Salonicco contribu\u00ec alla sua diffusione in modo significativo. Nel 1453 Costantinopoli fu presa dai turchi; un grandissimo numero di profughi migrarono da oriente verso occidente, portando con s\u00e9 una gran mole di manoscritti. Questo accadde fortunatamente in concomitanza con lo sviluppo dell'Umanesimo, tra i punti principali del quale c'era lo studio dei testi antichi.\nNel 1920 si ammise che era impossibile fare uno \"stemma codicum\" per Omero perch\u00e9, gi\u00e0 in quel periodo, escludendo i frammenti papiracei, c'erano ben 188 manoscritti, e anche perch\u00e9 non si riesce a risalire a un archetipo di Omero. Spesso i nostri archetipi risalgono al IX secolo, quando, a Costantinopoli, il patriarca Fozio si preoccup\u00f2 che tutti i testi scritti in alfabeto greco maiuscolo fossero traslitterati in minuscolo; quelli che non furono traslitterati, andarono perduti. Per Omero tuttavia non esiste un solo archetipo: le traslitterazioni avvennero in pi\u00f9 luoghi contemporaneamente.\nIl pi\u00f9 antico manoscritto capostipite completo dell'Iliade \u00e8 il \"Marcianus 454 A\", presente a Venezia; risalente al X secolo, fu ricevuto dal cardinal Bessarione dall'oriente, da Giovanni Aurispa. I primi manoscritti dell'Odissea sono invece dell'XI secolo.\nL\"editio princeps\" dell'Iliade \u00e8 stata stampata nel 1488 a Firenze da Demetrio Calcondila. Le prime edizioni veneziane, dette \"aldine\" dallo stampatore Aldo Manuzio, furono ristampate ben 3 volte, nel 1504, 1517, 1512, indice questo senza dubbio del gran successo sul pubblico dei poemi omerici.\nTematiche generali.\nL'eroicit\u00e0 \u00e8 riconosciuta come accento fondamentale del poema, e per Omero \"eroico\" \u00e8 tutto ci\u00f2 che va oltre la norma, nel bene e nel male e per qualunque aspetto. Queste grandezze non sono guardate con occhio stupito, perch\u00e9 il poeta \u00e8 inserito nel mondo che descrive, e l'eroico \u00e8 dunque sentito come normalit\u00e0. L'intera guerra \u00e8 descritta come un seguito di duelli individuali, raccontati spesso secondo fasi ricorrenti.\nL'opera non tratta, come si presumerebbe dal titolo, dell'intera guerra di Ilio (Troia), ma di un singolo episodio di questa guerra, l'ira di Achille, che si svolge in un periodo di 51 giorni. Aristotele lod\u00f2 Omero nella \"Poetica\", per aver saputo scegliere, nel ricco materiale mitico-storico della guerra di Troia, un episodio particolare, rendendolo centro vitale del poema, e afferm\u00f2, inoltre, che la poesia non \u00e8 storia, ma una fecondissima verit\u00e0 teoretica e di fatto.\nL\"ira\" \u00e8 un motivo centrale nel poema. L'ira di Achille \u00e8 determinata dalla sottrazione della schiava Briseide. L'ira gli fa riconquistare l'onore perduto; la parte del bottino razziato in battaglia veniva infatti assegnata al guerriero in proporzione al suo valore e al suo ruolo di combattente. Al tema dell'ira \u00e8 legato quello della \"gloria\" che l'eroe conquista combattendo con valore e che gli permette di perpetuare la propria immagine alle generazioni future.\nGli \"dei\" sono antropomorfi, cio\u00e8 hanno sembianze fisiche e sentimenti umani: si amano e si odiano, tramano inganni; mostrano desiderio, vanit\u00e0, invidia. Al di sopra di loro sta il Fato ineluttabile (in greco. \"m\u00f3ira\"), cio\u00e8 il Destino. Gli dei intervengono direttamente nelle vicende umane.\nAltri motivi presenti sono: il senso del dovere, la vergogna del giudizio negativo e la necessit\u00e0 di proteggere i propri cari.\nPersonaggi principali.\nDivinit\u00e0.\nNel poema, alcune divinit\u00e0 aiutano i Troiani e altre gli Achei. Gli dei a favore dei Troiani sono: Eris, Afrodite, Apollo, Ares, Artemide, Dione, Latona, Scamandro (dio dell'omonimo fiume).\nGli dei a favore degli Achei sono: Atena, Poseidone, Era, Efesto, Ermes, Teti.\nRestano invece neutrali Zeus, Peone, Iride, Ebe e le Moire.\nInoltre compare Ipno (dio del sonno), che addormenter\u00e0 temporaneamente Zeus su richiesta di Era.\nStruttura.\nL\"Iliade\" \u00e8 articolata in 24 libri che raccontano 51 giorni dell'ultimo anno della guerra di Troia. Il nucleo conduttore della storia \u00e8 l'ira d'Achille, valoroso guerriero acheo. Attorno alla sua ira si snodano le varie \"aristie\", ovvero le narrazioni di gesta d'altri eroi. Parallelamente a queste si svolgono anche le \"teomachie\" (battaglie di dei).\nL'autore, Omero - in greco \u1f4d\u03bc\u03b7\u03c1\u03bf\u03c2, H\u00f3m\u0113ros - si ritiene sia vissuto nell'VIII secolo a.C. Sia l\"Iliade\" sia l\"Odissea\", viaggio di Ulisse fino a casa, erano parte di una raccolta chiamata \"Storie di Troia\".\nI poemi del ciclo troiano erano otto e oltre a \"Odissea\" e \"Iliade\" comprendevano anche: \"Cypria\", \"L'Etiopide\", \"La Piccola Iliade\", \"La caduta di Troia\", \"I Nostoi\", \"Telegonia\", in gran parte andati perduti. Si conoscono i loro nomi e parte dei contenuti grazie a Proco, poeta greco vissuto nel V secolo, che li riassunse in un manoscritto.\nNell\"Iliade\", oltre agli dei e agli uomini, si trova una \"sottocasta\" di semidei antropomorfi. Tra questi vi \u00e8 anche Achille. Nei testi epici tali personaggi si possono riconoscere dal fatto che hanno un genitore divino e uno umano. Le ambientazioni della storia sono meno realistiche rispetto all\"Odissea\".\nLe citt\u00e0 sono poco descritte, a differenza delle navi achee, descritte con molto pi\u00f9 dettaglio da parte dell'autore.\nSinossi del poema.\nParide, principe troiano, rapisce Elena, moglie del re spartano Menelao. Per questa ragione si mobilita tutta la Grecia achea per vendicare l'offesa.\nDopo nove anni di assedio, Agamennone, capo dell'armata achea e fratello di Menelao, si rifiuta di restituire a Crise, sacerdote di Apollo, la figlia Criseide, che egli ottenne come preda di guerra. Perci\u00f2 il dio infligge una pestilenza al campo dei Greci, costringendo Agamennone a restituire Criseide. Per compensarsi della perdita, egli sottrae ad Achille la sua schiava Briseide.\nIl Pelide, sdegnato, ritenendo d'avere ricevuto un affronto, decide di non combattere pi\u00f9 a fianco degli Achei, che senza di lui subiscono gravi perdite. Patroclo, compagno di Achille, decide di scendere in campo con le sue armi fingendosi Achille, ma viene ucciso da Ettore, principe ereditario troiano e comandante in capo dell'esercito, che solo dopo averlo sconfitto lo riconosce. \nAchille, riarmato da Efesto, torna a combattere per vendicare la morte del compagno; trova lo scontro con Ettore che uccide in duello, legando il suo corpo a un carro, trascinandolo fuori dalle mura di Troia e confiscando il cadavere. Priamo, re dei troiani, giunge nel campo dei Greci a chiedere la restituzione di Ettore; Achille fa dunque una pace personale con Priamo, permettendogli di riscattare la salma del figlio.\nIl destino della citt\u00e0 di Troia privo del suo eroe pi\u00f9 forte sar\u00e0 comunque senza speranza.\nTrama.\nPrologo dello scoppio della guerra secondo il mito.\nGiunti gli eserciti della Grecia a Troia, la sorte per i nemici della Grecia \u00e8 segnata, perch\u00e9 gli abitanti divini dell'Olimpo, divisi in tre parti, di cui una parteggia per il popolo avversario, aiutano i guerrieri con i loro prodigi.\nIl proemio.\nUna delle versioni pi\u00f9 note del proemio \u00e8 quella di Vincenzo Monti, bench\u00e9 ne esistano di maggiormente fedeli all'originale:\nIra di Achille (libri I-VIII).\nNel frattempo scendono in campo anche gli dei, divisi gli uni per i greci e gli altri per i troiani.\nI greci allora scavano una fossa per difendere le navi.\nAmbasciata ad Achille (canto IX).\nLa Grecia avrebbe bisogno che Achille tornasse a combattere facendo riacquistare il buon umore ai soldati demoralizzati, ma l'eroe di Ftia ha deciso, e nemmeno Patroclo pu\u00f2 fargli cambiare idea.\n\"Dolon\u00eda\": imprese di Odisseo e Diomede (canto X).\nIntanto l'esercito greco continua a subire perdite sempre pi\u00f9 pesanti e accade anche che l'esercito di Ettore arrivi a sfiorare le navi nemiche, cercando di bruciarle. Ulisse e Diomede sono mandati da Agamennone in ricognizione e catturano Dolone, un troiano, che verr\u00e0 poi decapitato. I due greci quindi sgozzano il re di Tracia Reso, sorpreso nel sonno, che era appena arrivato in soccorso dei troiani.\nFuria di Achille e morte di Ettore (canti XVIII-XXII).\nLa ninfa si reca nella fucina di Efesto, dio zoppo, che crea uno scudo stupefacente assieme a nuove armi.\nAnalisi.\nL'ira di Achille.\nLa prima parola del poema \u00e8 \"ira\" (\u03bc\u03ae\u03bd\u03b9\u03bd), ossia il motivo guida di tutta gran parte delle vicende dei Greci nella guerra finale. Viene messa in risalto la reazione che scaturisce da un'offesa fatta al prototipo della boria e superpotenza eroica per eccellenza, Achille, essendo privato del bottino di battaglia: Briseide da Agamennone.\nL'ira di tale genere rispecchia anche la condizione sociale dei Greci arcaici, ossia quella del sistema feudale e dei possedimenti. Briseide \u00e8 un vero e proprio bottino di guerra, nonch\u00e9 offre un'immagine di potere del padrone stesso dinanzi ai suoi superiori e alla collettivit\u00e0. Purtuttavia rappresentando questo sistema feudale arcaico, Omero raffigura anche il polo estremo dell'avidit\u00e0 e della boria dell'eroe super potente, che appunto per la sua irrefrenabilit\u00e0 emotiva, ritirandosi nelle tende dalla guerra, favorisce l'avanzata di Ettore e la rovina dei Greci.\nL'eroe \u00e8 orgoglioso e brutale (\u1f00\u03b3\u03ae\u03bd\u03c9\u03c1), geloso della propria figura onnipotente. Tuttavia vi sar\u00e0 un cambiamento nell'animo, specialmente dopo la morte di Patroclo, perch\u00e9 improvvisamente vulnerabile nei sentimenti, essendo Patroclo il suo pi\u00f9 degno compagno, con cui si riteneva immortale. Dopo la selvaggia furia di combattere, i sentimenti di Achille vengono intaccati alla fine da Priamo con le sue suppliche di restituzione del corpo di Ettore. Omero tratteggia sapientemente l'obbligo della vendetta per l'affermazione e il ripristino del proprio onore, tipico nei clan greci arcaici.\nEttore \"defensor patriae\".\nEttore \u00e8 rappresentato invece con un aspetto pi\u00f9 umano e mite. Egli incarna i valori fondanti del soldato difensore della citt\u00e0; egli \u00e8 mosso dall'\"onore-rispetto\" (\u03c4\u03b9\u03bc\u03ae) e dalla \"vergogna\" (\u03b1\u1f30\u03b4\u03ce\u03c2). Ettore \u00e8 il buon conduttore dell'esercito, il buon marito che, nella scena delle Porte Scee, preferisce di gran lunga combattere morendo sotto le mura, perendo da vero eroe valoroso, piuttosto che pensare alla cura della famiglia e vivere un'esistenza da vigliacco. Il suo sacrificio sar\u00e0 d'esempio per il futuro del figlio Astianatte, che nell'episodio tocca simbolicamente l'elmo del padre. Nella scena del duello finale l'eroe \u00e8 rappresentato in tutta la sua umanit\u00e0, perch\u00e9 cede alla furia di Achille, scappando. Tuttavia il fuggire gli ricorda i suoi doveri di eroe, e pur sapendo che morir\u00e0, decide di affrontare in guerra il Pelide.\nDopo la morte, Omero mostra un esempio di \"purificazione\" dal sangue e dal genocidio nei confronti di Achille. L'eroe stesso non ha previsto che con la morte di Ettore, egli si sarebbe purificato di tutte le colpe commesse sin dall'inizio del poema, ritornando a uno stato di quiete e di purezza, pronto per una nuova battaglia verso l'inevitabile morte. L'elemento purificatore \u00e8 proprio Priamo, che lo convince a restituirgli il corpo, come segno di benevolenza e rispetto tra i nemici.\nSociet\u00e0 tribale omerica.\nI due poemi omerici, e in particolare l'Iliade, mostrano come siano il prodotto di una societ\u00e0 arcaica, dell'epoca dei Micenei, plasmata su valori di casta, di suddivisione precisa del potere, e di profondo credo religioso. Il mito rappresenta la componente fondante della societ\u00e0, dal quale si trae esempio e modello per la societ\u00e0 futura, come appunto fu l'intento di Omero, essendo i due poemi dell'VIII secolo a.C.\nCultura omerica della Vergogna e del Rispetto.\nNel poema vi sono due elementi portanti: la Vergogna o Colpa (ma in senso lato anche Rispetto o Onore) (\u03b1\u1f30\u03b4\u03ce\u03c2) e il Rispetto o Gloria (\u03ba\u03bb\u03ad\u03bf\u03c2). Il Rispetto tuttavia si guadagna con bottini di guerra, ed \u00e8 un'approvazione materiale da parte della comunit\u00e0; mentre la Gloria si conquista con eroiche azioni militari. La privazione del Rispetto di Achille mediante la confisca della schiava, provoca vergogna e colpa, perch\u00e9 Achille perde d'immagine davanti alla collettivit\u00e0.\nUn altro caso di \"vergogna\", che consiste anche nella contaminazione fisica e interiore per l'eroe guerriero, consiste nell'episodio di Tersite, il guerriero storpio che incarna i mali della societ\u00e0, e che ingiuria gli eroi delle loro colpe. Il personaggio \u00e8 ambiguo perch\u00e9 da una parte \u00e8 l'anti-eroe per la deformit\u00e0 e la cattiveria d'animo, dall'altra \u00e8 una \"voce\" di Omero che precisa le motivazioni del destino per cui la guerra tarda a finire, dacch\u00e9 anche gli eroi si macchiano di colpe, e necessitano di purificazione da parte degli dei.\nLa figura dell'eroe.\nLa virt\u00f9 dell'eroe omerico \u00e8 incentrata nell'\u1f00\u03c1\u03b5\u03c4\u03ae', ossia la virt\u00f9, intesa qui come valore militare, un'innata eccellenza, spesso voluta dal fatto che l'eroe \u00e8 il prodotto dell'unione tra un dio e una mortale. Propria dell'eroe \u00e8 quindi la \u03ba\u03b1\u03bb\u03bf\u03ba\u1f00\u03b3\u03b1\u03b8\u03af\u03b1 (\"kalokagath\u00eda\"), cio\u00e8 la Perfezione (da \u03ba\u03b1\u03bb\u03cc\u03c2 \u03ba\u03b1\u03af \u1f00\u03b3\u03b1\u03b8\u03cc\u03c2 \"kal\u00f3s ka\u00ed agath\u00f3s\", cio\u00e8 \"bello e buono\". Tale \"eccellenza innata\" porta l'eroe ad avere gli appellativi di \"bello e valoroso\", caratteristiche particolari per distinguersi nelle battaglie, e soprattutto per essere cantato dai poeti dopo la morte. Lo spirito competitivo nelle vicende porta l'eroe a una ricerca dell'onore, e da qui la disperata ricerca smisurata di Achille, che si converte in eccesso e peccato; in quanto il successo nella battaglia per l'eroe deve raggiungere l'approdo ultimo del \"rispetto collettivo\" e dell'approvazione della comunit\u00e0.\nTra gli eroi giovani vi sono anche i due anziani Fenice e Nestore. Costoro rappresentano il profondo rispetto che i giovani hanno per gli anziani pi\u00f9 sapienti, che hanno compiuto esperienze anni prima della loro nascita, e custodi del sapere antico e del rispetto religioso. Nestore inoltre \u00e8 raffigurato da Omero come \"pastore di genti\", perch\u00e9 incarna la buona figura dell'oratore che riesce, con la quiete e la saggezza, a calmare gli animi e a portare sempre la concordia tra i contendenti. Fenice dal canto suo \u00e8 l'unico anziano in grado di riuscire a placare la furia di Achille, dopo l'offesa di Agamennone, e a tentare di farlo ragionare.\nL'epiteto formulare.\nL'epiteto \u00e8 un complemento dei nomi dei personaggi dei poemi omerici, ed \u00e8 un complemento-aggettivo che serve a completare delle porzioni di verso, essendo una \"formula\" tipica per descrivere le qualit\u00e0 di ciascun eroe, come \"divino\", \"veloce\", \"molto potente\". Nell'epoca della composizione del \"ciclo Troiano\" fu molto utile agli aedi e agli autori papiracei per l'integrazione dei versi in esametri o distici.\nL'epiteto pi\u00f9 semplice e frequente \u00e8 l'aggettivo \u00abdivino\u00bb (), applicabile senza distinzione a tutti gli eroi epici. Alcuni epiteti, infatti, potevano essere applicati a molte persone: Diomede (ad esempio \"Il.\", VI, 12) e Menelao (ad esempio \"Od.\", XV, 14) vengono definiti \u00abdal potente grido di guerra\u00bb (). Altri sono invece personalizzati: solo Zeus \u00e8 definito \u00abportatore di egida\u00bb (), solo Achille \u00e8 detto \u00abpiede leggero\u00bb () e solo Atena \u00abocchi azzurri\u00bb ().\nStile.\nOmero scrive in esametri e utilizza come lingua una mescolanza di vari dialetti greci. Tale lingua proveniva dall'antico indoeuropeo, e possedeva la consonante del digamma (\"\u03dc\"), presente nell'alfabeto miceneo. Se ne accorse il filologo Richard Bentley, studiando il comportamento dello iato omerico, usato molto per scopi metrici. Fra i dialetti, il pi\u00f9 frequente \u00e8 quello eolico, ma vi sono anche presenze ioniche e attiche. Questo perch\u00e9 il poema fu prima tradotto nelle regioni eoliche (dove si praticava la poesia), e poi nella Ionia, la nuova regione greca.\nL'andamento dei canti \u00e8 molto lineare, appunto per la presenza degli epiteti e di tipiche formule sintattiche del racconto, come scambio di battute o di dialoghi, ripetute pi\u00f9 volte nella stessa forma. I dialoghi spesso sono molto solenni e lunghi, e raccontano varie vicende del passato, o addirittura di secoli prima dell'avvenimento dei presenti fatti, come tesi usata, da parte del dialogante, per rafforzare le proprie opinioni, o per ricordare a bella posta un fatto antico che sia di esempio ed educazione per il lettore, nonch\u00e9 per gli ascoltatori stessi della vicenda. La figura dell'autore-narratore \u00e8 di pregio: egli, nella buona tradizione degli aedi, invoca la Musa ispiratrice, Calliope, affinch\u00e9 lo aiuti a comporre i versi adatti per plasmarli nella migliore forma possibile. Il narratore, oltretutto, \u00e8 onnisciente, e spesso interviene con commenti e opinioni personali durante il racconto.\nAltri poemi nell'antichit\u00e0 incentrati sulla guerra di Troia.\nOltre all\"Iliade\" di Omero esistono altri poemi epici che trattano la guerra fra achei e troiani. Tra questi vi sono:"}
{"id": "707226", "revid": "19580", "url": "https://it.wikipedia.org/wiki?curid=707226", "title": "Conte del Sacro Palazzo", "text": ""}
{"id": "707227", "revid": "1745361", "url": "https://it.wikipedia.org/wiki?curid=707227", "title": "Eliadi (figlie di Climene)", "text": "Le Eliadi (, \"figlie del sole\") sono dei personaggi femminili della mitologia greca nati sull'isola di Rodi. Non sono da confondere con i loro fratelli, gli Eliadi, (in greco \u1f29\u03bb\u03b9\u03ac\u03b4\u03b1\u03b9, \"H\u0113li\u00e1dai\").\nGenealogia.\nSono figlie di Helios e Climene o secondo altre versioni di Ecate e sorelle di Fetonte.\nIgino indica sette sorelle i cui nomi sono Merope, Elie, Egle, Lampezia, Febe, Eterea e Diossippe.\nEschilo ed Ovidio, invece, nei loro scritti ne citano entrambi tre, di cui due nomi uguali a quelli indicati da Igino ed uno (Fetusa) diverso.\nMitologia.\nEschilo \u00e8 il pi\u00f9 antico autore di un'opera che le riguardi (\"Le Eliadi\"), purtroppo pervenutaci solo in frammenti; in essa tre delle sorelle (Lampezia, Fetusa ed Egle) assistevano disperate alla tragedia di Fetonte. Il fratello, disobbedendo al padre Helios, tent\u00f2 di guidare il carro del Sole attraverso il cielo, ma, inesperto, non fu in grado di controllare i Cavalli di Elio e si avvicin\u00f2 troppo alla Terra generando la siccit\u00e0 ed ottenendo l'ira e la punizione per mano di Zeus, che con un fulmine lo scagli\u00f2 nel fiume Eridano, dove mor\u00ec annegando.\nLe tre sorelle furono cos\u00ec straziate dall'incessante dolore che furono trasformate in pioppi da Zeus, alberi questi ultimi da cui si credeva che trasudassero le loro lacrime sotto forma di ambra.\nEschilo scrisse che il luogo della caduta di Fetonte fu l'Iveria."}
{"id": "707230", "revid": "1315817", "url": "https://it.wikipedia.org/wiki?curid=707230", "title": "Aonio Paleario", "text": "Noto come riformatore religioso, fu impiccato e bruciato sul rogo come eretico.\nBiografia.\nAonio Paleario nacque dal \"magister\", artigiano salernitano, Matteo della Pagliara e da Clara Jannarilli. Fino a diciassette anni studi\u00f2 sotto un amico di famiglia, il notaio verulano Giovanni Martello, che lo istru\u00ec nella grammatica e nei classici latini.\nNel 1520 fu a Roma, per studiare, fino al 1527, nell'Universit\u00e0 della Sapienza, letteratura greca, latina e filosofia. Dovette avere per professore di latino il poeta Pierio Valeriano, autore di un \"De litteratorum infelicitate\", per professore di greco Pietro Alcionio e come insegnante di filosofia l'averroista Ludovico Boccadiferro.\nIntrodotto nell'ambiente romano dallo stesso vescovo di Veroli, Ennio Filonardi, Aonio frequent\u00f2 le nobili case dei Cesarini, dei Maffei e dei Frangipane, ove ascolt\u00f2 ed espresse le proprie convinzioni su temi dibattuti come quelli dell'immortalit\u00e0 dell'anima, del libero arbitrio o della lingua letteraria. Un incidente con il cardinale Alessandro Cesarini, che lo cacci\u00f2 di casa accusandolo di avergli sottratto dalla biblioteca certe note filologiche sulla \"Storia di Roma\" di Livio, fu forse decisivo per fargli abbandonare la citt\u00e0 nel 1529 e andare a Perugia a visitare il Filonardi, governatore da quello stesso anno della citt\u00e0 umbra su incarico di papa Clemente VII.\nIl soggiorno a Padova.\nIl Paleario declina la proposta del Filonardi di un incarico di insegnante di latino nell'Universit\u00e0 perugina: diretto a Padova, il 27 ottobre 1530 giunge a Siena dove si trattiene per un anno, ospite della ricca e importante famiglia di Antonio Bellanti. Ma \u00e8 il prestigioso Studio di Padova, centro della filosofia aristotelica in Italia, che attira gli interessi del giovane che conta di intrattenervisi a lungo: per questo motivo, venduti i beni posseduti a Veroli, nell'autunno del 1531 giunge nella citt\u00e0 veneta.\nS'intrattiene a Padova fino all'11 febbraio 1536, con un'interruzione di poco pi\u00f9 di un anno, nel 1533, perch\u00e9 richiamato a Siena dal Bellanti, dei quattro figli del quale sar\u00e0 precettore. A Padova frequenta Pietro Bembo, l'umanista Lazzaro Bonamico, molto amico del cardinale Reginald Pole, il quale risiedette tra Padova e Venezia dal 1532 al 1536, e in particolare dell'umanista Benedetto Lampridio.\nNel circolo intellettuale patavino era maturata l'iniziativa di tradurre in italiano, a cura dell'allievo del Bembo, Emilio degli Emili, l\"'Enchiridion militis christiani\" di Erasmo da Rotterdam, traduzione apparsa nel 1531 a Brescia, dove l'umanista indicava, a soluzione di un'autentica riforma della Chiesa, il ritorno al Vangelo quale unico testo di ispirazione per il cristiano; e alta era la considerazione del Paleario per Erasmo tanto che, subito dopo l'elezione di papa Paolo III, si diffuse la notizia della prossima convocazione di un concilio: Aonio, il 5 dicembre 1534, da Siena, dove era tornato l'anno prima, scrisse a Erasmo una lettera invitandolo a prendere l'iniziativa di un accordo con i teologi tedeschi, nella comune volont\u00e0 di giungere a una riforma della Chiesa condivisa da tutti i cristiani.\nIl Paleario non crede all'utilit\u00e0 di un concilio a cui partecipino solo persone preda \u00abdella ricchezza, dell'adulterio, dell'incesto, della corruzione, della superbia, della crudelt\u00e0\u00bb e che non possono neanche essere considerati cristiani: la soluzione sarebbe un concilio di rappresentanti della Chiesa \u00abin quanto comunione dei santi, assemblea di coloro che conducono una buona vita cristiana\u00bb.\nTornato a Padova, conclude il suo poemetto \"De animorum immortalitate\", che viene stampato nel 1536 a Lione: dedicato a Ferdinando d'Asburgo, fratello dell'imperatore Carlo V, \u00e8 accompagnato da una lettera indirizzata a Pier Paolo Vergerio, vescovo di Capodistria e allora ambasciatore pontificio presso Ferdinando, nella quale Aonio insinua il suo desiderio di poter ottenere un impiego nella corte imperiale.\nIl poemetto utilizza tanto le sue conoscenze della filosofia stoica e aristotelica che le suggestioni del neoplatonismo ficiniano, nell'espressa convinzione che l'anima umana, rivestita di divinit\u00e0, tenda naturalmente all'immortalit\u00e0. Scritto in forme lucreziane, non \u00e8 opera originale nel panorama filosofico umanistico, ma ebbe successo nei circoli intellettuali, non solo italiani, ma anche francesi e spagnoli.\nIl ritorno in Toscana.\nLasciata Padova, ritorna a Siena nel 1536, dove insegna privatamente e si occupa anche dell'educazione dei figli dell'amico Antonio Bellanti, morto quello stesso anno. Compra una casa a Colle di Val d'Elsa e si sposa l'11 ottobre 1537 con Marietta Guidotti, figlia di una famiglia di piccoli proprietari terrieri; con la dote della moglie e contraendo un forte debito, compra un'altra casa e un terreno nella vicina Cercignano. Nasceranno cinque figli, Aspasia, nel 1538, Sofonisba, nel 1540, Lampridio, cos\u00ec chiamato in ricordo dell'amico umanista, morto da poco, nel 1544, Fedro, nel 1548 e un'altra Sofonisba, cos\u00ec chiamata quando l'altra figlia dallo stesso nome si fa suora nel 1555. La primogenita Aspasia andr\u00e0 invece sposa a Fulvio di Giuliano da Colle e dal loro matrimonio nascer\u00e0 Orazio Della Rena.\nSi lega di amicizia con l'ambiente della cultura fiorentina, che mostra attenzione e anche simpatia per la riforma protestante, come l'umanista Piero Vettori, Francesco Verino il Vecchio, professore di filosofia, il letterato Bartolomeo Panciatichi, il segretario del duca Cosimo I de' Medici, Pier Francesco Riccio, il diplomatico Francesco Campana, l'umanista Pietro Carnesecchi.\nNel 1540 viene a predicare a Colle di Val d'Elsa un teologo domenicano, Vittorio da Firenze. Sembra che costui fosse informato che il circolo del Paleario non avesse fama di praticare una sufficiente ortodossia religiosa. Accus\u00f2 pubblicamente che vi fossero sostenitori delle tesi del defunto domenicano Tommaso de Vio - che a suo tempo aveva sostenuto la possibilit\u00e0 di un accordo con i riformatori tedeschi - i quali avrebbero anche attaccato con un libretto anonimo teologi cattolici della fama di un Giovanni Eck o di un Giovanni Fisher.\nLa risposta del Paleario a Vittorio da Firenze sarebbe potuta degenerare pericolosamente se non fosse intervenuto lo stesso governo della Repubblica senese a porre termine alla polemica. Ma persistettero i sospetti di luteranesimo, derivati da un'operetta, andata perduta, \"Della pienezza, satisfazione et sofficienza del sangue di Cristo\", dove il Paleario avrebbe negato l'esistenza del Purgatorio, considerata un'invenzione \u00abtratta in gran parte dai pitagorici, dai platonici e dai poeti; con l'affermazione di questa trovata viene annientata la remissione dei peccati, viene fatta grave offesa al sangue del Patto, contro l'attestazione di tutti i profeti, mentre gli apostoli insegnano in maniera molto diversa\u00bb.\nIl primo processo.\nAccusato d'eresia nel giugno 1542 davanti a un tribunale formato dal vescovo di Siena Francesco Bandini Piccolomini e da tre teologi, il 12 dicembre, dopo essere stato interrogato sui principi della fede cattolica, fu assolto per insufficienza di prove, grazie all'appoggio del cardinale Jacopo Sadoleto e alla moderata adesione alle tesi riformiste del Piccolomini che, nel Concilio di Trento, sar\u00e0 sostenitore della giustificazione per la sola fede.\nSu questa vicenda Paleario scrisse, nel 1543 o 1544, l'orazione \"Pro se ipso\", pubblicata poi nel 1552, ove immagina non solo di difendersi pubblicamente, davanti al Senato senese, presenti la moglie, gli amici e gli avversari, ma di difendere insieme la libert\u00e0 della coscienza, della cultura, dell'aperto confronto delle idee: \u00abMi vergogno di essermi imbattuto in questi tempi\u00bb - scrive - \u00abin cui non ci rende degni di onore la religiosit\u00e0, la rettitudine, la specchiata onest\u00e0, il desiderio di aiutare gli altri, l'inclinazione verso Dio [...] ma una collana d'oro, qualche simbolo di Lui portato sul mantello, anche se l'animo pieno di vizi aborre dall'onorarlo, il cuore rifugge e tutte le azioni gli sono contrarie\u00bb e non teme di ammettere di tenere in alta considerazione teologi sospetti come Ecolampadio, Erasmo, Bucero, Melantone, Lutero: \u00abColoro che accusano i tedeschi, per gli argomenti desunti dai commenti, accusano Origene, Crisostomo, Cirillo, Ireneo, Ilario, Agostino, Girolamo: e se io mi sono proposto di imitare costoro, perch\u00e9 m'importuni, perch\u00e9 cianci che io sarei d'accordo con i tedeschi? Se essi seguono quei santissimi uomini, a me non \u00e8 lecito seguirli?\u00bb.\nScrive di non preoccuparsi della minaccia delle punizioni: \u00abnon \u00e8 indecoroso essere battuto con la verga, essere sospeso alla fune, ficcato in un sacco, gettato in pasto alle bestie feroci, bruciato, se con questi supplizi la verit\u00e0 deve essere portata alla luce\u00bb. E conclude ricordando Bernardino Ochino, il generale dei cappuccini costretto a fuggire dall'Italia per evitare i rigori dell'Inquisizione.\nProgetto di riforma.\nL'anno dopo, il 20 dicembre 1544, alla notizia della convocazione, prevista per il 25 marzo 1545, di un concilio a Trento, scrive da Roma una lettera a Lutero, a Calvino, a Melantone e a Bucero, simile a quella che aveva scritto dieci anni prima a Erasmo, in cui afferma di aver elaborato, insieme ad alcuni \"fratelli\" - non specificati, ma si pensa almeno a Lelio Torelli e a Mariano Sozzini - un progetto per risolvere i problemi della Chiesa.\nRibadito che papa Paolo III, la curia e la maggior parte dei vescovi sono corrotti e intendono solo mantenere il loro potere sulla comunit\u00e0 dei credenti e persino sul potere laico, occorre che il nuovo concilio, affinch\u00e9 sia realmente produttivo e governato dallo Spirito Santo, debba essere convocato dall'imperatore e dai re e dai pr\u00ecncipi dei diversi Stati europei; la comunit\u00e0 dei fedeli indicher\u00e0 uomini esperti e onesti e, attraverso successive selezioni, si individueranno sei o sette persone per ogni nazione, fino a giungere, insieme a dodici vescovi scelti dal papa e dagli altri vescovi per la loro vita irreprensibile, a un'assemblea conciliare di \"giudici\" che, godendo di ogni garanzia di agire e parlare liberamente, ascolter\u00e0 tutte le petizioni popolari, decidendo nel merito per il bene del popolo cristiano.\nSi trattava di una proposta rivoluzionaria per l'assoluta preminenza data all'elemento popolare, la \"plebs sancta\", che non aveva nessuna possibilit\u00e0 di essere accolta, n\u00e9 dalle autorit\u00e0 ecclesiastiche n\u00e9 da quelle civili e forse nemmeno dai riformatori tedeschi, la cui risposta alla lettera, se mai ci fu, non \u00e8 nota.\nA Lucca.\nIl concilio si apr\u00ec a Trento il 13 dicembre 1545 senza la partecipazione dei protestanti\u00a0\u2013 fra loro anche divisi in luterani, calvinisti e zwingliani \u2013 segnando la definitiva frattura del mondo cristiano.\nPer Paleario, dopo l'esperienza del processo, era necessario allontanarsi da Siena: il 28 luglio 1546, forse per interessamento di Pier Vettori, ottenne la nomina di professore di lettere classiche nelle scuole superiori della Repubblica di Lucca (vedi Universit\u00e0 di Lucca), prendendo servizio il 1\u00ba novembre. Il suo compito consisteva nell'insegnamento di Cicerone, Virgilio, Orazio e Catullo, di un autore greco e di pronunciare due orazioni ogni anno, a marzo e settembre, a educazione dei giovani affinch\u00e9 apprendessero le forme dell'eloquenza.\nPronuncer\u00e0 in tutto, dal 1546 al 1550, nove \"Orationes ad Senatum Populumquem Lucensem\", pubblicate a Lucca nel 1551 e scriver\u00e0 il \"Dialogo intitolato il Grammatico, overo delle false esercitazioni delle Scuole\", stampato a Venezia solo nel 1567, ove spiega che il compito del retore \u00e8 di presentare i testi e di commentarli, spiegando il loro significato filologico e storico, in modo che gli allievi ripetessero a lungo in s\u00e9 stessi i concetti esposti nella lezione. Nelle orazioni esalta la repubblica perch\u00e9 ha costituito un governo che unisce aristocrazia e borghesia, condanna una rivolta, recentemente avvenuta, del popolo minuto, la cosiddetta \"rivolta degli Straccioni\", invitando tuttavia i ricchi a tener conto delle necessit\u00e0 dei pi\u00f9 poveri: mostra, in queste opere di retorica circostanza, un equilibrio razionalistico d'impronta erasmiana.\nMa non dovette limitarsi a neutre presentazioni di opere classiche, se nella sua \"Cronica\" di Lucca Giovanni Sanminiati lo considera responsabile della diffusione del luteranesimo fra i lucchesi, indotti all'eresia \u00abda falzi predicatori e da un maestro primo della scuola della grammatica nominato Laonio, che invece delle buone lettere in che era peritissimo, imprimeva questa falza dottrina\u00bb.\nLa posizione dei sospetti di luteranesimo si fa particolarmente difficile in questi anni: non pochi, nel 1555, partiranno alla volta di Ginevra: Paleario, il cui incarico d'insegnante scade alla fine del 1554, non ne chiede il rinnovo e, munito di salvacondotto a causa della guerra tra Firenze e Siena, parte alla volta di Colle di Val d'Elsa per riunirsi con la famiglia.\n\u00c8 datata 15 agosto 1555 la dedica del suo scritto \"Dell'economia o vero del Governo della casa di messer Aonio Paleari\" che \u00e8 il seguito di un precedente, che trattava del \"Governo della citt\u00e0\", andato perduto. Svolto in forma di dialogo, si rif\u00e0 a una tradizione che annovera, tra gli altri, il \"Della famiglia\" dell'Alberti e il \"Re uxoria\" di Francesco Barbaro; concepito il matrimonio con una donna come \u00abcara compagnia, che del ben tuo s'allegri, come del suo medesimo, del male s'attristi, come del suo stesso\u00bb, vi afferma l'eguaglianza fra uomo e donna, con un'armonia di vita che solo pu\u00f2 realizzarsi grazie alla conformit\u00e0 dei costumi e della religione, all'accordo sull'educazione dei figli, al buon trattamento dei servi, nell'amare \u00abciascuno che della specie dell'uomo sia\u00bb.\nAnche in questo trattato \u00e8 esplicita una violenta polemica con l'istituzione ecclesiastica, della quale Paleario rifiuta ogni ingerenza nell'educazione dei figli, perch\u00e9 \u00ablo sciocco fraticello\u00bb ha una visione retriva dell'educazione della donna, che vuole mantenere sottomessa, ignorante e bigotta, n\u00e9 manca un duro attacco alla curia romana, \u00abviziosa e lorda feccia di tutti i vizi, incomportabile ricetto di ogni scelerit\u00e0 e corrotta vita, esaltatrice e sostegno d'ignoranti e d'adulatori\u00bb. Ma per Paleario restano importanti per una buona educazione dei figli le \u00abscritture sante dove sono ascosi tutti i tesori della sapienza di Dio\u00bb le quali ci inducono al timore di Dio \u00abper lo quale la semplice fanciullezza segue la buona via di costumi, la vaga giovanezza s'astiene da molti vizi, l'et\u00e0 piena non fa cosa non degna di lode, l'inferma vecchiezza allegramente vive sostenuta da altissime speranze\u00bb.\nA Milano.\nCon l'appoggio di Francesco Grasso, giurista milanese, di Annibale della Croce, umanista e gi\u00e0 segretario del Senato milanese e del precettore, gi\u00e0 insegnante di retorica a Como, Primo Conte, Paleario ottiene dal Senato di Milano la cattedra di studi umanistici rimasta vacante dalla morte del professore Marcantonio Maioragio, avvenuta il 4 aprile 1555 e nella chiesa di Santa Maria della Scala, il 29 ottobre 1555, tiene l'orazione inaugurale, che fu stampata poche settimane dopo col titolo di \"Prefatio de ratione studiorum\".\nIn essa sostenne il legame fra scienza e retorica, in un'unione fra l'Aristotele della \"Politica\" e il maestro di retorica Cicerone, lo studio dei quali, per Paleario, \u00e8 di grande utilit\u00e0 per i giovani che volessero dedicarsi alla cosa pubblica. Nel dialogo \"Il grammatico\" sostiene che la lingua latina \u00e8 il veicolo per la conoscenza della cultura del tempo, non gi\u00e0 l'occasione di esercitazioni retoriche.\nNella cerchia delle sue amicizie, si annoverano l'umanista Publio Francesco Spinola, il cardinale Cristoforo Madruzzo, governatore di Milano dal 1556 al giugno 1557, lo storico Giovanni Michele Bruto, che lo defin\u00ec \u00abpoeta summo atque oratore summo\u00bb, Mino Celsi, senese, autore di un \"De haereticis capitali supplicio non afficiendis\", erasmiano, col quale condivise la rivendicazione della libert\u00e0 di coscienza e della tolleranza religiosa.\nCon l'abdicazione di Carlo V e la successiva pace di Cateau-Cambr\u00e9sis s'illuse che si potesse instaurare in Europa un periodo decisivo di tranquillit\u00e0 fra le nazioni e di tolleranza religiosa: l'orazione \"De pace\" si fa portatrice di queste sue speranze. Ma gi\u00e0 il 13 gennaio 1559 si rifece vivo a Milano quel Vittorio da Firenze, promotore del processo senese a carico di Aonio, denunciandolo nuovamente d'eresia; le generiche accuse portate dal domenicano non furono ritenute sufficienti dall'inquisitore Angelo da Cremona che il 23 febbraio 1560 assolse l'umanista. Nella Svizzera riformata non andavano meglio le cose: i calvinisti perseguitavano coloro che ai loro occhi apparivano eretici, mandando al rogo Michele Serveto e affogando gli anabattisti.\nIn tutta l'Italia, a seguito della conclusione del Concilio di Trento, si rafforza la vigilanza contro la propaganda protestante: nel marzo del 1563 l'inquisitore di Milano ordinava di controllare i traffici commerciali con \u00abSquizzeri e Grisoni, li quali sotto specie di mercanzie, che mandano in diverse parti del mondo, hanno intelligenze e corrispondenze secrete non solo pertinenti alla lor setta, ma di pigliare a certi tempi l'armi in mano et sollevarsi contro li lor pr\u00ecncipi\u00bb, e nel 1565 s'insediava nell'arcivescovado di Milano quel Carlo Borromeo che assumer\u00e0 nell'istruzione dei fedeli e, insieme, nella repressione dell'eresia, con la creazione di una rete capillare d'informatori, il principale compito della sua opera pastorale.\nL\"'Actio in pontifices romanos\".\nNel 1566 termina di scrivere quella che rimane la sua opera principale, l\"'Actio in Pontifices Romanos et eorum asseclas ad imperatorem Romanum, reges et principes Christiane reipublicae, summos oecumenici concilii praesides, conscripta cum de concilio Tridenti habendo deliberaretur\", inviandola il 12 settembre 1566 al calvinista svizzero Theodor Zwinger, laureato medico a Padova e professore nell'Universit\u00e0 di Basilea, perch\u00e9 la trasmetta ai capi della Chiesa riformata di Basilea e di Augusta.\nPaleario vorrebbe che l'opera, che sar\u00e0 pubblicata nel 1600 a Heidelberg, costituisse una base di discussione teologica in vista di quell'auspicato Concilio, allargato anche ai laici, che egli aveva gi\u00e0 proposto pi\u00f9 di vent'anni prima ai maggiori esponenti protestanti.\nEsordisce rivolgendosi ai pr\u00ecncipi affinch\u00e9, rigettando l'opinione dell'infallibilit\u00e0 papale definita eronea, divengano essi i nuovi apostoli che ristabiliscano l'autentica verit\u00e0 evangelica; sostiene che infatti, fin dalle origini, esistettero falsi apostoli che pervertirono quella verit\u00e0, introducendo, in luogo della giustificazione per la sola fede nell'opera di Cristo, quella per le opere umane e i precetti ecclesiastici. Rifiutata la tradizione della Chiesa, che non pu\u00f2 esse anteposta alla Scrittura, considera superstizioni la fede nel purgatorio, il culto delle reliquie, il celibato dei preti e la dottrina della transustanziazione.\nSecondo Paleario Ges\u00f9 Cristo, e non il papa, \u00e8 l'unico capo della Chiesa, la quale \u00e8 formata da tutti i credenti di ogni tempo e di ogni luogo, eletti e giustificati; \u00e8 evidente invece che nella Chiesa storica vi siano stati e vi siano, insieme con buoni cristiani, anche cristiani di poca o nessuna fede, e dunque non cristiani; se ci\u00f2 \u00e8 avvenuto, secondo Paleario, \u00e8 perch\u00e9 in luogo dell'insegnamento evangelico della Chiesa fondata su Cristo, si \u00e8 sostituito l'insegnamento di una Chiesa fondata sul primato di Pietro e dei suoi presunti successori. Se allora il papato \u00e8 il responsabile primo del traviamento della Chiesa, \u00e8 necessario che un concilio ristabilisca la vera dottrina, elimini la corruzione ecclesiastica e ristabilisca l'unit\u00e0 dei cristiani.\nNel trattato Aonio Paleario sostiene che il papato, con i suoi privilegi e la sua avidit\u00e0 di ricchezze, non \u00e8 solo responsabile della crisi della Chiesa, ma anche dei mali che attanagliano l'Italia, luogo di guerre cui partecipano gli stessi papi, ove liberamente agiscono prostitute, lenoni e simoniaci, ma s'incarcerano, si torturano e si mandano a morte coloro che chiedono la restaurazione della parola del Vangelo.\nIl trattato si chiude respingendo l'imposizione del giuramento ai cristiani, in quanto sarebbe vietato dal Vangelo (\"Matteo\", 5, 33\u00a0\u2013 36) e con il presentimento del proprio futuro martirio: \u00abse accadr\u00e0 qualcosa di grave a me, che ho assunto la causa comune per la gloria di Cristo, per la salvezza dei fratelli, con una decisione pericolosa ma con animo pio, certo non mi rincrescer\u00e0 se, per aver difeso il Vangelo del figlio di Dio, accadr\u00e0 quel che deve accadere. Vieni, dunque, carnefice, lega le miei mani, copri il mio capo: mi offro ai tormenti e all'ira dei pontefici, colpisci con la scure! Quanto grande sar\u00e0 questa crudelt\u00e0 e sevizia che la morte stessa non possa saziare? I papi non sono soddisfatti finch\u00e9 le nostre viscere non saranno dilaniate e gettate nel fuoco. Vieni, carnefice! Sopporteremo anche questo\u00bb.\nL'ultimo processo.\nNel 1567 Paleario chiese al tipografo di Basilea Tommaso Guarino la ristampa delle sue opere, nel frattempo esaurite, con l'accortezza di non indicare, nel frontespizio, che esse erano state riviste e approvate dall'autore; questa cautela fu per\u00f2 disattesa e cos\u00ec l'inquisitore di Milano, Angelo da Cremona, trov\u00f2 nell'orazione \"Pro se ipso\" gli stessi elogi dei teologi protestanti e gli stessi attacchi alla Chiesa cattolica contenuti nella precedente edizione.\nIl 19 aprile Paleario fu sottoposto a un primo interrogatorio e il 20 agosto riceveva l'ingiunzione di presentarsi al Tribunale dell'Inquisizione di Roma. Incarcerato a Milano, Aonio present\u00f2 in settembre certificati medici che attestavano la sua impossibilit\u00e0 di mettersi in viaggio: gli fu accordata una dilazione e fu liberato ma il 2 maggio 1568, alla nuova ingiunzione giuntagli da Roma, dovette obbedire. Vane erano state le sue richieste di intercessione rivolte una, indirettamente, al principe di Sabbioneta Vespasiano Gonzaga, che Aonio consolava della perdita della moglie Anna d'Aragona e una esplicita, all'imperatore Massimiliano II: alla fine di agosto 1568 \u00e8 rinchiuso nel carcere romano di Tor di Nona.\nDal 16 settembre, data del primo interrogatorio, fino alla fine dell'anno, il processo sembra procedere stancamente: la svolta avviene il 14 gennaio 1569, con nuove testimonianze contro il Paleario, delle quali non si conosce tuttavia il contenuto, se non che riguardano l'opera \"Pro se ipso\"; si conosce la dichiarazione dell'umanista fatta ai giudici il 18 marzo: \u00abSe le vostre signorie hanno tanti testimoni contro di me, \u00e8 inutile che arrechiate a me e a voi ulteriore molestia. Ho deliberato di seguire il consiglio del beato Pietro apostolo, il quale dice. \"Cristo soffr\u00ec per noi e vi ha lasciato un esempio affinch\u00e9 seguiate le orme di Colui che non commise peccato, e nella cui bocca non fu trovato inganno: il quale, venendo maledetto, non malediceva; venendo esposto, non minacciava, ma si consegnava a colui che lo giudicava ingiustamente\". Giudicate, dunque, e condannate Aonio e sia data soddisfazione ai miei detrattori e al vostro ufficio\u00bb.\nNell'interrogatorio del 6 giugno afferma che \u00abnon pu\u00f2 essere vicario di Cristo e successore di Pietro chi non ha amore per il prossimo\u00bb e che \u00abnon \u00e8 lecito che chi agisce come vicario di Cristo e successore di Pietro punisca e agisca cos\u00ec contro gli eretici. Chi si comporta cos\u00ec non opera come vicario di Cristo\u00bb; il 19 luglio conferma la sua professione di fede, e rifiuta di riconoscersi in errore, perch\u00e9 \u00abchi \u00e8 prossimo a vedere la gloria di Cristo non pu\u00f2 errare\u00bb. In agosto rifiuter\u00e0 ancora di riconoscersi colpevole di alcunch\u00e9 e non coinvolse mai alcun amico di fronte al tribunale, che allontana ancora la sentenza, lasciandolo in carcere; due teologi vengono ogni tanto a visitarlo, disputando con Paleario, il quale sostiene che una sola \u00e8 l'eresia: non amare Dio e il prossimo.\nIl 4 ottobre 1569 affronta l'ultimo interrogatorio, nel quale non riconosce errori, e accusa papa Pio V di aver tolto dal breviario il nome di Cristo e di essere in peccato mortale per aver fatto uccidere gli eretici: Aonio fa, in forma indiretta, un confronto fra la Riforma protestante che pone al centro Cristo e la Controriforma cattolica che abbandona la centralit\u00e0 di Cristo, sostituita dalla centralit\u00e0 del papato.\nLa condanna.\nI giudici concludono che Aonio \u00abnegava che esistesse e che si ritrovasse il purgatorio; disapprovava l'uso di seppellire i morti nelle chiese e sosteneva che si doveva allontanare in altro modo il fetore dei cadaveri; affermava che questo era il costume degli antichi romani, che decisero di seppellire i morti fuori dell'Urbe; disprezzava e aveva una pessima opinione della condizione e dell'abito dei monaci, paragonati ai sacerdoti di Marte, che portavano gli ancili attraverso Roma cantando e danzando, e ai sacerdoti di Cibele i quali, con vesti lacerate, torcevano il collo come una torcia, e ai magi dei Galli; li derideva anche per i vari abiti religiosi; sembrava attribuire la giustificazione alla sola fede nella misericordia divina, che ha rimesso i peccati per l'opera di Cristo\u00bb.\nIl 14 giugno 1570 i cardinali preposti all'inquisizione gli ordinano l'abiura; \u00abVenerd\u00ec 30 giugno 1570, dinanzi al Santissimo, gli illustrissimi e reverendissimi predetti cardinali, tenuto conto di ci\u00f2 che disse Aonio Paleario e avendo egli dichiarato di non volere in nessun modo portare l'abitello [\"l'abito imposto dalla Chiesa agli eretici\"] come gl'imponeva la sentenza, lo giudicarono impenitente e pertanto doversi consegnare al giudice secolare perch\u00e9 fosse punito secondo le sacre leggi; ordinarono perci\u00f2 che fosse consegnato al reverendissimo governatore dell'alma Urbe\u00bb.\nAll'alba del 3 luglio 1570 scrive le sue due ultime lettere, dirette ai figli Lampridio e Fedro e alla moglie Marietta:\nFu impiccato e il cadavere fu bruciato sulla piazzetta allora posta davanti a ponte Sant'Angelo, dove tre anni prima, il 21 settembre 1567, era stato decapitato e bruciato Pietro Carnesecchi."}
{"id": "707231", "revid": "696787", "url": "https://it.wikipedia.org/wiki?curid=707231", "title": "Iliade (Monti)", "text": "L'Iliade \u00e8 la traduzione in lingua italiana dell'opera omonima di Omero, scritta in versi dal italiano Vincenzo Monti.\nGenesi dell'opera.\nIl poeta gi\u00e0 da ragazzo aveva iniziato un tentativo di resa del testo omerico in ottava rima intorno al 1788. Nel 1807 Ugo Foscolo pubblic\u00f2 un suo \"Esperimento di traduzione della Iliade\" comprendente il suo abbozzo di traduzione poetica del Canto I, la versione letterale in prosa di Melchiorre Cesarotti e quella dello stesso canto donatagli l'anno prima dal Monti. La dedicatoria riporta il seguente commento:\nA tale memorabile dedicatoria, in cui l'amico gi\u00e0 preannunciava futuri dissapori in seguito insanabili, il Monti risponde con il saggio \"Considerazioni sulla difficolt\u00e0 di ben tradurre la protasi dell'Iliade\" (1807), sintomatica di un rinnovato fervore. Stimolato dal finale \"omerico\" dei \"Sepolcri\" foscoliani, dalla crescente estraneit\u00e0 per i pur sempre pi\u00f9 perfetti versi d'occasione e celebrativi egli tent\u00f2 e persegu\u00ec la composizione epica abbandonata in giovent\u00f9:\nNel 1809 il Monti pubblic\u00f2 la versione del Canto II e infine, dopo un \"disperato lavorare\" (Epistolario, vol. III, p.\u00a0303) complet\u00f2 l'edizione con dedica al Vicer\u00e9 d'Italia Eugenio di Beauharnais.\nLa prima edizione in tre volumi porta la data 1810, ma il terzo volume apparve solo nel 1811: la stampa fu per\u00f2 aspramente criticata dall'autore per i troppi errori in essa contenuti; una seconda edizione, corretta sulla scorta dei numerosi consigli ricevuti da Luigi Lamberti, Andrea Mustoxidi ed Ennio Quirino Visconti, usc\u00ec in due volumi nel 1812. Altri emendamenti furono apportati dal traduttore nella terza edizione del 1820 e nella quarta definitiva del 1825.\nStile: questioni critiche.\nNel clima neoclassicista, l\"'Iliade\" gli si offr\u00ec spontanea, come un pretesto all'esercizio della sua arte duttile e varia, sfarzosa, ricca di colori. Per una miglior comprensione dell'opera va precisato comunque il rapporto del Monti con la tradizione epica italiana, con l'originale greco, e con la temperie letteraria del suo tempo.\nMetrica.\nL\"'Iliade\" del Monti \u00e8 tradotta in endecasillabi sciolti.\nL'idea iniziale di tradurre il poema epico greco con le convenzioni del poema epico italiano si rivel\u00f2 impraticabile: l'ottava si dimostr\u00f2 per lui metro insormontabile, \u00ab\"per la grande difficolt\u00e0 di assoggettare alla tirannia delle rime le sentenze del testo\"\u00bb (Epistolario).\nProprio per confermare tale assunto il tentativo fu poi attuato nel 1824 col \"Saggio di traduzione in ottava rima\", con lo scopo di dimostrare \"per absurdum\" l'impossibilit\u00e0 di ottenere i medesimi risultati della resa in endecasillabi sciolti.\nNel 1803 Monti aveva pubblicato una traduzione poetica delle \"Satire\" di Persio. Di esse tre sono tradotte in endecasillabi sciolti e tre in terzine sull'esempio ariostesco: in particolare nella sesta si impose di mantenere lo stesso numero di versi dell'originale uscendo vittorioso dalla difficilissima prova: la traduzione riscosse infatti un notevole successo contemperando la concisione dell'originale con la divulgazione in lingua italiana di un testo notoriamente complesso.\nL\"'Iliade\" invece fu resa con grande libert\u00e0. Ci\u00f2 \u00e8 dovuto non solo all'estensione dell'opera, ma anche alla volont\u00e0 del traduttore di non effettuare una traduzione letterale da una lingua che non conosceva alla perfezione.\nTesto seguito.\nCerto l'autore ha sempre esagerato anche nell'epistolario la propria ignoranza della lingua greca, a maggior ragione se messo a confronto con la solidit\u00e0 linguistica del madrelingua neogreco Foscolo, che a seguito della rottura del rapporto di amicizia non gli risparmi\u00f2 al riguardo ostili epigrammi. Ma anche avendo una preparazione approfondita della lingua dell'originale il Monti non avrebbe certo avuto gli scrupoli di aderenza al testo qualora questi lo avessero ostacolato.\nEgli si serv\u00ec con continuit\u00e0 sia di edizioni del testo greco con traduzione latina a fronte, ma soprattutto della versione letterale in prosa del Cesarotti (Padova, 1786-1794).\nAttualizzazione.\nAd Omero erano all'epoca attribuite critiche di pretesa \"barbarie\" e ripetitivit\u00e0, la presenza di contraddizioni e illogicit\u00e0 che solo nel XX secolo si scoprir\u00e0 trattarsi di elementi tipici della \"dizione formulare\" presente nell'epos orale. Monti corresse queste presunte imperfezioni agendo in direzione della \"iperletterariet\u00e0\" consentitagli dalla lingua poetica neoclassica e dallo sperimentatissimo armamentario di figure retoriche, perifrasi e parafrasi volte a dare al testo una continua variet\u00e0. Questa operazione, peraltro, va in direzione contraria alla contemporanea introduzione di ripetizioni formulari tolte di peso da Omero nella traduzione di \"Ossian\" di Melchiorre Cesarotti o al rispetto persino eccessivo del testo nella contemporanea traduzione dell\"'Odissea\" di Ippolito Pindemonte.\nLa disinvoltura traduttoria di Monti gli consent\u00ec, assieme alla velocit\u00e0 di esecuzione nella traduzione, di assumere una uniformit\u00e0 di tono e registro che lo stesso Omero non presenta: ne deriva una costante levigata enfasi, che richiama alla mente le opere plastiche del Canova. Ma Monti assomiglia ad un moderno Omero, lo spirito eroico-drammatico proprio del poema non \u00e8 mai tradito, l'impressione che ne deriva, dall'antico e dal moderno, \u00e8 ancora di identificazione pi\u00f9 che di distanziamento.\nFortuna dell'opera.\nNonostante non si basi sul testo originale greco del poema, bens\u00ec ritraduca dal latino e dalla prosa italiana del Cesarotti, quella di Vincenzo Monti \u00e8 la traduzione pi\u00f9 famosa in italiano.\nFin dalla prima edizione l'opera assurse al rango di \"classico della letteratura\": non si pu\u00f2 dire che mancassero le traduzioni del testo omerico, ma certamente Monti riusc\u00ec ad operare il miracolo di adattare il testo iliadico alle aspettative del gusto moderno.\nIl successo fu sancito anche dall'ingresso dell'opera nell'istruzione scolastica, da cui non \u00e8 tuttora uscita.\nLe riserve di Foscolo e Tommaseo sull'operazione sono note, e oggi interpretabili come la voce di un nuovo corso del gusto letterario, quello della traduzione foscoliana del \"Viaggio sentimentale\" di Sterne e dei \"Canti popolari greci e slavi\" piuttosto che del sermone \"Sulla mitologia\" (1825).\nNella sua edizione delle opere del Monti, l'autorevole giudizio di Manara Valgimigli d\u00e0 la misura del controverso rapporto tra poeta e traduttore, avvalorando le ragioni del poeta rispetto a quelle del filologo:"}
{"id": "707234", "revid": "2519", "url": "https://it.wikipedia.org/wiki?curid=707234", "title": "Menocchia", "text": "La Menocchia \u00e8 un torrente della regione Marche. Sfocia in Adriatico nel territorio di Cupra Marittima, solcando la valle che ne prende il nome (Valmenocchia), nei territori di Montalto delle Marche, Carassai, Cossignano, Ripatransone, Montefiore dell'Aso e Massignano.\nHa come affluente di sinistra il fosso San Pietro; quelli di sinistra sono il fosso di Coso e fosso Santimero.\nNel 1571, a causa di un'improvvisa piena, vi trov\u00f2 la morte Ascanio Condivi."}
{"id": "707236", "revid": "5296", "url": "https://it.wikipedia.org/wiki?curid=707236", "title": "I Liberal-socialisti - La Rosa nel Pugno", "text": ""}
{"id": "707242", "revid": "712828", "url": "https://it.wikipedia.org/wiki?curid=707242", "title": "Y\u00e8n", "text": ""}
{"id": "707251", "revid": "287204", "url": "https://it.wikipedia.org/wiki?curid=707251", "title": "Elettra (Hofmannsthal)", "text": "Elettra (\"Elektra\") \u00e8 una tragedia in un atto unico di Hugo von Hofmannsthal, scritta tra il 1901 e il 1903, incentrata sulla figura di Elettra. Venne inscenata per la prima volta il 30 ottobre 1903 al Kleines Theater di Berlino per la regia di Max Reinhardt, che spinse l'autore a scriverla. Il personaggio di Elettra fu ispirato dalla lettura dell\"Elettra\" di Sofocle e dedicato a Eleonora Duse, che per\u00f2 non recit\u00f2 mai il ruolo pensato dall'autore.\nL'opera fu successivamente adattata come libretto per l'omonima opera di Richard Strauss, rappresentata il 25 gennaio 1909."}
{"id": "707274", "revid": "1363832", "url": "https://it.wikipedia.org/wiki?curid=707274", "title": "Ermenegildo (principe visigoto)", "text": "Origine.\nErmenegildo era il figlio primogenito del re dei visigoti Leovigildo e della sua prima consorte, Teodosia, la figlia del governatore bizantino della provincia Cartaginense. Fu inoltre fratello del re dei visigoti Recaredo I.\nBiografia.\nNel 573, il padre, alla morte del re dei Visigoti, suo fratello Liuva I, succedendogli sul trono nomin\u00f2 i propri figli, Ermenegildo e Recaredo duchi di Toledo e Narbona (non si conosce l'esatta distribuzione delle cariche), facendoli cos\u00ec partecipi del governo del regno perch\u00e9 controllassero le province del regno mentre lui, Leovigildo, era impegnato nella guerra contro i distretti bizantini del nord al confine col regno degli Svevi, come risulta dalle cronache del vescovo di Girona, Giovanni di Biclaro.\nNel 579 Ermenegildo spos\u00f2 la principessa Ingonda, figlia del re dei Franchi dell'Austrasia, Sigeberto I [il figlio quintogenito (il vescovo Gregorio di Tours (536 \u2013 597) lo elenca come quarto figlio), del re dei Franchi Sali della dinastia merovingia, Clotario I e, sempre secondo Gregorio di Tours, della sua terza moglie, Ingonda, di cui non si conoscono gli ascendenti] e di Brunechilde, la figlia secondogenita del re dei visigoti Atanagildo e di Gosvinta dei Balti (?-589), molto probabilmente, figlia del re Amalarico, ultimo sovrano della dinastia dei Balti. Il matrimonio \u00e8 confermato anche dalle cronache di Giovanni di BiclaroDato che la madre Brunechilde (o Brunilde), al momento delle nozze (566) aveva abbracciato il cattolicesimo, anche la figlia Ingonda era una fervente cattolica mentre Ermenegildo era stato educato nel credo ariano.\nDopo il suo arrivo alla corte di Toledo, molti furono i tentativi di convertire Ingonda ai precetti di Ario, soprattutto da parte di Goisvinta, fervente ariana, vedova di Atanagildo e madre di Brunechilde, quindi nonna di Ingonda, ma anche suocera, in quanto, da poco, aveva sposato, in seconde nozze, Leogivildo (fratello di Atanagildo) e quindi era la matrigna di Ermenegildo; secondo le cronache di Gregorio di Tours, dopo la dolcezza us\u00f2 le minacce e poi la violenza, senza tuttavia riuscire a fare abbandonare a Ingonda la propria fede; e, non solo Gregorio di Tours, ma anche Paolo Diacono, scrivono che, col tempo, Ingonda riuscisse a convertire anche il marito.\nQuesta situazione port\u00f2 Ingonda a lamentarsi sia coi cattolici di Spagna e di Settimania sia coi Franchi e la sua famiglia di origine. Leovigildo per evitare che le cose peggiorassero, per allontanare Ingonda da Gosvinda nomin\u00f2 (579) Ermenegildo governatore di una provincia di frontiera, la Betica.\nDopo il trasferimento a Siviglia, fu Ermenegildo a trovarsi in un ambiente cattolico e sotto l'influenza di Ingonda e quella di Leandro, che Ermenegildo aveva conosciuto dopo essere stato nominato governatore della Betica, fu proprio Ermenegildo ad essere convertito al credo niceano. La notizia cre\u00f2 fermento nella Betica, diverse citt\u00e0 si ribellarono e proclamarono re Ermenegildo, che accett\u00f2 (l'alto clero condann\u00f2 la rivolta come testimoniarono Gregorio di Tours, Giovanni di Biclaro ed Isidoro di Siviglia, che definirono Ermenegildo un usurpatore). Una volta venuto a conoscenza di quello che era successo, preoccupato sia per gli effetti politici che tale conversione poteva comportare, sia per gli stretti rapporti intrattenuti da Ermenegildo con i bizantini stanziati nel sud della penisola iberica e gli Svevi nel nord (Galizia), Leogivildo cerc\u00f2 attraverso lusinghe e minacce di far tornare il figlio alla fede ariana, ma senza alcun esito.\nAllora sempre nel 580 convoc\u00f2 a Toledo un sinodo di vescovi ariani, che sanc\u00ec che per la conversione all'arianesimo non fosse necessario un secondo battesimo, ma sarebbe bastato l'imposizione delle mani; ma solo una piccola parte di cattolic\u00ec ader\u00ec all'invito del concilio e ad eccezione di pochi nobili, il clero cattolico, eccetto il vescovo Vincenzo di Saragozza, non si convert\u00ec, neppure con le persecuzioni che portarono all'abolizione dei privilegi della chiesa cattolica, alla confisca dei beni ed alla messa al bando di nobili ed ecclesiastici ed infine all'uccisione di altri nobili ed ecclesiastici (secondo l\"Historia\" di Isidoro di Siviglia riusc\u00ec a convertire solo qualche prete e qualche laico).\nNel frattempo Ermenegildo aveva rinforzato la sua posizione, ottenendo il favore di alcune importanti citt\u00e0, come Merida e Caceres.\nNel 581 Leovigildo fu impegnato contro i Baschi della Biscaglia. Terminata questa campagna impieg\u00f2 buona parte del 582 a organizzare un potente esercito per poter effettuare una energica azione contro il figlio ribelle. Quando fu pront\u00f2 si mise in marcia e conquist\u00f2 Caceres e Merida, costringendo le truppe di Ermenegildo al Guadalquivir in difesa di Siviglia. Prima di attaccare questa citt\u00e0, Leovigildo nel 583 corruppe, con 30.000 soldi d'oro, le truppe bizantine, che avrebbero dovuto appoggiare Ermenegildo che sub\u00ec una pesante sconfitta davanti a Siviglia, che fu messa sotto assedio e Leovigildo and\u00f2 incontro al re dei Suebi Miro, che veniva in aiuto ad Ermenegildo, sconfiggendolo e costringendolo a rientrare nei suoi domini. Ermenegildo, che aveva lasciato Siviglia per cercare aiuto inutilmente dai Bizantini, nel 584, si rifugi\u00f2 in un santuario, a Cordoba. Leovigildo, non volendo violare la sacralit\u00e0 dell'edificio, invi\u00f2 il fratello di Ermenegildo, Recaredo, ad offrire la pace, che fu accettata. Solo allora la citt\u00e0 di Siviglia, dopo quasi due anni di assedio, si arrese..\nErmenigildo fu arrestato e dopo essersi prostrato ai piedi del padre, fu esiliato a Valencia. Poco dopo, per una ragione rimasta ignota, fu trasferito a Tarragona, affidato al duca Sigeberto, che avrebbe dovuto sorvegliarlo attentamente per impedirgli la fuga, che avrebbe portato ad una nuova guerra civile. Il vescovo Leandro, invece, fu costretto a riparare in Mauretania.\nDurante la sua prigionia Ermenegildo si sottopose a flagellazioni e mortificazioni, pregando Dio di liberarlo dai propri patimenti. Durante la Pasqua del 585 fu inviato presso di lui un vescovo ariano, nel vano tentativo di barattare la sua conversione con la salvezza della sua vita; al suo rifiuto, il duca Sigeberto, di una sua iniziativa, fece uccidere Ermenegildo (Giovanni di Biclaro, vescovo di Gerona scrisse \u00abErmenegildo venne ucciso a Tarragona da Sigeberto\u00bb); infatti il fratello di Ermenegildo, Recaredo, appena salito al potere lo fece giustiziare. Altre fonti invece accusano Leovigildo che ordin\u00f2 l'esecuzione del figlio, che fu decapitato il 13 aprile 585. come riportano i \"Dialoghi\" di papa Gregorio Magno.Ingonda, che fino ad allora era sempre rimasta al fianco del marito, cerc\u00f2 di ritornare nel regno dei Franchi, ma venne fatta prigioniera dai Bizantini che la inviarono a Costantinopoli insieme al figlioletto Atanagildo. Brunechilde tent\u00f2 di salvarla, ma, nello stesso 585, Ingunde mor\u00ec in Sicilia, durante il viaggio. Atanagildo arriv\u00f2 sano e salvo alla meta e sar\u00e0 allevato alla corte di Costantinopoli.\nI fedeli cristiani ritengono che la successiva conversione al credo di Nicea di Recaredo, che succedette al padre nel 586, fu dovuta all'intercessione del fratello.\nCulto.\nSu petizione di Filippo II di Spagna nel millesimo anniversario della sua morte (1586), papa Sisto V concesse alla Spagna di poterne celebrare la festa. Papa Urbano VIII estese la festa a tutta la Chiesa. Assieme a san Fernando \u00e8 il santo patrono dei monarchi spagnoli. Viene venerato il 13 aprile dalla Chiesa cattolica, il 1\u00ba gennaio e il 1\u00ba novembre da quella ortodossa\nDiscendenti.\nErmenegilldo da Ingonda ebbe un figlio:\nLa figura di Ermenegildo nella cultura.\nAlla figura di Ermenegildo sono dedicate varie opere teatrali. Le pi\u00f9 famose sono l\"Hermenegildus\" di Emanuele Tesauro (1621), poi \"Ermegildo\" (1661), e l\"Ermenegildo martire\" di Pietro Sforza Pallavicino (1644). Sia la tragedia di Sforza Pallavicino che quella di Tesauro, sono state riedite recentemente (cfr. P. S. Pallavicino, \"Ermenegildo martire\", a cura di D. Quarta, Roma, Pagine, 1996; E. Tesauro, \"Ermenegildo\", a cura di P. Frare e M. Gazich, Roma, Vecchiarelli, 2002)."}
{"id": "707278", "revid": "1543377", "url": "https://it.wikipedia.org/wiki?curid=707278", "title": "Sentiero attrezzato Alberto Bonacossa", "text": "Il sentiero attrezzato Alberto Bonacossa \u00e8 una via ferrata delle Dolomiti orientali che offre un interessante attraversamento del gruppo dei Cadini di Misurina, offrendo a coloro che lo percorrono numerosi passaggi assicurati e soprattutto una magnifica cornice paesaggistica.\nIl percorso \u00e8 in parte attrezzato e si addentra nel caratteristico gruppo dolomitico ricco di cime, guglie, campanili, torrioni e forcelle. Saltuariamente troppo esposto, riesce comunque ad offrire meravigliosi panorami del cuore delle Dolomiti di Cadore.\nDescrizione.\nL'attacco del sentiero, identificato con il numero \"117\" sulla presente segnaletica del CAI, \u00e8 di fianco al Rifugio Col de Varda (2115 m) il quale \u00e8 raggiungibile da Misurina in seggiovia oppure che percorrendo la strada sterrata che ha inizio proprio a fianco della stazione di valle della stessa seggiovia. All'inizio del sentiero si passa di fianco ad un cippo commemorativo che ricorda l'alpinista Alberto Bonacossa a cui il sentiero \u00e8 intitolato. Arrivati alla \"Forcella de Misurina\" (2395 m) inizia poi la discesa fino a raggiungere il fondo del Cadin della Neve, dove si incrocia il sentiero \"118\" e dove spesso \u00e8 possibile trovare un ampio nevaio anche in piena estate. La salita successiva porta alla \"Forcella del Diavolo\" (2380 m) superato il quale si giunge presso il Rifugio Fonda Savio (2360 m) dove \u00e8 possibile deviare anche per il sentiero \"112\". Superate anche le due seguenti forcelle: \"Forcella de Rinbianco\" (2176 m) e \"Forcella Long\u00e8res\" (2288 m), il sentiero prosegue con una larga cengia fino a raggiungere le Tre Cime di Lavaredo al Rifugio Auronzo.\nNei tratti pi\u00f9 esposti, sono installate funi metalliche e qualche scala, nei canali pi\u00f9 riparati \u00e8 possibile trovare nevai anche nel periodo estivo."}
{"id": "707279", "revid": "1048993", "url": "https://it.wikipedia.org/wiki?curid=707279", "title": "Falcone", "text": ""}
{"id": "707282", "revid": "6066", "url": "https://it.wikipedia.org/wiki?curid=707282", "title": "Elettroencefalogramma", "text": ""}
{"id": "707286", "revid": "765341", "url": "https://it.wikipedia.org/wiki?curid=707286", "title": "Astrattezza", "text": "Nelle scienze giuridiche, lastrattezza \u00e8 il carattere della norma giuridica che non fa riferimento a singole fattispecie concrete, passate o future, ma ad una classe di fattispecie (una \"fattispecie astratta\") ed \u00e8, quindi, applicabile ad una pluralit\u00e0 indeterminata di casi, ogniqualvolta la fattispecie concretamente verificatasi possa essere ricondotta alla fattispecie astratta. Si pensi ad una norma che punisce l'omicidio, la quale si riferisce ad una classe di fattispecie (tutti gli omicidi), non ad una fattispecie concreta (l'uccisione di Tizio o Caio). \u00c8 \"astratta\" la norma che possiede tale carattere, \"concreta\" quella che non lo possiede.\nCollegamento con la generalit\u00e0.\nL'astrattezza della norma \u00e8 collegata alla generalit\u00e0, sebbene possano esistere norme astratte ma non generali e norme generali ma non astratte. L'una e l'altra rispondono ad una triplice esigenza: ovviare all'impossibilit\u00e0 pratica per l'ordinamento di prevedere tutte le possibili combinazioni e varianti che si possono verificare nella realt\u00e0; assicurare la certezza del diritto, prevedendo compiutamente \"a priori\" le regole cui i soggetti si debbono attenere; assicurare uniformit\u00e0 di disciplina e, quindi, parit\u00e0 di trattamento.\nVi possono essere diversi gradi di generalit\u00e0 ed astrattezza: il massimo grado di generalit\u00e0 \u00e8 raggiunto dalle norme che si rivolgono a \"chiunque\", il massimo grado di astrattezza da quelle che si riferiscono a \"qualunque fatto\" (si pensi all'art. 2043 del Codice civile italiano: \"Qualunque fatto doloso o colposo, che cagiona ad altri un danno ingiusto, obbliga colui che ha commesso il fatto a risarcire il danno\"). Le norme che presentano il massimo grado di generalit\u00e0 e astrattezza sono dette \"di diritto comune\" o \"generale\", in contrapposizione alle norme \"di diritto speciale\" che delimitano la classe dei soggetti cui si rivolgono o dei fatti cui si riferiscono, sottraendoli all'applicazione del diritto comune (si noti che anche queste norme sono generali ed astratte, ma tale carattere \u00e8 circoscritto entro la classe dei soggetti o fatti da esse delimitata).\nSe - come sostenuto da Hans Kelsen - la produzione di una norma giuridica si estrinseca, indifferentemente, in \"atti normativi\" o in altri \"atti precettivi\" (in cui le norme prodotte non hanno i caratteri di generalit\u00e0 ed astrattezza e sono prodotte da poteri diversi da quello legislativo), \u00e8 per\u00f2 vero che anche le leggi possono in certi casi contenere norme non generali ed astratte: ne \u00e8 un esempio la cosiddetta legge-provvedimento, priva di generalit\u00e0 ed astrattezza. Ne pu\u00f2 derivare un'ingerenza del potere legislativo nell'esercizio di altri poteri: la Corte costituzionale si \u00e8 resa arbitro di queste \"invasioni di campo\", soprattutto quando ledono valori di rango costituzionale come la non retroattivit\u00e0 o la tipicit\u00e0.\nCollegamento con la retroattivit\u00e0.\nIl concetto di astrattezza sopra definito \u00e8 quello comunemente accolto in dottrina; va comunque ricordata la concezione alternativa di Riccardo Guastini, il quale considera astratta la norma che si riferisce ad una fattispecie o ad una classe di fattispecie future e, quindi, non gi\u00e0 verificatesi; in questo senso, astrattezza significa \"non retroattivit\u00e0\". D'altra parte, anche a prescidere da questa concezione, \u00e8 indubbio che, come afferma Gustavo Zagrebelsky, \u00abl'astrattezza ... \u00e8 nemica delle leggi retroattive, necessariamente \"concrete\"\u00bb.\nLa giurisprudenza costituzionale italiana, sotto l'impulso di quella europea dei diritti umani, ha sviluppato questi principi allo scopo di evitare che leggi di interpretazione autentica di fatto introducessero norme nuove in violazione dell'affidamento dei cittadini e del potere giurisdizionale della magistratura.\nCollegamento con la tipicit\u00e0.\nAnche la pubblica amministrazione pu\u00f2 essere vittima di una qualificazione giuridica resa impropriamente dal Legislatore: \u00e8 il caso del nomen juris imposto con legge ad un atto amministrativo, in violazione delle sue caratteristiche intrinseche.\nAd esempio, la clausola \"di natura non regolamentare\" - riferita al decreto di rango secondario, di cui una legge prevede l'emanazione - esclude l'applicazione dell'art. 17, comma 4, della legge 23 agosto 1988, n. 400, che reca la procedura per l'approvazione dei regolamenti (prevedendo fra l'altro il parere del Consiglio di Stato); qualora il contenuto del decreto da emanare abbia natura sostanzialmente normativa, essa poi si configura come tacita deroga alla citata norma della legge n. 400. Quando il rinvio a decreti di natura non regolamentare \u00e8 stato oggetto di esame da parte della Corte costituzionale, essa lo qualific\u00f2 come \u201cun atto statale dalla indefinibile natura giuridica\u201d."}
{"id": "707295", "revid": "36426", "url": "https://it.wikipedia.org/wiki?curid=707295", "title": "Cardinal Vitelleschi", "text": ""}
{"id": "707297", "revid": "5682360", "url": "https://it.wikipedia.org/wiki?curid=707297", "title": "Lejona", "text": ""}
{"id": "707298", "revid": "729019", "url": "https://it.wikipedia.org/wiki?curid=707298", "title": "Itedi - Italiana Edizioni", "text": "La Itedi - Italiana Edizioni S.p.A. \u00e8 stata una holding di Fiat S.p.A. (oggi Fiat Chrysler Automobiles), che ne gestiva le attivit\u00e0 nel settore dell'editoria e dell'informazione.\nTramite essa il gruppo controllava la Editrice La Stampa (oggi Italiana Editrice), che pubblicava il quotidiano torinese \"La Stampa\". Presidente di Itedi era John Elkann, amministratore delegato dal 28 luglio 2006 \u00e8 stato Angelo Sajeva. La societ\u00e0 aveva sede a Torino. Nel 2012 la societ\u00e0 \u00e8 stata fusa per incorporazione nella sua controllata Editrice La Stampa."}
{"id": "707299", "revid": "110157", "url": "https://it.wikipedia.org/wiki?curid=707299", "title": "Auriscalpiaceae", "text": "Auriscalpiaceae \u00e8 una famiglia di funghi dell'ordine Russulales. Come altre famiglie di Russulales, \u00e8 stata definita attraverso studi molecolari filogenetici, e pertanto include specie morfologicamente diverse tra loro, come ad esempio \"funghi ad aculei\" come quelli del genere \"Auriscalpium\" ed altri \"lamellati\" come quelli del genere \"Lentinellus\"."}
{"id": "707301", "revid": "106908", "url": "https://it.wikipedia.org/wiki?curid=707301", "title": "Brachystegia eurycoma", "text": "Brachystegia eurycoma \u00e8 una pianta della famiglia delle Fabacee (sottofamiglia Caesalpinioideae), nativa dell'Africa."}
{"id": "707303", "revid": "1573940", "url": "https://it.wikipedia.org/wiki?curid=707303", "title": "Iris (zoologia)", "text": "Iris () \u00e8 un genere di insetti mantoidei della famiglia Tarachodidae (in passato attribuito alla famiglia Mantidae).\nTassonomia.\nComprende le seguenti specie:"}
{"id": "707305", "revid": "2198130", "url": "https://it.wikipedia.org/wiki?curid=707305", "title": "Battaglia di Malplaquet", "text": "La battaglia di Malplaquet (11 settembre 1709) fu combattuta, nell'ambito della guerra di successione spagnola, fra la Grande Alleanza e la Francia con il suo alleato tedesco, la Baviera.\nDopo la decisione di portare la guerra direttamente in terra francese da parte delle potenze della Grande Alleanza, conclusosi vittoriosamente l'assedio di Tournai (3 settembre 1709), l'armata alleata, forte di pi\u00f9 di centomila uomini al comando del duca di Marlborough e del principe Eugenio di Savoia, si mosse contro l'esercito francese, in decisa inferiorit\u00e0 numerica, comandato dal maresciallo di Francia Claude Louis Hector, duca di Villars, attestato a Malplaquet, vicino a Mons. Dopo oltre otto ore di combattimenti l'esercito francese riusc\u00ec a sganciarsi grazie all'abile manovra del duca di Boufflers, che aveva sostituito il Villars ferito seriamente nella battaglia, sottraendosi cos\u00ec all'accerchiamento cui stava per essere sottoposto dall'intervento del principe Eugenio. La battaglia fu una delle pi\u00f9 cruente del secolo: i francesi lasciarono sul campo oltre uomini tra morti e feriti, contro i circa dell'esercito imperiale. Ci\u00f2 fece pensare ad una \u00abvittoria di Pirro\u00bb, tanto che il Villars pot\u00e9 scrivere a Luigi XIV:\nLa battaglia fu detta anche \u00abdei due re\u00bb poich\u00e9 nel campo imperiale combatterono il principe della corona di Prussia, il futuro re Federico Guglielmo I, e il principe ereditario Federico di Assia-Kassel, che diventer\u00e0 re di Svezia. In campo francese combatterono ben dodici marescialli di Francia. \nVeramente il futuro Re in Prussia Federico Guglielmo I non combatt\u00e8 nella battaglia, ma fu mandato dal padre, il Re Federico I in Prussia, come osservatore. D'altronde, il futuro Re aveva solo 21 anni e torn\u00f2 dalla battaglia inorridito dalla ferocia e dalla carneficina dei soldati. Infatti, bench\u00e9 soprannominato \"Il Re soldato\", durante il suo regno la Prussia non intraprese alcuna guerra.Dopo la battaglia.\nEugenio di Savoia rinunci\u00f2 al progetto di invadere la Francia.\nAneddoto.\nSecondo quanto narrato dalle cronache del tempo, nel corso della battaglia inizi\u00f2 a circolare tra le file francesi l'erronea notizia che il duca di Marlborough fosse stato ferito a morte; al che i soldati dell'esercito del Re Sole intonarono le note e le parole della ben nota canzone \"Marlbrough s'en va-t-en guerre\" in segno di gioia per l'\"uscita di scena\" del loro grande nemico."}
{"id": "707309", "revid": "38120", "url": "https://it.wikipedia.org/wiki?curid=707309", "title": "Ho fatto 2 etti e mezzo, lascio? - Rolling Stone Edition", "text": ""}
{"id": "707310", "revid": "1573940", "url": "https://it.wikipedia.org/wiki?curid=707310", "title": "Iris oratoria", "text": "Iris oratoria () \u00e8 un insetto della famiglia Tarachodidae, rinvenibile in buona parte del bacino del Mediterraneo.\nDescrizione.\nQuesta mantide viene spesso confusa con la \"Mantis religiosa\", tuttavia una sostanziale differenza \u00e8 riscontrabile nelle dimensioni delle ali notevolmente pi\u00f9 corte. Generalmente \u00e8 di colore verde ma talvolta assume una colorazione marrone, a seconda delle condizioni dell'umidit\u00e0 nell'ambiente circostante.\nLa femmina ha una lunghezza che varia dai 5,5 ai 6 cm, il maschio leggermente pi\u00f9 piccolo, dai 4 ai 5 cm.\nBiologia.\nPu\u00f2 vivere per circa un anno, la stagione degli amori avviene tra agosto e ottobre, successivamente gli adulti sopravvivono raramente all'inverno.\nDistribuzione e habitat.\nCondivide gli stessi habitat della \"Mantis religiosa\"."}
{"id": "707315", "revid": "767487", "url": "https://it.wikipedia.org/wiki?curid=707315", "title": "Kloko\u010d", "text": "Kloko\u010d \u00e8 un comune della Slovacchia facente parte del distretto di Detva, nella regione di Bansk\u00e1 Bystrica."}
{"id": "707319", "revid": "287204", "url": "https://it.wikipedia.org/wiki?curid=707319", "title": "Klokoc", "text": ""}
{"id": "707321", "revid": "110157", "url": "https://it.wikipedia.org/wiki?curid=707321", "title": "Kriv\u00e1\u0148", "text": "Kriv\u00e1\u0148 \u00e8 un comune della Slovacchia facente parte del distretto di Detva, nella regione di Bansk\u00e1 Bystrica. Il comune fu fondato nel 1955."}
{"id": "707322", "revid": "287204", "url": "https://it.wikipedia.org/wiki?curid=707322", "title": "Krivan", "text": ""}
{"id": "707324", "revid": "3115", "url": "https://it.wikipedia.org/wiki?curid=707324", "title": "L\u00e1tky", "text": "L\u00e1tky \u00e8 un comune della Slovacchia facente parte del distretto di Detva, nella regione di Bansk\u00e1 Bystrica."}
{"id": "707325", "revid": "287204", "url": "https://it.wikipedia.org/wiki?curid=707325", "title": "Latky", "text": ""}
{"id": "707328", "revid": "36426", "url": "https://it.wikipedia.org/wiki?curid=707328", "title": "Lodovico Scarampi", "text": ""}
{"id": "707329", "revid": "767487", "url": "https://it.wikipedia.org/wiki?curid=707329", "title": "Podkriv\u00e1\u0148", "text": "Podkriv\u00e1\u0148 \u00e8 un comune della Slovacchia facente parte del distretto di Detva, nella regione di Bansk\u00e1 Bystrica."}
{"id": "707330", "revid": "287204", "url": "https://it.wikipedia.org/wiki?curid=707330", "title": "Podkrivan", "text": ""}
{"id": "707332", "revid": "110157", "url": "https://it.wikipedia.org/wiki?curid=707332", "title": "Slatinsk\u00e9 Lazy", "text": "Slatinsk\u00e9 Lazy \u00e8 un comune della Slovacchia facente parte del distretto di Detva, nella regione di Bansk\u00e1 Bystrica.\nCollegamenti esterni.\nhttps://web.archive.org/web/20160305053138/http://slatinskelazy.e-obce.sk/\nhttp://www.lazy.sk/lazy_newpage/obec.php?p=home&amp;i=aktuality"}
{"id": "707334", "revid": "287204", "url": "https://it.wikipedia.org/wiki?curid=707334", "title": "Slatinske Lazy", "text": ""}
{"id": "707335", "revid": "767487", "url": "https://it.wikipedia.org/wiki?curid=707335", "title": "V\u00edg\u013ea\u0161sk\u00e1 Huta-Kalinka", "text": "V\u00edg\u013ea\u0161sk\u00e1 Huta-Kalinka \u00e8 un comune della Slovacchia facente parte del distretto di Detva, nella regione di Bansk\u00e1 Bystrica."}
{"id": "707336", "revid": "287204", "url": "https://it.wikipedia.org/wiki?curid=707336", "title": "Viglasska Huta-Kalinka", "text": ""}
{"id": "707339", "revid": "767487", "url": "https://it.wikipedia.org/wiki?curid=707339", "title": "V\u00edg\u013ea\u0161", "text": "V\u00edg\u013ea\u0161 \u00e8 un comune della Slovacchia facente parte del distretto di Detva, nella regione di Bansk\u00e1 Bystrica."}
{"id": "707342", "revid": "287204", "url": "https://it.wikipedia.org/wiki?curid=707342", "title": "Viglas", "text": ""}
{"id": "707344", "revid": "38120", "url": "https://it.wikipedia.org/wiki?curid=707344", "title": "Ho fatto due etti e mezzo, lascio? - Rolling Stone Edition", "text": ""}
{"id": "707348", "revid": "767487", "url": "https://it.wikipedia.org/wiki?curid=707348", "title": "Sto\u017eok", "text": "Sto\u017eok \u00e8 un comune della Slovacchia facente parte del distretto di Detva, nella regione di Bansk\u00e1 Bystrica."}
{"id": "707350", "revid": "287204", "url": "https://it.wikipedia.org/wiki?curid=707350", "title": "Stozok", "text": ""}
{"id": "707352", "revid": "767487", "url": "https://it.wikipedia.org/wiki?curid=707352", "title": "Star\u00e1 Huta", "text": "Star\u00e1 Huta \u00e8 un comune della Slovacchia facente parte del distretto di Detva, nella regione di Bansk\u00e1 Bystrica."}
{"id": "707353", "revid": "287204", "url": "https://it.wikipedia.org/wiki?curid=707353", "title": "Stara Huta", "text": ""}
{"id": "707355", "revid": "1745361", "url": "https://it.wikipedia.org/wiki?curid=707355", "title": "Issione (mitologia)", "text": "Issione () \u00e8 un personaggio della mitologia greca. Fu un re dei Lapiti, la pi\u00f9 antica trib\u00f9 della Tessaglia.\nGenealogia.\nA causa del particolare mito di cui \u00e8 protagonista questo personaggio, le gesta di Issione sono state pi\u00f9 volte riprese dai mitografi e per questo motivo la sua ascendenza varia. \nSecondo Igino \u00e8 figlio di Ares o di Leonteo, di Antione e Perimele (scrive invece Diodoro Siculo), o di Flegias, secondo Strabone.\nSi sa che fu sposo di Dia (figlia di Deioneo) e tutti gli autori concordano che sia il padre di Piritoo, eccetto Omero che nell'Iliade lo fa concepire da Zeus.\nSecondo Apollodoro dalla sua unione con Nefele nacque il centauro Euritione.\nMitologia.\nIssione dopo il matrimonio con Dia non consegn\u00f2 i doni che aveva offerto per la mano della sposa e cos\u00ec il suocero si vendic\u00f2 rubandogli alcuni cavalli. Issione sulle prime non si mostr\u00f2 risentito ma dopo averlo invitato a una festa a Larissa viol\u00f2 la Xenia e lo uccise facendolo cadere in un letto pieno di legna e carboni ardenti. Questo atto per\u00f2, fece s\u00ec che i re dei regni a lui confinanti rifiutassero di eseguire i rituali per la sua purificazione e cos\u00ec lui impazz\u00ec e and\u00f2 a vivere come un esiliato.\nFu poi perdonato da Zeus e ritorn\u00f2 nel suo regno, ma quando fu invitato a un banchetto non si accorse che la donna che stava desiderando non era la dea Era bens\u00ec una donna creata da Zeus stesso (con una nuvola chiamata Nefele) e fu colto in flagrante nel tentativo di amplesso. Cos\u00ec il dio, irato, lo consegn\u00f2 a Ermes perch\u00e9 lo torturasse e flagellasse senza piet\u00e0 e fino a quando non avesse ripetuto: \"I benefattori devono essere onorati\".\nFu poi gettato nel Tartaro e legato a una ruota con l'intervento di Ermes ed Efesto e fu condannato a girare in eterno nella volta\nceleste.\nSi dice che solo quando Orfeo suon\u00f2 la sua lira per salvare Euridice la ruota di Issione si ferm\u00f2 per qualche secondo.\nSecondo Apollodoro, Issione riusc\u00ec a concupire Nefele e da questa unione nacque un centauro.\nInfluenza culturale.\n da Schopenhauer, nella sua concezione dell'arte come liberazione. Issione \u00e8 anche protagonista, insieme a Nefele, del primo dei Dialoghi con Leuc\u00f2 di Cesare Pavese, intitolato \"La nube\".\nUn'interessante interpretazione del mito di Issione in chiave naturalistica chiama in causa l'anello solare a 22\u00b0 che si manifesta in occasione di un imminente peggioramento del tempo meteorologico."}
{"id": "707362", "revid": "599013", "url": "https://it.wikipedia.org/wiki?curid=707362", "title": "Qam", "text": ""}
{"id": "707368", "revid": "2730", "url": "https://it.wikipedia.org/wiki?curid=707368", "title": "Campagna del Maryland", "text": "La campagna del Maryland (o campagna di Antietam) del settembre 1862 \u00e8 considerata sicuramente uno dei punti di svolta della guerra civile americana. La prima invasione del generale confederato Robert E. Lee nel nord era stata respinta dall'Armata del Potomac del maggior generale George B. McClellan, il quale si mosse per intercettare Lee e la sua Armata Confederata della Virginia Settentrionale e cercare di attaccarla vicino a Sharpsburg (Maryland). Da questa situazione scatur\u00ec la battaglia di Antietam, che fu la battaglia pi\u00f9 sanguinosa combattuta in un solo giorno in tutta la storia degli Stati Uniti.\nI movimenti iniziali.\nIl 1862 inizi\u00f2 in maniera positiva per le forze dell'Unione nel teatro di guerra dell'est. L'Armata del Potomac di McClellan aveva invaso la penisola della Virginia durante la campagna peninsulare e, da giugno, distava solo poche miglia dalla capitale Confederata Richmond. Ma quando il 1\u00ba luglio 1862 Robert E. Lee assunse il comando dell'Armata Confederata della Virginia Settentrionale, la fortuna volt\u00f2 le spalle all'Unione. Lee combatt\u00e9 in maniera aggressiva contro McClellan nelle battaglie dei Sette Giorni, e il \"piccolo Mac\" perse la sua sfacciataggine e la sua Armata fu costretta a ritirarsi dalla penisola. Quindi Lee condusse la Campagna della Virginia del Nord, durante la quale sconfisse John Pope e la sua Armata della Virginia nella seconda battaglia di Bull Run. La campagna del Maryland di Lee pu\u00f2 essere considerata la parte conclusiva di una serie di tre campagne che hanno caratterizzato l'offensiva estiva contro le forze dell'Unione nel teatro di guerra orientale.\nI Confederati avevano subito significative perdite durante le campagne estive. Tuttavia Lee decise che la sua armata era pronta per il grande salto: l'invasione del nord. Il suo obiettivo era quello di raggiungere l'estremo nord del Maryland e della Pennsylvania, cos\u00ec da tagliare la linea ferroviaria \"Baltimore &amp; Ohio\" che riforniva Washington. Tale operazione avrebbe seriamente minacciato le citt\u00e0 di Washington e di Baltimora.\nDietro la decisione di Lee di lanciare un'invasione c'erano parecchi motivi. Innanzi tutto aveva bisogno di rifornire la sua armata e sapeva che le fattorie del nord non erano state coinvolte nella guerra, come invece era accaduto per quelle della Virginia; lo spostamento della guerra verso nord avrebbe tolto la pressione dalla Virginia. Il secondo motivo riguardava il morale del Nord. Lee sapeva che la Confederazione non avrebbe mai sconfitto il nord militarmente; aveva solo bisogno di far s\u00ec che la popolazione del Nord e il suo Governo fossero poco propensi a continuare la guerra. Con l'avvicinarsi delle elezioni del novembre 1862, Lee credeva che un'invasione armata avrebbe fatto pendere la bilancia dei voti del Congresso verso il Partito Democratico, che avrebbe costretto Abraham Lincoln a negoziare la fine della guerra.\nMa c'erano anche dei motivi secondari. L'invasione Confederata avrebbe potuto causare una rivolta nel Maryland, soprattutto perch\u00e9 era uno Stato che utilizzava gli schiavi e una gran parte della popolazione simpatizzava per il Sud. Alcuni politici Confederati, incluso Jefferson Davis, credevano che la prospettiva di un riconoscimento della Confederazione da parte di Stati stranieri, sarebbe stata pi\u00f9 forte se ci fosse stata una vittoria militare sulla terra dell'Unione. In effetti le notizie della vittoria nella seconda battaglia di Bull Run e l'inizio dell'invasione di Lee provocarono un aumento considerevole dell'attivit\u00e0 diplomatica tra gli Stati della Confederazione, Francia e Inghilterra.\nIl 3 settembre, due giorni dopo la battaglia di Chantilly, Lee scrisse al Presidente Davis che egli aveva deciso di entrare nel Maryland a meno che il Presidente stesso non si fosse opposto, e il giorno stesso inizi\u00f2 a far muovere la sua armata verso nord e ovest, da Chantilly verso Leesburg in Virginia. Il 4 settembre alcune truppe avanzate dell'Armata della Virginia Settentrionale attraversarono il fiume Potomac, avvicinandosi a Leesburg. Il 7 settembre il grosso dell'Armata raggiungeva Frederick nel Maryland. I uomini dell'Armata di Lee erano stati rinforzati dalle divisioni dei maggior generali D.H. Hill e Lafayette McLaws e da due brigate comandate dal generale di brigata John G. Walker, che per\u00f2 riuscivano appena ad integrare i uomini persi da Lee nelle battaglie di Bull Run e Chantilly.\nL'invasione di Lee coincise con un'altra offensiva strategica da parte dei Confederati. I generali Braxton Bragg e Edmund Kirby Smith avevano simultaneamente lanciato un attacco per invadere il Kentucky. La politica di Jefferson Davis era quella di cercare di convincere l'opinione pubblica (e, di riflesso, i vari Stati europei) che i movimenti militari che si stavano svolgendo dovevano essere letti essenzialmente come atti di autodifesa contro l'aggressione da parte di una \"forza straniera\". Le notizie dell'invasione causarono il panico nel Nord e Lincoln fu costretto ad agire in maniera rapida: George B. McClellan aveva vissuto in una specie di limbo militare dopo il rientro dalla Penisola, ma Lincoln gli affid\u00f2 il comando di tutte le forze intorno a Washington e gli ordin\u00f2 di occuparsi di Lee.\nL'Armata di Lee.\nQuando entr\u00f2 nel Maryland, Lee divise la sua Armata. Dopo aver ricevuto informazioni sull'attivit\u00e0 militare a Chambersburg in Pennsylvania, Lee invi\u00f2 il maggior generale James Longstreet a Boonsboro e poi a Hagerstown; al maggior generale Thomas J. \"Stonewall\" Jackson fu ordinato di conquistare il deposito di munizioni dell'Unione a Harper's Ferry. A causa di questi spostamenti, a South Mountain, a retroguardia dell'Armata, rimasero solamente la cavalleria del maggior generale J.E.B. Stuart e la divisione del maggior generale D.H. Hill.\nLa ragione specifica per la quale Lee scelse questa strategia rischiosa di dividere il suo esercito per conquistare Harpers Ferry, non \u00e8 mai stata appurata. Una supposizione sarebbe quella che egli aveva inviato le sue linee di rifornimento attraverso la valle dello Shenandoah; prima di entrare nel Maryland aveva dato per scontato che i presidi dell'Unione a Winchester, Martinsburg e Harpers Ferry sarebbero stati abbandonati senza sparare un colpo (ed in effetti, questo avvenne a Winchester e Martinsburg). Un'altra possibilit\u00e0 \u00e8 che erano semplicemente obiettivi strategici militari, con molti rifornimenti vitali, ma virtualmente indifendibili per il nemico. McClellan richiese il permesso a Washington di evacuare Harpers Ferry, aggregando tutto il presidio alla sua Armata, ma la richiesta venne rifiutata.\nReazioni all'invasione.\nL'invasione di Lee fu costellata di difficolt\u00e0 sin dall'inizio. L'esercito confederato, numericamente pi\u00f9 forte, ebbe grosse difficolt\u00e0 a causa della sua dispersione sul territorio e per le numerose diserzioni dei suoi uomini. Sebbene fosse partito da Chantilly con uomini, in soli 10 giorni il suo effettivo si era ridotto a unit\u00e0. Alcune truppe si rifiutarono di attraversare il fiume Potomac in quanto un'invasione del territorio dell'Unione violava la concezione che essi stessero combattendo solamente per difendere i loro Stati dall'aggressione di quelli del Nord. Molte altre defezioni furono dovute a malattie (una specie di dissenteria causata dal mangiare un \"cereale verde\" non maturo prodotto nei campi del Maryland) o a impossibilit\u00e0 di proseguire il cammino a causa di infezioni ai piedi dovute all'utilizzo di stivali non idonei per le dure strade del Nord. Lee ordin\u00f2 ai suoi comandanti di trattare con severit\u00e0 coloro che abbandonavano, considerandoli dei vigliacchi \"che abbandonavano nel deserto i loro camerati nel pericolo\".\nAncora lontani dal trovare i rifornimenti che speravano, i confederati, una volta entrati nel Maryland, dovettero affrontare le reazioni della popolazione, che variava dalla curiosit\u00e0, ad un freddo entusiasmo, all'ostilit\u00e0 pura. Robert E. Lee rimase contrariato dalla resistenza della popolazione, una circostanza che non aveva assolutamente previsto; avrebbe dovuto rendersi conto che, anche se il Maryland era uno Stato che utilizzava gli schiavi, le simpatie per i confederati erano situate soprattutto nella parte orientale dello Stato, intorno a Baltimora, mentre l'invasione di Lee inizi\u00f2 nella zona occidentale; inoltre, molte persone del Maryland favorevoli al Sud, si erano gi\u00e0 diretti a sud all'inizio della guerra, per entrare a far parte dell'Armata confederata in Virginia. Quindi furono molto pochi coloro che si unirono a Lee in Maryland.\nIl Maryland e la Pennsylvania si prepararono alla guerra. Andrew Curtin, Governatore della Pennsylvania, richiam\u00f2 alle armi uomini, affidandoli al comando del maggior generale John F. Reynolds; questo caus\u00f2 un notevole conflitto tra McClellan e Joe Hooker, comandante dei Corpi d'armata di Reynolds, ma Henry Halleck ordin\u00f2 a Reynolds di servire sotto il comando di Curtin e invit\u00f2 Hooker a trovare un nuovo comandante di divisione. Non molto lontano a nord, a Wilkes-Barre, le campane delle chiese e dei distretti suonavano, chiamando gli uomini alle armi. Baltimora era stata considerata, sin dai primi giorni della guerra, come un covo di secessionisti, che aspettavano solamente l'arrivo dell'esercito confederato per rivoltarsi. Ma la reazione all'invasione di Lee caus\u00f2 un considerevole allarme: la gente affollava le strade attendendo l'uscita dei giornali per informarsi sugli eventi bellici e ai bar fu imposto di limitare la vendita di alcolici per evitare che la gente si \"eccitasse\" troppo. Ci fu una corsa per accaparrarsi il maggior numero di derrate alimentari per la paura di subire un assedio. Il panico regnava a Filadelfia, nonostante distasse oltre 150 miglia da Hagerstown e non corresse nessun pericolo imminente.\nL'inseguimento di McClellan.\nMcClellan lasci\u00f2 Washington con un esercito di uomini per una paziente ricerca del nemico. Era un generale molto prudente e presupponeva di dover far fronte a un esercito confederato di circa soldati; inoltre stava cercando di far s\u00ec che il governo di Washington gli affidasse il comando per la difesa della capitale. Il 13 settembre l'Armata del Potomac raggiunse Frederick; l\u00ec, i soldati dell'Unione, scoprirono una copia dettagliata dei piani dell'armata di Lee incartata attorno a tre sigari. L'ordine indicava che Lee aveva diviso il suo esercito, disperdendolo in varie porzioni separate geograficamente; questo avrebbe portato ad un isolamento di ogni parte, con buona probabilit\u00e0 di essere sconfitta se attaccata singolarmente. McClellan attese 18 ore prima di decidere di utilizzare a proprio vantaggio questa inattesa scoperta; il suo ritardo rese quasi vana l'opportunit\u00e0 di distruggere l'esercito di Lee.\nLa notte del 13 settembre, l'Armata del Potomac si mosse verso South Mountain, con l'ala dell'Armata comandata dal maggior generale Ambrose Burnside (il I e il IX Corpo d'armata) diretta al passo di Turner e quella al comando del maggior generale William B. Franklin (V Corpo d'armata e la divisione del maggior generale Darius N. Couch del IV Corpo d'armata) diretta verso il passo di Crampton. South Mountain \u00e8 il nome dato alla continuazione dei monti Blue Ridge quando questi entrano nello Stato del Maryland; \u00e8 un ostacolo naturale che separa la Valle dello Shenandoah e la Valle del Cumberland dalla zona orientale del Maryland. Attraversare i passi di South Mountain era l'unico modo per raggiungere l'Armata di Lee.\nLee, sapendo che McClellan non era propenso per azioni aggressive, ed avendo saputo, da simpatizzanti Confederati, che il suo piano era stato scoperto, si affrett\u00f2 a riunire il suo esercito. Scelse di non abbandonare il piano di invasione e ritornare nuovamente in Virginia, in quanto Jackson non aveva ancora completato la conquista di Harpers Ferry. Invece decise di prendere posizione a Sharpsburg (Maryland). Nello stesso tempo, una parte dell'Armata della Virginia Settentrionale, era posizionata in difesa dei passi di South Mountain.\nBattaglie.\nCi furono quattro battaglie significative combattute durante la campagna del Maryland.\nRisultati.\nL'invasione del Maryland si tratt\u00f2 di una campagna in cui Lee ne usc\u00ec solo parzialmente sconfitto.\nLee era riuscito infatti a spostare momentaneamente la guerra al Nord e aveva conquistato importanti depositi, rifornendo il suo esercito.\nInoltre aveva catturato un gran numero di prigionieri e aveva inflitto perdite superiori al nemico.\nMa al contempo il suo esercito venne fermato e battuto da McClellan ad Antietam, anche se Lee riusc\u00ec a tornare senza ulteriori perdite in Virginia.\nDa punto di vista tattico si tratt\u00f2 di una parziale vittoria sudista.\nDa punto di vista strategico, invece, si tratt\u00f2 di una vittoria nordista: le citt\u00e0 del Nord non vennero seriamente minacciate e Lincoln sfrutt\u00f2 l'occasione per dichiarare l'emancipazione degli schiavi.\nIn futuro soldati neri combatteranno nei ranghi nordisti, accelerando la vittoria dell'Unione."}
{"id": "707370", "revid": "1305772", "url": "https://it.wikipedia.org/wiki?curid=707370", "title": "Pressione arteriosa sistemica", "text": "La pressione arteriosa sistemica, conosciuta anche semplicemente come pressione arteriosa, \u00e8 la pressione del sangue arterioso sistemico misurata a livello del cuore. Viene espressa in millimetri di colonna di mercurio (mmHg).\nLa pressione del sangue, intesa come l'intensit\u00e0 della forza che il sangue esercita su una parete del vaso di area unitaria, varia lungo tutto l'apparato vascolare: infatti la pressione arteriosa diminuisce progressivamente dal ventricolo sinistro del cuore fino alle arteriole.\nFisiologia.\nLa pressione arteriosa (PA) esprime l'intensit\u00e0 della forza con cui il sangue (contenuto) spinge sulle pareti arteriose (contenente), divisa per l'area della parete. Questa pressione \u00e8 il risultato dei seguenti fattori:\nLa pressione arteriosa si distingue in:\nValori pressori.\nAttualmente si ritiene che in condizioni normali i valori della pressione arteriosa, misurata in condizioni di riposo a livello dell'omero con lo sfigmomanometro preferibilmente all'altezza del cuore, non debbano superare il valore di 130 mmHg (millimetri di mercurio) come pressione sistolica e quello di 85 mmHg come pressione diastolica. Valori inferiori non sono considerati patologici finch\u00e9 compatibili col pieno benessere del soggetto. Valori persistenti di pressione arteriosa a riposo superiori a quelli sopra indicati determinano lo stato patologico denominato ipertensione arteriosa che pu\u00f2 essere di vario grado e rappresenta uno dei fattori di rischio cardiovascolari pi\u00f9 diffusi. Infatti \u00e8 fortemente raccomandato il controllo preventivo della pressione arteriosa, anche perch\u00e9 spesso uno stato di ipertensione per lungo tempo non determina sintomi che mettano in allarme il paziente.\nRegolazione della pressione arteriosa.\nRegolazione tramite variazioni della resistenza periferica: la legge di Poiseuille applicata all'emodinamica dimostra che la resistenza al flusso ematico (formula_1) \u00e8 direttamente proporzionale alla lunghezza del vaso (formula_2) e alla viscosit\u00e0 (formula_3) del sangue ed \u00e8 inversamente proporzionale al raggio (formula_4) del vaso elevato alla quarta potenza: (formula_5). Dato che la lunghezza dei vasi e la viscosit\u00e0 del sangue sono parametri relativamente costanti, il raggio \u00e8 il parametro principe per la regolazione del flusso sanguigno. La sua importanza \u00e8 duplice perch\u00e9:\nQuindi attraverso variazioni della resistenza periferica arteriolare \u00e8 possibile controllare efficacemente la pressione arteriosa media. Inoltre contraendo selettivamente i vasi \u00e8 possibile modulare la quantit\u00e0 di sangue che fluisce attraverso ciascun organo. Le arteriole contribuiscono a pi\u00f9 del 60% della resistenza totale e sono il luogo dove avviene la maggiore variazione di resistenza nell'intero sistema cardiocircolatorio. Esistono tre diversi modi per controllare questa resistenza:\nRegolazione tramite variazioni della volemia: il controllo della volemia ha una correlazione diretta con la pressione arteriosa media. Infatti all'aumentare della volemia cresce anche la pressione esercitata dal sangue sulle pareti dei vasi. Il mantenimento di questi valori stabili \u00e8 affidato principalmente al rene tramite un meccanismo innescato dagli ormoni:\nMisurazione e diagnosi.\nTecniche e procedure.\nLa misurazione della pressione pu\u00f2 essere effettuata utilizzando metodi manuali o con misuratori elettronici. I metodi manuali sono:\nSi mette attorno al braccio il manicotto a 2\u00a0cm di distanza dalla piegatura del gomito, mantenendo quest'ultimo preferibilmente all'altezza del cuore. Si insuffla fino ad un valore sicuramente superiore alla pressione massima del paziente, per esempio 250 mmHg allo scopo di evitare i frequenti casi di \"pausa libera\". Si appoggia l'audiofono a valle del bracciale nel punto di passaggio dell'arteria omerale. Si svita lentamente la valvola, la colonnina scende, fino a sentire il primo battito che indica la sistolica (o massima); la si fa scendere fino a non sentire alcun battito oppure fino a percepire una notevole riduzione di intensit\u00e0. L'ultimo battito ascoltato \u00e8 la diastolica (o minima).\nInterpretazione dei valori pressori.\nL'Organizzazione mondiale della sanit\u00e0 (OMS) ha stabilito i seguenti valori per un soggetto adulto di et\u00e0 compresa tra i 18 e i 70 anni: per rientrare nella norma, la pressione arteriosa deve essere inferiore a 140/90. Valori pressori inferiori a 120/80 sono da considerarsi ottimali, purch\u00e9 la pressione arteriosa massima sia superiore a 100, altrimenti si ha ipotensione. Invece quando la pressione arteriosa \u00e8 superiore a 139/89 si ha l'ipertensione. L'ipertensione \u00e8 lieve se la pressione \u00e8 compresa tra 140-159/90-99, mentre se questa \u00e8 compresa tra 160-179/100-109 l'ipertensione \u00e8 moderata. A valori pressori superiori a 180/110 corrisponde un'ipertensione di grado severo."}
{"id": "707371", "revid": "17654", "url": "https://it.wikipedia.org/wiki?curid=707371", "title": "Gustducina", "text": ""}
{"id": "707372", "revid": "124926901", "url": "https://it.wikipedia.org/wiki?curid=707372", "title": "Costa Azzurra", "text": "Costa Azzurra (in francese \"C\u00f4te d'Azur\", in occitano \"C\u00f2sta d'Azur\") e Riviera Francese sono due termini non sempre intercambiabili utilizzati per riferirsi in maniera non ufficiale a una porzione della costa mediterranea settentrionale appartenente alla regione francese Provenza-Alpi-Costa Azzurra. \u00c8 la diretta prosecuzione geografica ad ovest della Riviera ligure, con la quale condivide le caratteristiche climatiche e con cui, proprio per la terminologia d'uso generico al posto di \"Riviera provenzale\", in alcuni punti pu\u00f2 sovrapporsi.\nDescrizione.\nIl numero dei suoi abitanti, che si chiamano \"azur\u00e9ens\", e lecitamente cambia dunque in base all'estensione di tali definizioni: i limiti pi\u00f9 frequenti (a parte il confine italiano) sono, da est a ovest, Monaco, Saint-Tropez, Hy\u00e8res, Tolone, Cassis e Martigues.\nIl capoluogo della regione \u00e8 Nizza. Il primato di questa citt\u00e0 come pi\u00f9 antica stazione turistica francese appartiene ad Hy\u00e8res, che ha accolto i primi turisti nel 1789 ed \u00e8 francese dal 1481, mentre Nizza solo dal 1860. \u00c8 a Hy\u00e8res, inoltre, che nel 1887 St\u00e9phen Li\u00e9geard inventa il termine \"C\u00f4te d'Azur\".A sostegno di chi vuol far terminare a Cassis la Costa Azzurra si cita spesso come da Cassis si sviluppi il massiccio delle Calanche fino a Marsiglia, che tra l'altro non viene mai annoverata tra le localit\u00e0 \"azzur\u00e9ennes\", mentre oltre tale citt\u00e0 si distende il massiccio dell'Estaque con la sua propria C\u00f4te Bleue (Costa Blu).\nLa Costa Azzurra comprende sei dipartimenti francesi :\nPopolazione.\nLa citt\u00e0 pi\u00f9 grande della Costa Azzurra \u00e8 Nizza, con i suoi 340.821 (2021) abitanti, che arrivano a 545.000 se si prende in considerazione l'agglomerazione intercomunale M\u00e9tropole Nice C\u00f4te d'Azur. Altra grande comunit\u00e0 amministrativa \u00e8 l'agglomerazione della Riviera Francese, il cui polo centrale non \u00e8 Nizza bens\u00ec Mentone.L'agglomerazione di Mentone non fa parte della Metropoli Nizza-Costa Azzurra ma viene contemplata nelle statistiche della Grande Nizza (non organo amministrativo ma concetto elaborato dall'Istituto di Statistica di Francia), che conta circa 1.313.523 abitanti. La Grande Nizza \u00e8 costituita da sei aree urbane incluso il Principato di Monaco e si stende sui dipartimenti di Alpi Marittime e del Var. Nel Var l'agglomerazione pi\u00f9 importante, che confina con la Grande Nizza, \u00e8 l'agglomerazione di Tolone-Provenza Mediterranea coi suoi 424.390 abitanti.\nClima.\nNel suo concetto pi\u00f9 ampio, da Martigues a Mentone, questo tratto di costa presenta sostanzialmente due tipologie di climi, del tutto diverse: nell'arco dei 14\u00a0km di ampiezza del territorio \"hy\u00e8rois\", infatti, si passa dai 650\u2013700\u00a0mm di precipitazioni annue della parte occidentale ai 900\u20131000\u00a0mm della parte orientale. Il golfo di Genova presenta quindi un clima di tipo \"nizzardo\", pi\u00f9 caldo, afoso e influenzato maggiormente dagli anticicloni subtropicali provenienti da sud, mentre il Golfo del Leone ha un clima tipicamente \"mistralico\", ventoso e secco.\nStoria.\nFino alla prima guerra mondiale le sue localit\u00e0 furono soprattutto centri di soggiorno invernale, frequentati dalla borghesia e dall'aristocrazia europea in cerca di sollievo dal freddo e, come spesso accadeva all'epoca, per curare malattie respiratorie come la tubercolosi.\nDopo il secondo conflitto mondiale, la diffusione del sistema turistico ha invertito l'attivit\u00e0 stagionale."}
{"id": "707375", "revid": "767487", "url": "https://it.wikipedia.org/wiki?curid=707375", "title": "Dystopia (gruppo musicale)", "text": "I Dystopia sono un gruppo musicale, formatosi nella contea di Orange, California, nel 1992, popolare nella scena crust punk come in quella heavy metal. I testi trattano spesso di emozioni umane come di problematiche sociopolitiche, come uguaglianza razziale, ambientalismo, animalismo, veganesimo o vegetarianesimo."}
{"id": "707377", "revid": "547034", "url": "https://it.wikipedia.org/wiki?curid=707377", "title": "Oudenaarde", "text": "Oudenaarde /'\u0251\u028a\u032fd\u0259n\u0294a:rd\u0259/ (in fiammingo \"Oudenoarde\", in francese Audenarde /od\u0259'na\u0281d/) \u00e8 una cittadina industriale belga di circa 30.000 abitanti sul fiume Schelda, situata nella provincia delle Fiandre Orientali.\nStoria.\nOrigini.\nGi\u00e0 caposaldo fortificato in epoca romana, tuttavia la nascita della citt\u00e0 si fa risalire al 974, quando l'imperatore Ottone II del Sacro Romano Impero fece erigere delle fortificazioni sulla riva destra della Schelda nella localit\u00e0 di Ename (oggi sobborgo di Oudenaarde). La Schelda era infatti divenuta il confine fra i possedimenti del Sacro Romano Impero, tramite la Lotaringia, a est e della Francia, attraverso la Contea delle Fiandre, a ovest. Cos\u00ec gli imperatori germanici iniziarono a fortificare gli avamposti sulla linea di confine, sia a Ename, come ad Anversa e Valenciennes.\nMedioevo.\nEname crebbe molto velocemente. Entro il 1005, la citt\u00e0 aveva gi\u00e0 un paio di chiese ed era diventata la pi\u00f9 popolosa del ducato di Lotaringia. Nell'anno 1030 Baldovino IV, conte di Fiandra, ordin\u00f2 la costruzione di un castello sulla sponda sinistra della Schelda; la \"Torre di Oudenaarde\" (Aldenardensis Turris), in contrapposizione alle fortificazioni del Sacro Romano Impero sulla sponda destra del fiume. Nel 1033, Baldovino IV prese la citt\u00e0 di Ename e vi proclam\u00f2 la cosiddetta \"Tr\u00eave de Dieu\" (una sospensione dell'attivit\u00e0 militare durante certi periodi dell'anno, organizzate durante il Medioevo dalla Chiesa Cattolica romana) e la rese un posto di frontiera contro gli imperatori germanici. Nel 1047, Baldovino V consolid\u00f2 la vittoria del padre abbattendovi l'antica fortezza e trasformando l'insediamento in un luogo pacifico, ribadito nel 1062 dal fatto che vi fece erigere da sua moglie l'abbazia benedettina di San Salvatore. A quel tempo, i mercanti e gli artigiani dell'ex \"Gilda di Ename\" iniziarono a confluire dall'altra parte della Schelda, nella citt\u00e0 di recente fondazione di Oudenaarde. Ename fu definitivamente smantellata nel 1054 e annessa alle Fiandre.\nInizi\u00f2 cos\u00ec lo sviluppo di Oudenaarde, che nel 1150 ricevette il \"Titolo di Citt\u00e0\" dal conte Filippo d'Alsazia, e lentamente, nel XIII secolo, si alzarono due roccaforti urbane. Il torrione iniziale di Oudenaarde venne sostituito da una fortezza, e fortificazioni vennero erette nell'altra sponda del fiume a \"Pamele\" (pi\u00f9 a sud dell'antica Ename). Tuttavia queste opere militari vennero smantellate dopo la disfatta fiamminga della Battaglia di Bouvines del 27 luglio 1214, quando le Fiandre entrarono sotto il controllo del Regno di Francia. Nel 1383 Oudennarde venne presa dai cittadini in rivolta della citt\u00e0 di Gent.\nGli Asburgo.\nNel 1555 Carlo V, divenne signore dei Paesi Bassi, e nel 1558 don\u00f2 a Oudenaarde la \"Carta di Citt\u00e0\", unendola con Pamele, dall'altra parte della Schelda. La citt\u00e0 \u00e8 nota anche come luogo di nascita di Margherita di Parma, figlia legittimata nata nel 1522 da Carlo V e Johanna van der Gheynst (figlia di un tessitore di Oudenaarde), divenuta duchessa di Parma e Piacenza e poi governatrice dei Paesi Bassi spagnoli dal 1559 al 1567. Sotto il suo regno l'industria tessile di Oudenaarde, abile a produrre i suoi famosi arazzi, si afferma, tanto che passando da uno stato di pi\u00f9 di 8\u00a0000 disoccupati, nel 1556 diviene la principale fonte di reddito per la citt\u00e0. Nel 1567 gli succedette Fernando \u00c1lvarez de Toledo, terzo duca d'Alba, detto il Duca di Ferro, che in seguito alla sua spietata politica di terrore atta a estirpare il Protestantesimo nella regione, vide un grande esodo della popolazione cittadina alla volta delle province settentrionali. Questo stato continu\u00f2 fino alla presa della citt\u00e0 da parte di Alessandro Farnese il 6 luglio 1582. Nel frattempo la popolazione di Oudenaarde era per\u00f2 dimezzata.\nDominazione francese.\nI francesi bramavano Oudenaarde e l'attaccarono pi\u00f9 volte, alla guida di Vauban, nel 1658 e nel 1667. Nel 1668 la Pace di Aquisgrana chiuse la cosiddetta Guerra di devoluzione e la citt\u00e0 fu quindi assegnata alla Francia del Re Sole. La fontana sul \"Grote Markt\" (Piazza del Mercato Grande), ancora perfettamente funzionante, venne costruita in omaggio a Luigi XIV e come abbeveramento per i cavalli. Nella primavera del 1684, in seguito ai conflitti scaturiti dalla revoca dell'Editto di Nantes, i francesi si trovarono a difendere militarmente la citt\u00e0, ancora guidati da Vauban, attaccarono di nuovo la citt\u00e0, per tre giorni il fuoco arriv\u00f2 dalla \"Kerselareberg\", la vittoria fu francese, ma Oudenaarde ne usc\u00ec in gran parte rovinata.\nMa la citt\u00e0 \u00e8 nota per un'altra battaglia, detta proprio la battaglia di Oudenaarde, combattuta il 11 luglio 1708 nell'ambito della guerra di successione spagnola. Le truppe imperiali guidate dal principe Eugenio di Savoia e dal duca di Marlborough, sconfissero le truppe francesi del duca di Vend\u00f4me, e del duca di Borgogna, primo nipote in linea diretta di Luigi XIV.\nL'11 maggio 1745, durante la guerra di successione austriaca, i francesi invasero ancora una volta Oudenaarde nella Battaglia di Fontenoy. Gli austriaci, i membri britannici e olandesi, vennero sconfitti dall'esercito francese guidato dal maresciallo Maurizio di Sassonia.\nStoria moderna.\nFino al XIX secolo la citt\u00e0 era ancora cinta dalle mura, che furono abbattute all'inizio del XX secolo.\nNella prima guerra mondiale, durante la \"Battaglia della Schelda\" il 1\u00ba novembre 1918 la citt\u00e0 fu pesantemente danneggiata e si approfitt\u00f2 per abbattere alcune vecchie case sul centrale \"Grote Markt\" per assicurare un accesso pi\u00f9 ampio alla piazza.\nLa seconda guerra mondiale ha ancora colpito Oudenaarde. I danni sono stati minori, tuttavia ci volle fino al 1949 per ripararli. In precedenza attraversava il centro della citt\u00e0 un affluente della Schelda, che negli anni cinquanta venne parzialmente chiuso. Oggi sono ancora visibili dei tratti dietro la Biblioteca comunale e nel Parco cittadino.\nMonumenti e luoghi d'interesse.\nNegli anni ottanta l'edificio \u00e8 stato completamente restaurato e divenuto sede della \"Biblioteca civica\".\nNote.\nIn Oudenaarde \u00e8 situato un tratto stradale in collina, alta solo 77 metri sul livello del mare, molto conosciuta dagli amanti del ciclismo professionistico su strada, denominata \u00abKoppenberg\u00bb che viene affrontata durante il giro delle Fiandre che si corre ogni anno, in genere, la prima domenica di aprile.\nLa sua pendenza massima del 23 %, nonch\u00e9 il fondo stradale in pav\u00e9, rendono il suo transito molto difficoltoso e, per questo, ogni anno, attira un grande numero di appassionati che si accalcano, lungo questa salita."}
{"id": "707380", "revid": "174925", "url": "https://it.wikipedia.org/wiki?curid=707380", "title": "Gemelli monovulari", "text": ""}
{"id": "707381", "revid": "110157", "url": "https://it.wikipedia.org/wiki?curid=707381", "title": "Universit\u00e0 cinese di Hong Kong", "text": "L'Universit\u00e0 cinese di Hong Kong (cinese: \u9999\u6e2f\u4e2d\u6587\u5927\u5b78; inglese: The Chinese University of Hong Kong o CUHK) \u00e8 una delle nove universit\u00e0 presenti in Hong Kong. L'ateneo, fondato nel 1963, si trova a Ma Liu Shui, area del distretto Sha Tin di Hong Kong.\nLe lingue usate per l'insegnamento sono il cinese, il cantonese e l'inglese."}
{"id": "707388", "revid": "195924", "url": "https://it.wikipedia.org/wiki?curid=707388", "title": "Deserto", "text": "In geografia, il deserto \u00e8 definito come un'area della superficie terrestre, quasi o del tutto disabitata, di alta pressione atmosferica da cui le masse d'aria si allontanano sospinte dai venti nella quale le precipitazioni difficilmente superano i 50 millimetri l'anno e il terreno \u00e8 prevalentemente arido, con scarsa o nulla vegetazione.\nDeserto \u00e8 definito un luogo dove non \u00e8 presente acqua dolce in superficie.\nIn base a questa definizione, vanno annoverate nei deserti anche le Regioni polari, oltre alle pi\u00f9 familiari zone aride che si incontrano alle medie e basse latitudini. Sotto il profilo geomorfologico il deserto pu\u00f2 comprendere montagne, altopiani o pianure ruvidi e aspri, occupando a volte bacini contornati da montagne. La superficie pu\u00f2 essere rocciosa, ghiaiosa o sabbiosa: i paesaggi caratteristici con le dune e la sabbia spazzata dal vento sono solo uno dei tanti aspetti con cui pu\u00f2 presentarsi un deserto.\nAlternativamente la parola \"deserto\" viene utilizzata per indicare un luogo non abitato da esseri umani e scarsamente abitato da altre specie viventi: anche in base a questa definizione, i deserti comprendono i luoghi dal clima rigido, come l'Antartide e la tundra o pi\u00f9 in generale le Regioni polari.\nSignificato della parola Deserto.\nLa parola deserto non \u00e8 solo un sostantivo, ma anche un aggettivo col significato di \"solo, abbandonato\". Il latino \"desertum\" deriva dal verbo \"deserere\" che significa \"abbandonare\". \"Deserere\", a sua volta, \u00e8 composto da \"de\", con valore negativo, e \"serere\" (\"legare\") quindi \"non pi\u00f9 legato\".\nLa parola deserto potrebbe derivare anche dal nome del Dio egizio della distruzione, aridit\u00e0 e dei deserti Seth (in lingua egizia si usava il termine \"Desher\" per identificare il deserto e analogamente si usava la parola \"Desheret\" per identificare il colore rosso), a rappresentare l'inospitalit\u00e0 che tale luogo dava.\nDescrizione, estensione e posizionamento.\nUn deserto \u00e8 un ecosistema che riceve pochissima pioggia e di solito si pensa che possegga poca vita, ma questo dipende dal tipo di deserto; in molti la vita \u00e8 abbondante, la vegetazione si \u00e8 adattata al basso tasso di umidit\u00e0 e la fauna solitamente si nasconde durante il giorno, il che significa che un deserto \u00e8 un ecosistema solitamente arido (la sua pi\u00f9 grande caratteristica) e che quindi rende difficoltoso, se non talvolta impossibile, l'instaurazione permanente di gruppi sociali.\nI deserti costituiscono una delle aree emerse pi\u00f9 grandi del pianeta: la loro superficie totale \u00e8 di 50 milioni di chilometri quadrati, circa un terzo della superficie della Terra. Rappresenta il 30% delle terre emerse, (il 16% \u00e8 costituito da deserti caldi, il 14% da deserti freddi).\nGran parte dei deserti del mondo si trovano in zone caratterizzate da alta pressione costante (cfr.: anticiclone), cio\u00e8 una condizione che non favorisce la pioggia.\nTra i deserti di queste aree vi sono: il deserto del Sahara (il pi\u00f9 grande deserto caldo del pianeta Terra), il Kalahari, e il deserto del Namib nell'Africa meridionale; il Gran Deserto Sabbioso, in Australia, il deserto del Gobi (o Cham\u014d), il Karakum, il deserto di Taklamakan in Cina, il Rub' al-Khali in Arabia, il deserto del Negev, il deserto del Mojave, e il deserto di Atacama nelle Americhe solo per citarne alcuni dei pi\u00f9 vasti.\nGran parte di deserti sono localizzati all'interno dei continenti, vale a dire distanti dal mare: come ad esempio, il deserto del Gobi e altri deserti dell'Asia centrale, che difficilmente vengono raggiunti dai venti umidi dagli oceani.\nI deserti lungo le coste occidentali dell'Africa australe e del Sud America sono influenzati dalla presenza di correnti oceaniche fredde che causano deumidificazione nell'atmosfera.\nTipologie.\nL'unico bioma nel quale la pioggia pu\u00f2 mancare per anni \u00e8 il deserto. \nSe ne possono distinguere quattro tipologie principali: deserti semiaridi-freddi, deserti subtropicali, deserti costieri e deserti polari (le zone ricoperte di ghiaccio dell'Artide e dell'Antartide).\nDeserto caldo.\nIl deserto caldo \u00e8 un deserto dove il clima \u00e8 costantemente caldo. Pu\u00f2 essere roccioso dove il suolo \u00e8 costituito da pietre o ciottoli chiamati con la parola araba di \"hammada\"; pu\u00f2 essere anche ghiaioso, chiamato \"serir\", oppure sabbioso a dune, chiamato \"erg\", presenti nelle regioni tropicali, caratterizzate da accentuata aridit\u00e0, vegetazione ridotta o assente, mancanza di corsi d'acqua perenni, tendenza alla siccit\u00e0; il clima a cui si associa tale ambiente \u00e8 il clima desertico caldo (secondo la classificazione dei climi di K\u00f6ppen).\nDeserto freddo.\nIl deserto freddo (chiamato anche, un po' impropriamente, \"deserto temperato\") \u00e8 presente nelle regioni temperate pi\u00f9 continentali, caratterizzate da fortissima aridit\u00e0 e da notevolissime escursioni termiche annue di temperatura, con estati caldissime e inverni freddissimi; il clima a cui si associa tale ambiente \u00e8 il clima desertico freddo (secondo la classificazione dei climi di K\u00f6ppen).\nDeserto polare.\nIl deserto polare (deserto bianco) \u00e8 presente nelle regioni settentrionali e meridionali a margine dei continenti boreali e australi (Groenlandia, Artide e Antartide), caratterizzate da freddo intenso e perenni distese di neve e ghiaccio; il clima a cui si associa tale ambiente \u00e8 il clima glaciale (secondo la classificazione dei climi di K\u00f6ppen).\nCaratteristiche.\nI paesaggi desertici possiedono alcune caratteristiche comuni.\nCaratteristiche dei deserti.\nI deserti per via delle loro condizioni climatiche possono essere classificati come\nDeserti caldi e freddi sono accomunati comunque da un fattore preponderante: il vento.\nNon \u00e8 raro che i deserti possano contenere depositi di minerali preziosi formatisi in un ambiente arido, o esposti successivamente a causa dell'erosione dell'ambiente circostante. A causa della siccit\u00e0, taluni deserti possono essere ideali per la conservazione di manufatti o fossili.\nTipi di deserto.\nLa maggior parte delle classificazioni si basano su alcune combinazioni del numero di giorni, di pioggia, il totale della quantit\u00e0 annuale di pioggia, temperatura, umidit\u00e0 o altri fattori.\nNel 2010 Peveril Meigs divise il deserto in tre categorie secondo la quantit\u00e0 di precipitazioni che riceve:\nI deserti interni vengono suddivisi in:\nI paesaggi aridi e estremamente aridi sono deserti e le praterie semiaride sono da riferimento alle steppe.\nPhoenix, Arizona riceve meno di 250\u00a0mm di precipitazioni all'anno, ed \u00e8 riconosciuta come una citt\u00e0 a clima desertico.\nAnche il nord di un pendio dell'Alaska riceve meno di 250\u00a0mm di precipitazioni per anno, ma non \u00e8 generalmente riconosciuto come deserto.\nIn alcune regioni la scarsit\u00e0 di acqua \u00e8 caratterizzata dalla presenza in superficie di distese di sale che ricoprono interamente la superficie desertica; spesso queste regioni sono il risultato di fondali di antichi laghi o fondali marini, dove il vento pu\u00f2 essere fattore rilevante nel plasmare il paesaggio.\nDesertificazione.\nLa desertificazione \u00e8 il processo di degradazione del suolo, causato da attivit\u00e0 solitamente umane che lo porta a diventare un deserto, questo processo, generalmente irreversibile interessa tutti i continenti con delle variazioni di intensit\u00e0\nFattori predisponenti\nLe cause umane principali sono:\nLe cause naturali invece sono:\nI luoghi pi\u00f9 a rischio sono: \nAbitanti.\nUmani.\nEsistono popolazioni nomadi come i Tuareg, che vivono nel deserto in trib\u00f9 formate da poche persone, all'incirca 30 o 40 membri. Essi si dedicano soprattutto alla pastorizia e all'agricoltura, sviluppata nelle oasi (formatesi quando l'acqua sotterranea affiora solo in zone ristrette). Per proteggersi dagli intensi raggi del sole, i Tuareg devono coprirsi completamente lasciando liberi solo occhi e bocca. Usano indossare il caftano, una lunga veste coperta a sua volta da numerosi teli. Inoltre nel deserto vi sono presenti anche trib\u00f9 di boscimani.\nFauna.\nAnimali tipici dei deserti sono il cammello (in Asia) ed il dromedario (in Nordafrica e nei deserti dell'Arabia), utilizzati dalle popolazioni locali come animali da soma e come cavalcatura. Hanno entrambi zampe piatte, adatte a camminare sulla sabbia, un mantello molto folto per proteggersi dai raggi solari ed una (il dromedario), o due (il cammello) caratteristiche gobbe formate da riserve di grasso, che, assieme a una notevole quantit\u00e0 di energia, producono come sottoprodotto della Beta ossidazione dei lipidi, circa 0,5 litri di acqua (acqua metabolica) per ogni kg di massa catabolizzata, preziosa per sopravvivere nelle difficili condizioni ambientali del deserto.\nTra gli animali desertici, vi sono: i suricati che vivono in grandi colonie. Per sopravvivere alla scarsit\u00e0 di cibo si nutrono di una dieta varia e costruiscono profonde gallerie per raggiungere eventuali falde acquifere nel sottosuolo. Anche varie specie di uccelli abitano il deserto, cos\u00ec come molti rettili, tra cui serpenti e sauri. \nAltre specie presenti nei deserti sono il fennec (volpe del deserto), alcune gazzelle, il coyote, la vipera dal corno e la formica sahariana.\nFlora.\nSono poche le piante che si sono adattate alla siccit\u00e0 del deserto e quelle che ancora vivono nei deserti sono per lo pi\u00f9 dei semi che aspettano le precipitazioni per germogliare e finire il ciclo vitale prima della fine di quest'ultime. Vi sono anche piante che hanno trasformato le loro foglie in spine per raccogliere pi\u00f9 umidit\u00e0 possibile, come i cactus in America."}
{"id": "707390", "revid": "125620366", "url": "https://it.wikipedia.org/wiki?curid=707390", "title": "Convento di San Domenico (Fiesole)", "text": "Il convento di San Domenico \u00e8 un convento dell'Ordine domenicano situato della localit\u00e0 omonima nel comune di Fiesole.\nStoria.\nSituato a met\u00e0 strada tra Fiesole e Firenze, il cenobio domenicano fu fondato nel 1406 su iniziativa di Giovanni Dominici e del vescovo di Fiesole Jacopo Altoviti, i quali entrambi erano frati di Santa Maria Novella. I lavori di edificazione, interrotti nel 1409, furono ripresi nel 1418 grazie alla munificenza di Barnaba degli Agli e la chiesa fu consacrata nel 1435, molto pi\u00f9 piccola dell'attuale. Quello di Fiesole fu quindi il secondo convento domenicano dell'area fiorentina, prima dell'edificazione del convento di San Marco di Firenze, dove i frati si trasferirono verso la met\u00e0 del Quattrocento. Chiamato anche \"il Conventino\" (rispetto alla grandezza degli ambienti di Santa Maria Novella), fu un importante centro di formazione per i giovani frati, il pi\u00f9 importante dei quali fu Antonino Pierozzi, poi arcivescovo di Firenze e santo. \nVi visse anche Beato Angelico, il quale dipinse per il convento e per la chiesa affreschi e diverse tavole disperse all'epoca delle soppressioni napoleoniche ed oggi in diversi musei stranieri, delle quali rimane ancora in chiesa la pala dell'altare maggiore della chiesa, anche se spostata in una differente collocazione.\nLa chiesa fu ampliata a partire dal 1488 con la costruzione delle prime due cappelle sul lato sinistro, di patronato Gaddi, e proseguita nei decenni successivi, fino al 1592.\nCon la soppressione napoleonica avvenuta nel 1810 e la vendita a Carlotta Barbolani di Montauto per il convento inizi\u00f2 un periodo difficile, non solo per il patrimonio artistico. Dopo un primo ritorno di pochi frati nel 1817, e una nuova soppressione del 1866, solo nel 1879 i domenicani riuscirono a tornare definitivamente ricomprando il convento dalle famiglie Capponi e Martelli. \nArnold Boecklin trascorse gli ultimi anni della sua vita nelle vicinanze del monastero.\nDescrizione.\nLa chiesa presenta una semplice facciata, davanti alla quale \u00e8 il portico di Andrea Balatri, architetto molto utilizzato nella fabbrica domenicana, e finanziato da Alessandro e Antonio di Vitale de' Medici, ebrei convertiti che fu protetta dai Medici e che ne ebbe lo stemma identico per concessione, e realizzato nel 1635, mentre il campanile, dello stesso Balatri, era stato costruito tra 1611 e 1613.\nL'interno \u00e8 a navata unica, con cappelle laterali, di struttura tardoquattrocentesca ma arricchito di decorazioni barocche. Il soffitto fu infatti affrescato nel 1685 da Matteo Bonechi, Rinaldo Botti e Lorenzo del Moro con la \"Gloria di San Domenico.\" In fondo alla navata un'elegante serliana introduce al presbiterio, aggiunto nel 1606 da Giovanni Caccini, in sostituzione di quello quattrocentesco.\nIn controfacciata, in basso a sinistra \u00e8 la lapide che ricorda Angelo Cattani da Diacceto, frate domenicano poi divenuto vescovo di Fiesole nel 1566. L'altra, a destra, ricorda invece Fra' Bernardo di Simone del Nero, nipote di papa Leone XI. In alto sono il \"San Francesco in preghiera\" di Cristofano Allori, il \"San Domenico\" di Giovanni Montini, ai lati della \"Madonna che intercede presso Ges\u00f9\" di Pier Dandini.\nLa prima cappella destra, di San Domenico, del 1490-95 circa e costruita da Melchiorre Dazzi, presenta un \"Crocifisso\" ligneo del XIV secolo, e sulla parete sinistra una tavola con il \"Crocifisso tra la Vergine e San Girolamo\", assegnata a Jacopo del Sellaio probabilmente all'altare maggiore della cappella. La seconda cappella, costruita nel 1493, fu voluta da Cornelia Salviati per la quale commission\u00f2 a Perugino la \"Madonna col Bambino in trono tra i santi Giovanni Battista e Sebastiano\", oggi agli Uffizi, acquisito dal Granduca Pietro Leopoldo e sostituito dal \"Battesimo di Cristo\" di Lorenzo di Credi visibile sulla parete destra. All'altare maggiore \u00e8 invece l'ottocentesca \"Madonna del Rosario\" di Lorenzo Gelati con una cornice seicentesca forse realizzata per l\"'Incoronazione della Vergine\" di Beato Angelico. La terza cappella, realizzata pi\u00f9 tardi, tra 1588 e 1592 dal genovese fra Cipriano da Brignole e dalla sua famiglia che aveva commissionato per essa un \"Miracolo di Sant'Antonino\" di Giovan Battista Paggi, rubato nel 1850. La cornice con gli stemmi della famiglia genovese ospita oggi il \"Sant'Antonino giovinetto presentato a Giovanni Dominici\" di Fabrizio Boschi, del 1615-17 circa.\nNel presbiterio campeggia il grande e monumentale Tabernacolo in legno dorato realizzato anch'esso da Andrea Balatri tra 1611 e 1617, arricchito dalle statue di santi domenicani.\nLe cappelle a sinistra sono state tutte finanziate dalla famiglia Gaddi. La terza cappella, la pi\u00f9 vicina al presbiterio, dedicata all'Annunziata, ospitava l'\"Annunciazione\" di Beato Angelico oggi al Prado, venduta gi\u00e0 nel 1611 al duca Mario Farnese. Poco dopo prese il posto di essa l'\"Annunciazione\" di Jacopo Chimenti detto l'Empoli, datata 1615. Sulla parete destra \u00e8 un \"Crocifisso\" ligneo di Antonio da Sangallo il Vecchio, probabilmente degli ultimi anni del Quattrocento e proveniente dall'Oratorio della Santissima Annunziata di via della Chiesa a Firenze. Alla parete sinistra \u00e8 invece la tela di Francesco Conti raffigurante \"Sant'Antonino che risuscita un bambino della famiglia da Filicaia\", donata solo nel 1930. La seconda cappella fu completata nel 1559 da Niccol\u00f2 Gaddi, nobiluomo vicino a Cosimo I e grande collezionista, che volle all'altare l\"Adorazione dei Magi\" di Giovanni Antonio Sogliani ancora nella sua cornice originale, forse lasciata incompiuta e poi finita dal giovane Santi di Tito. La prima cappella, eretta da Taddeo di Angelo Gaddi, dedicata all'Incoronata, ospitava l\"'Incoronazione della Vergine\" del Beato Angelico, oggi al Mus\u00e9e du Louvre, mentre oggi presenta un altro suo capolavoro, la \"Madonna con il Bambino e i santi Tommaso d'Aquino, Barnaba, Domenico e Pietro martire\", gi\u00e0 all'altare maggiore, datata, secondo i pi\u00f9 recenti studi, al 1419-1421 circa. Originariamente in forma di trittico, fu trasformata nel 1501 in pala 'quadrata' da Lorenzo di Credi.\nFra altre opere si menziona inoltre la tavola con \"Savonarola e i due compagni che indicano Firenze a Cristo e alla Vergine\", riferita a Zanobi Poggini.\nNella sala del Capitolo del convento sono altre due opere dell'Angelico rimaste in loco, un \"Crocifisso\" ad affresco (1430 circa) e un affresco con la \"Madonna col Bambino\", e relativa sinopia, forse anch'esso degli anni trenta del Quattrocento."}
{"id": "707393", "revid": "12603", "url": "https://it.wikipedia.org/wiki?curid=707393", "title": "Ciclostomi", "text": ""}
{"id": "707397", "revid": "3115", "url": "https://it.wikipedia.org/wiki?curid=707397", "title": "Zinaida Nikolaevna Gippius", "text": "Biografia.\nZinaida nacque a Bel\u00ebv, una piccola cittadina nei pressi di Tula (Russia Centrale) dalla nobile famiglia tedesca dei von Hippius giunta in Russia nel XVI secolo.\nDurante l'infanzia e l'adolescenza soffr\u00ec di tubercolosi e fu costretta, morto il padre nel 1881 per la stessa malattia, a spostarsi in cerca di clima pi\u00f9 mite in diverse localit\u00e0 del sud dell'Impero zarista con la madre e la sorella. Ci\u00f2 le imped\u00ec di seguire regolari studi anche se il suo amore per la lettura la porter\u00e0 a leggere con avidit\u00e0 tutti i classici russi e soprattutto Dostoevskij per il quale dimostra una vera preferenza.\nNel 1888 la giovane, che si trovava nei pressi di Tbilisi, capitale della Georgia, conobbe il giovane poeta Dmitrij Mere\u017ekovskij (1865-1941) e nello stesso anno appariranno i suoi primi versi sulla rivista dei simbolisti pietroburghesi \"Severnyj vestnik\" (Messaggero del Nord).\nNel 1889 spos\u00f2 Dmitrij e con lui si trasfer\u00ec a San Pietroburgo dove intraprender\u00e0 una vivissima attivit\u00e0 letteraria. Presto la loro casa pietroburghese diventer\u00e0 il luogo dove si riuniranno i pi\u00f9 validi letterati e artisti della vita russa degli inizi del XX secolo tra i quali i principali esponenti dell'intelligencija russa. I principali argomenti di discussione toccheranno le principali questioni del momento soprattutto quelle a carattere politico, filosofico e religioso. Da questo gruppo nascer\u00e0 la rivista \"Novyj put\"' (\"La nuova strada\") che, pubblicata tra il 1902 e il 1904, diventer\u00e0 l'organo ufficiale di questo nuovo movimento e segner\u00e0 l'esordio dei famosi poeti russi, Aleksandr Blok e Andrej Belyj.\nTra il 1899 e il 1902, in seguito alla conoscenza e all'aderenza al gruppo di Sergej Djagilev, Zinaida pubblic\u00f2 sulla rivista \"Mir iskusstva\" (\"Il mondo dell'arte\") i suoi primi saggi di critica letteraria dal tono mordace usando lo pseudonimo di Anton Krajnij (Antonio l'estremista).\nDiventata convinta rivoluzionaria scrisse nel 1905 numerosi versi a tema politico e alla fine della Rivoluzione d'ottobre, a causa del suo atteggiamento antibolscevico, emigra con il marito a Varsavia. Vivranno collaborando al giornale appartenente all'emigrazione russa \"Svoboda\" (\"Libert\u00e0\") e in seguito si trasferiranno nella citt\u00e0 di Wiesbaden e infine a Parigi, vivendo in povert\u00e0. A Parigi, Zinaida morir\u00e0 nel 1945 e poi fu sepolta nel cimitero russo ortodosso di Nostra Signora dell'Assunzione.\nOpere.\nZinaida fu scrittrice versatile e scrisse non solo opere di poesia ma diversi volumi di racconti e romanzi e produsse anche drammi teatrali.\nLe raccolte poetiche.\nAppartengono alla sua produzione poetica cinque raccolte. La prima raccolta venne pubblicata nel 1904 con il titolo \"Sobranie stichov: 1889-1903\" (Raccolta di versi: 1889-1903), la seconda nel 1910 dal titolo \"Sobranie Stichov: 1889-1903\" (raccolta di versi, libro 2), la terza, \"Poslednie stichi 1914-1918\" (Ultimi versi 1914-1918) nel 1921, la quarta venne pubblicata a Berlino nel 1922 con il titolo \"Stichi: dnevnik\" (Versi: un diario) e l'ultima raccolta, dal suggestivo titolo \"Sijanuja\" (Luccichii) a Parigi nel 1938.\nI romanzi.\nOltre a numerosi racconti, famosa \u00e8 la trilogia di romanzi che ha come tema centrale la Rivoluzione d'Ottobre: \"\u010c\u00ebrtova kukla\" (Il fantoccio del diavolo), \"O\u010darovanie istiny\" (Il fascino della verit\u00e0) e \"Roman carevi\u010d\" (Lo zarevi\u010d Roman).\nLa produzione teatrale.\nTra la produzione teatrale vanno soprattutto ricordati due drammi pubblicati rispettivamente nel 1900 con il titolo \"Svjataja krov\"' (Il sangue sacro) e \"Zel\u00ebnoe kol'co\" (L'anello verde) nel 1916.\nPoetica.\nLa figura di Zinaida influenz\u00f2 moltissimo, agli inizi del XX secolo, gli intellettuali del simbolismo russo. Scrisse molti dei suoi versi e dei racconti utilizzando nomi di eroi maschili e il suo \"afemminile\", messo in risalto dal suo firmarsi con lo pseudonimo di \"Antonio l'estremista\", scatena tra i contemporanei diverse reazioni che vanno dall'esaltazione alla denigrazione.\nL'ispirazione all'impossibile.\nLa prima fase dell'opera della Hippius \u00e8 segnata dall'ispirazione dell'impossibile (\"Ho bisogno di quello che non c'\u00e8 al mondo\") dove la malinconia e il pessimismo sono caratteristiche della generazione \"stanca\" degli anni novanta del XIX secolo. Fa della ricerca della verit\u00e0 una questione di vita o di morte e in questa continua ricerca, che tende ad avvicinarsi all'assoluto, Zinaida considera l'amore forza purificatrice e capace di condurre all'immortalit\u00e0.\nLa speranza nella resurrezione della Russia.\nAllo scoppio della prima guerra mondiale la Hippius rimane attenta a quanto succede attorno a lei e si dimostra particolarmente sensibile ad ogni questione politica e sociale del momento.\nQuando si afferma il movimento rivoluzionario bolscevico la scrittrice spera ardentemente nella risurrezione della Russia e quando scoppia la Rivoluzione di febbraio \u00e8 dapprima convinta che da essa nascer\u00e0 la libert\u00e0 e la fratellanza. Come tanti intellettuali di quell'epoca rimarr\u00e0 fortemente delusa. Scrive in questo periodo versi intrisi di malinconia che nascono dalla coscienza acquisita di aver subito una grave perdita: \"\"Sulla citt\u00e0 si \u00e8 adagiato il peccato/ Piango sommessamente, piango per tutti\".\"\nLa natura ambivalente.\nLa sua poesia, che tocca ogni estremo e cerca di varcare ogni confine, oscilla tra gli opposti della vita e della morte, esalta la forza e la debolezza, inneggia alla volont\u00e0 ma si piega alla non volont\u00e0 in un mondo poetico sempre in movimento che passa dallo spirito di ribellione individuale ed egocentrico al forte sentimento religioso. Il suo spirito anticlericale \u00e8 soffocato dalla necessit\u00e0 della fede, il suo esaltare la morte sfocia nel desiderio della vita dimostrando cos\u00ec nell'autrice la sua ambivalente natura della quale lei stessa \u00e8 cosciente: \"Attendevo il volo e l'esistenza/ ma uno sparviero morto \u00e8 la mia anima\".\nL'uso dell'aforisma.\nNei versi della Hippius il pensiero \u00e8 formulato attraverso aforismi con i quali riesce ad esprimere, con brevi ma soppesate parole, tutta la complessit\u00e0 delle sue emozioni."}
{"id": "707398", "revid": "78273", "url": "https://it.wikipedia.org/wiki?curid=707398", "title": "Sant'Antonio Pierozzi", "text": ""}
{"id": "707399", "revid": "101175", "url": "https://it.wikipedia.org/wiki?curid=707399", "title": "Gran premio di Catalogna", "text": ""}
{"id": "707400", "revid": "36426", "url": "https://it.wikipedia.org/wiki?curid=707400", "title": "Giovanni-Neroni Diotisalvi", "text": ""}
{"id": "707406", "revid": "188717", "url": "https://it.wikipedia.org/wiki?curid=707406", "title": "Piramide obliqua", "text": ""}
{"id": "707411", "revid": "767487", "url": "https://it.wikipedia.org/wiki?curid=707411", "title": "Bersagliere", "text": ""}
{"id": "707414", "revid": "827058", "url": "https://it.wikipedia.org/wiki?curid=707414", "title": "Calendario balinese", "text": "Il calendario balinese Pawukon \u00e8 un calendario utilizzato per scadenziare le festivit\u00e0 religiose.\nL'anno di 210 giorni (\"uku\") \u00e8 suddiviso secondo un sistema immutabile di dieci settimane (\"wara\") di 1, 2, 3, 4, 5, 6, 7, 8, 9 e 10 giorni.\nLa 1-settimana \u00e8 considerabile come una settimana di due giorni, in cui uno non ha nome.\nNomi delle settimane.\nLe 30 7-settimane \"Saptawara\" in cui si suddivide l'anno hanno un nome:\nIn questo modo ad ogni giorno dell'anno pu\u00f2 essere attribuito un nome univoco dato dalla combinazione del nome della 7-settimana e dal nome del giorno della 7-settimana (ad esempio \"Sukra Ugu\"). I balinesi sono soliti aggiungere anche il nome del giorno della 5-settimana (\"Sukra Umanis d'Ugu\").\nOrdine dei giorni delle settimane.\nI giorni delle settimane di 3, 4, 5, 6, 7, 8 e 9 giorni si susseguono regolarmente in un ciclo, come le settimane del calendario occidentale, a partire dal giorno 1.\nPoich\u00e9 210 non \u00e8 divisibile per 4, 8 e 9, nelle settimane corrispondenti vengono aggiunti dei giorni intercalari:\nI giorni delle settimane di 1, 2 e 10 giorni sono disposti in relazione alla combinazione dei giorni della 5-settimana e della 7-settimana.\nOgni giorno della settimana d 5, 7 e 10 giorni ha un valore rituale (\"urip\"):\nPer fissare i giorni della 10-settimana, viene calcolata la somma degli \"urip\" del giorno della 5-settimana e del giorno della 7-settimana pi\u00f9 1;\nse si ottiene un valore superiore a 10, si sottrae 10. A questo punto:\nCongiunzioni.\nAlcune congiunzioni tra i giorni delle principali settimane assumono un particolare significato religioso.\nTra gli ultimi giorni della 3-settimana, \"Kajeng\", e della 5-settimana, \"Keliwon\", si verifica una\ncongiunzione ogni 15 giorni che prende appunto il nome di Kajeng Keliwon.\nAnche le sei congiunzioni gli ultimi giorni della 7-settimana, \"Saniscara\", e della 5-settimana, \"Keliwon\",\nchiamate \"Tumpek\", che si verificano ogni 35 giorni, rivestono ognuna un particolare significato cerimoniale e hanno ognuna un nome specifico:\nAltre congiunzioni importanti tra i giorni della 7-settimana e quelli della 5-settimana sono quelle tra \"Keliwon\" e \"Buda\"\ne tra \"Wage\" e \"Buda\" (Buda Cemeng),\nCalendario completo.\nSeguendo le regole summenzionate e grazie al fatto che il calendario Pawukon non cambia da un anno all'altro, \u00e8 possibile costruire una rappresentazione immutabile del calendario:\nCorrispondenze con altri calendari.\nIl calendario balinese non \u00e8 un calendario storico: gli anni si ripetono tutti uguali e non ne viene tenuto il conto, n\u00e9 \u00e8 definito un anno zero.\nPoich\u00e9 il periodo di 210 giorni non ha nessun legame con le stagioni, il suo utilizzo pratico \u00e8 limitato alla determinazione delle date delle cerimonie.\nI balinesi, per gli altri scopi pratici, utilizzano il calendario lunisolare Saka, in uso in India e Pakistan, oppure il calendario gregoriano.\nPer quest'ultimo, le date a cui corrisponde l'inizio dell'anno balinese (\"Redite Sinta\") nel periodo dal 2000 al 2020 sono:"}
{"id": "707417", "revid": "669954", "url": "https://it.wikipedia.org/wiki?curid=707417", "title": "Harold Holt", "text": "Diciassettesimo primo ministro australiano, \u00e8 ricordato anche per le bizzarre circostanze della sua morte. Fu sostituito al governo da John McEwen il 19 dicembre 1967, due giorni dopo la sua scomparsa.\nFiglio di Tom Holt, un noto regista teatrale, frequent\u00f2 il \"Wesley College\" a Melbourne, presso la cui Universit\u00e0 si laure\u00f2 in Legge. Nel 1931 divent\u00f2 il presidente del Club dello Sport al \"Queens College\". Holt, di orientamento conservatore, dopo aver esercitato per breve tempo la professione di avvocato, nel 1935 riusc\u00ec a farsi eleggere al parlamento federale nelle file del Partito dell'Australia Unita.\nGli inizi.\nAll'et\u00e0 di 27 anni, Holt era uno dei pi\u00f9 giovani membri della Camera ed un vero enfant prodige della politica; la sua evidente abilit\u00e0 gli permise di essere nominato Ministro nel 1939. Nel 1940 si arruol\u00f2 nell'Esercito senza rinunciare al suo seggio, ma poco dopo il disastro aereo di Canberra, nel quale perirono tre Ministri, costrinse il premier Menzies a richiamarlo al governo e ad assegnargli il Ministero del Lavoro e del Servizio Nazionale. Da quel momento gli fu affibbiato il nomignolo ironico di \"Gunner Holt\".\nNel 1941 i laburisti, con John Curtin, conquistarono il governo del paese, e Holt esercit\u00f2 il per lui nuovo ruolo di parlamentare dell'opposizione.\nSul piano mondano Holt aveva una reputazione di playboy del jet-set, ma nel 1947 spos\u00f2 Zara Fell, una stilista, e adott\u00f2 i tre figli che lei aveva avuto dal suo precedente matrimonio. Dopo otto anni di opposizione, dal 1941 al 1949, torn\u00f2 al governo con il nuovo partito liberale fondato da Menzies, nel cui governo torn\u00f2 a guidare il dicastero del Lavoro e del Servizio Nazionale, espandendo il programma di massiccia immigrazione iniziato dal suo predecessore nel governo Laburista, Arthur Calwell.\nNel 1956 Holt divent\u00f2 il numero 2 del partito liberale al governo, e nel 1958, dopo le dimissioni di Sir Arthur Fadden, Holt assunse la guida del Ministero del Tesoro. Nel 1961 la carriera politica di Holt parve compromessa, quando alla sua politica economica fu imputata la recessione che colp\u00ec l'Australia. In quel frangente i liberali furono ad un passo dal perdere le elezioni, ma poco dopo, grazie alla ripresa economica, le loro quotazioni politiche ripresero ad alzarsi, e nel 1966 Holt finalmente succedette a Menzies come primo ministro.\nIl Governo Holt.\nHolt eredit\u00f2 dal suo predecessore il coinvolgimento nella Guerra del Vietnam, e nell'ottobre del 1966 il presidente statunitense Lyndon B. Johnson, su invito del premier australiano, fece un giro propagandistico in Australia, favorendo in tal modo la schiacciante vittoria elettorale alle elezioni del dicembre di quell'anno dei liberali di Holt sui laburisti di Arthur Calwell, fiero oppositore del conflitto in Indocina.\nNel 1967 Gough Whitlam rimpiazz\u00f2 Calwell come leader laburista e riusc\u00ec a condurre un'opposizione pi\u00f9 efficace; nel 1967, in un'elezione che metteva in gioco met\u00e0 dei seggi del Senato federale, gli uomini di Holt persero alcuni seggi. Inoltre alcuni parlamentari liberali, svincolati dalla rigida disciplina di partito dell'era Menzies, cominciarono ad organizzare una fronda interna contro il loro leader.\nLa scomparsa.\nIl 17 dicembre 1967 Holt si rec\u00f2 a Cheviot Beach su Point Nepean, vicino all'albergo di Portsea, a sud di Melbourne. Con l'apparente intenzione di impressionare i suoi amici, Holt, che aveva 59 anni e una recente ferita, si tuff\u00f2 tra i flutti dell'Oceano, sparendo dalla loro vista. Non fu mai trovato, a dispetto delle estese ricerche, e il 19 dicembre di quell'anno fu dichiarata la sua morte presunta.\nHolt era un affabile e amato uomo politico, e la sua morte colp\u00ec profondamente tutti i cittadini australiani, indipendentemente dalla loro fede politica. Il Presidente Statunitense Lyndon B. Johnson ritorn\u00f2 a Melbourne per la cerimonia commemorativa.\nNessuna inchiesta fu condotta all'epoca, perch\u00e9 la legge dello stato di Victoria non prevedeva alcuna indagine sulle morti sospette; ma nel 1985 la legge cambi\u00f2, e nel 2003 la sezione scomparsi della polizia di Vittoria riapr\u00ec formalmente il caso, non venendo per\u00f2 a capo di nulla. Nel 2005 il coroner di Vittoria concluse che Holt era morto per annegamento in circostanze accidentali. Il corpo del premier non fu mai recuperato.\nDopo la scomparsa di Holt, la sua vedova Zara fu nominata Dama Commendatrice dell'Impero Britannico (DBE), diventando Dame Zara Holt. Qualche tempo dopo Zara Holt si spos\u00f2 per la terza volta, con un collega Liberale del suo defunto marito, Jeff Bate.\nGli Stati Uniti dedicarono una fregata a nome di Holt, al cui ricordo furono eretti vari memoriali in Australia.\nIpotesi e teorie del complotto.\nCi furono molte voci sulla morte di Holt; in particolare si disse che il premier si suicid\u00f2 o anche che simul\u00f2 la sua morte per fuggire con l'amante. Nel 1983, il giornalista britannico Anthony Grey nel suo libro \"Il Primo Ministro era una spia\" sostenne che Holt, nella sua qualit\u00e0 di agente della Repubblica Popolare Cinese, sarebbe stato prelevato da un presunto sottomarino cinese al largo di Portsea, che lo sbarc\u00f2 in Cina."}
{"id": "707424", "revid": "33689", "url": "https://it.wikipedia.org/wiki?curid=707424", "title": "Fallacie", "text": ""}
{"id": "707426", "revid": "2050127", "url": "https://it.wikipedia.org/wiki?curid=707426", "title": "Commissione Mar\u00edn", "text": "La Commissione Mar\u00edn \u00e8 stata la Commissione europea in carica \"ad interim\" dal 16 marzo 1999 al 12 settembre dello stesso anno, in seguito alle dimissioni collettive della Commissione Santer, giunte prima della scadenza naturale del mandato a causa di accuse di corruzione che erano state rivolte al Commissario \u00c9dith Cresson.\nLa Commissione fu retta da Manuel Mar\u00edn, vicepresidente della Commissione Santer, che lasci\u00f2 invariata la sua composizione rispetto all'esecutivo precedente.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti - [\u00a0\u00a0\u00a0\u00a0\u00a0]\u00a0Popolari/Conservatori - [\u00a0\u00a0\u00a0\u00a0\u00a0]\u00a0Liberali - [\u00a0\u00a0\u00a0\u00a0\u00a0]\u00a0Indipendenti"}
{"id": "707427", "revid": "287204", "url": "https://it.wikipedia.org/wiki?curid=707427", "title": "Commissione Marin", "text": ""}
{"id": "707449", "revid": "320578", "url": "https://it.wikipedia.org/wiki?curid=707449", "title": "Decima flottiglia MAS", "text": ""}
{"id": "707452", "revid": "1543377", "url": "https://it.wikipedia.org/wiki?curid=707452", "title": "Stickering", "text": "Lo stickering, da non confondersi con la \"sticker art\", che non ha fini di lucro o promozionali, \u00e8 una strategia di marketing che consiste nell'affiggere enormi quantit\u00e0 di adesivi di piccole dimensioni (\"stickers\"), raffiguranti il logo di un'azienda o di un prodotto, in spazi pubblici e di grande affluenza.\nCaratteristiche e diffusione del fenomeno.\nNegli ultimi tempi questo fenomeno, posto in essere oltre che da aziende private anche da attivisti e artisti che promuovono le loro idee e le loro opere a costi molto contenuti, ha registrato un vertiginoso aumento nelle principali citt\u00e0 italiane. \n\u00c8 una forma di comunicazione rapida e incentrata sull'immagine, il cui obiettivo \u00e8 quello di ottenere una grande visibilit\u00e0 e di indurre l'osservatore a ricordare il disegno, il logo, l'icona o il messaggio da esso veicolato, portandolo in alcuni casi, se egli \u00e8 particolarmente curioso, a informarsi ulteriormente sul significato che lo sticker rappresenta.\nContributo del fenomeno al degrado urbano.\nL'attivit\u00e0 pubblicitaria svolta attraverso la tecnica dello stickering ha assunto in alcune citt\u00e0, come Roma, proporzioni notevoli, tanto da contribuire in maniera sostanziosa al degrado urbano di molte zone. Il fenomeno viene trascurato dagli amministratori cui movimenti di cittadini rivolgono critiche di lassismo, in considerazione del fatto che le affissioni abusive sarebbero perseguibili risalendo al concessionario attraverso il numero di telefono stampato sugli adesivi. Intere zone vengono letteralmente ricoperte da migliaia di adesivi, spesso riconducibili ad attivit\u00e0 di sgombero cantine o manutenzione di saracinesche, affissi sui portoni, cancelli, cassonetti e arredi urbani, determinando un impatto visivo degradante. "}
{"id": "707453", "revid": "219110", "url": "https://it.wikipedia.org/wiki?curid=707453", "title": "Metropolitana di Bucarest", "text": "La metropolitana di Bucarest (\"Metroul din Bucure\u015fti\" in rumeno) \u00e8 il pi\u00f9 veloce ed utilizzato mezzo di trasporto pubblico, per collegare quartieri lontani della capitale della Romania. La rete \u00e8 gestita dalla societ\u00e0 Metrorex, separata dalla rete di superficie gestita dalla STB.\nStoria.\nI primi piani per la costruzione di una metropolitana a Bucarest risalgono agli anni trenta, redatti insieme ai piani generali di ammodernamento della citt\u00e0.\nGli amministratori locali affidarono il compito di progettare e costruire un sistema di metropolitane alla \"Metropitanul S.p.A.\", con l'inizio dei lavori previsti entro i primi anni quaranta.\nLo scoppio della seconda guerra mondiale, seguita da periodi di forti tensioni politiche come l'instaurazione del regime fascista di Antonescu, fece abbandonare tutti i piani.\nDagli anni settanta il trasporto pubblico non era pi\u00f9 adeguato a causa del rapido sviluppo urbano della citt\u00e0. Una commissione \u00e8 stata istituita per cercare di porre rimedio, e nella sua conclusione, ha sottolineato la necessit\u00e0 di un sistema di trasporto sotterraneo che sarebbe diventato la metropolitana di Bucarest.\nLa rete non \u00e8 stata costruita negli stessi stili dell'Europa orientale. Prima di tutto la progettazione delle stazioni era semplice, di design moderno, senza eccessive aggiunte, come mosaici o sfarzose decorazioni.\nI convogli utilizzati inizialmente (ASTRA ARAD) sono stati tutti costruiti in Romania, senza seguire lo stile orientale per la costruzione dei treni.\nOgni stazione solitamente \u00e8 decorata con un determinato colore (bianco - in \"Pia\u0163a Unirii\", \"Universitate\", \"Pia\u0163a Victoriei\", \"Politehnica\", \"Lujerului\"; azzurro in \"Obor\", \"Gara de Nord\"; arancione - in \"Tineretului\").\nNessuna stazione \u00e8 stata costruita per apparire esattamente come le altre.\nMolte stazioni sono state costruite con poca illuminazione a causa delle politiche di risparmio energetico degli anni ottanta, successivamente ammodernate per cercare di risolvere il problema.\nLa prima linea, la M1, \u00e8 stata inaugurata il 16 novembre 1979, con il percorso che va da \"Timpuri Noi\" a \"Sem\u0103n\u0103toarea\" (ora \"Petrache Poenaru\"), per un totale di 8,63\u00a0km con 6 stazioni. Successivamente sono entrate in esercizio:\nRete.\nLa rete attuale si compone di cinque linee: M1, M2, M3, M4 e M5 (\"M\" di \"Magistrala\") In totale, la rete \u00e8 lunga 85,5\u00a0km con 62 stazioni che attraversano la citt\u00e0 e distano in media 1367 metri l'una dall'altra. L'intera rete viaggia in sotterranea, ad eccezione di un breve tratto tra \"Dimitrie Leonida\" e \"Berceni\" al capolinea Sud della linea M2.\nI depositi della rete sono quattro, due in superficie (\"Berceni\" e \"Preciziei\") e due sottoterra (\"Petrache Poenaru\" e \"Pantelimon\"), pi\u00f9 due punti di ricovero alle stazioni \"Gara de Nord\" e \"Eroilor\".\nLa rete \u00e8 connessa con le ferrovie rumene in due punti di scambio, uno in prossimit\u00e0 della stazione \"Dimitrie Leonida\" e uno nei pressi di \"Petrache Poenaru\". Le due reti utilizzano lo stesso scartamento (1.435\u00a0mm) e sagoma ma elettrificazione diversa (la metropolitana \u00e8 alimentata a 750 V DC mentre le ferrovie rumene sono alimentate a 25\u00a0kV 50\u00a0Hz AC).\nLe linee attualmente in esercizio sono 5 (di cui una in fase di prolungamento) ed una in costruzione:\nLe linee M3 e M4 condividono parzialmente il tracciato con la linea M1, nel caso della M3 utilizzando anche gli stessi binari, nel caso della M4 solo il tracciato.\nProspetto.\nLinea M1.\n\"Dristor 2\" \u2194 \"Pia\u0163a Muncii\" \u2194 \"Iancului\" \u2194 \"Obor\" \u2194 \"\u0218tefan cel Mare\" \u2194 \"Pia\u0163a Victoriei\" [M2] \u2194 \"Gara de Nord\" [M4] \u2194 \"Basarab\" [M4] \u2194 \"Cr\u00e2nga\u015fi\" \u2194 \"Petrache Poenaru\" \u2194 \"Groz\u0103ve\u015fti\" \u2194 \"Eroilor\" [M3] \u2194 \"Izvor\" \u2194 \"Pia\u0163a Unirii 1\" [M2] \u2194 \"Timpuri Noi\" \u2194 \"Mihai Bravu\" \u2194 \"Dristor 1\" \u2194 \"Nicolae Grigorescu\" [M3] \u2194 \"Titan\" \u2194 \"Costin Georgian\" \u2194 \"Republica\" \u2194 \"Pantelimon\".\nPer la linea M1 \u00e8 prevista l'apertura di due nuove stazioni entro il 2012:\nLinea M2.\n\"Pipera\" \u2194 \"Aurel Vlaicu\" \u2194 \"Aviatorilor\" \u2194 \"Pia\u0163a Victoriei\" [M1] \u2194 \"Pia\u0163a Roman\u0103\" \u2194 \"Universitate\" \u2194 \"Pia\u0163a Unirii 2\" [M1] [M3] \u2194 \"Tineretului\" \u2194 \"Eroii Revolu\u0163iei\" \u2194 \"Constantin Br\u00e2ncoveanu\" \u2194 \"Pia\u0163a Sudului\" \u2194 \"Ap\u0103r\u0103torii Patriei\" \u2194 \"Dimitrie Leonida\" \u2194 \"Berceni\"\nPer la linea M2 \u00e8 prevista una estensione a sud aggiungendo una stazione dopo il capolinea di Berceni in corrispondenza della tangenziale. I lavori per la stazione intitolata allo scrittore rumeno Tudor Arghezi sono iniziati in gennaio 2021.\nLinea M3.\n\"Preciziei\" \u2194 \"P\u0103cii\" \u2194 \"Gorjului\" \u2194 \"Lujerului\" \u2194 \"Politehnica\" \u2194 \"Eroilor\" [M1] \u2194 \"Izvor\" \u2194 \"Pia\u0163a Unirii 1\" [M2] \u2194 \"Timpuri Noi\" \u2194 \"Mihai Bravu\" \u2194 \"Dristor 1\" \u2194 \"Nicolae Grigorescu\" [M1] \u2194 \"1 Decembrie 1918\" \u2194 \"Nicolae Teclu\" \u2194 \"Anghel Saligny\"\nPer la linea M3 \u00e8 previsto il prolungamento ad Ovest sino a \"Carefour Militari\", con 2 nuove stazioni.\nLinea M4.\n\"Gara de Nord 2\" \u2194 \"Basarab 2\" [M1] \u2194 \"Grivi\u0163a\" \u2194 \"1 Mai\" \u2194 \"Jiului\" \u2194 \"Parc Bazilescu\" \u2194 \"Laminorului\" \u2194 \"Str\u0103ule\u0219ti\"\nDal 2011 al 2017 linea M4 ha visto il prolungamento a Nord con 3 nuove stazioni: \"Parc Bazilescu\", \"Laminorului\" e \"Str\u0103ule\u0219ti\".\nLinea M5.\nNel 2011 sono iniziati i lavori per la costruzione della quinta linea, che attraverser\u00e0 la citt\u00e0 da est a ovest partendo dalla stazione di \"Pantelimon\" fino a \"R\u00e2ul Doamnei\", attraversando anche il centro cittadino. Il 15 settembre 2020 \u00e8 stato inaugurato il primo tratto da \"R\u00e2ul Doamnei\" a \"Eroilor\" .\n\"R\u00e2ul Doamnei\" \u2194 \"Br\u00e2ncu\u015fi\" \u2194 \"Romancierilor\" \u2194 \"Parc Drumul Taberei\" \u2194 \"Drumul Taberei 34\" \u2194 \"Favorit\" \u2194 \"Orizont\" \u2194 \"Academia Militar\u0103\" \u2194 \"Eroilor 2\" [M3] [M1] \u2194 \"Ha\u015fdeu\" \u2194 \"Ci\u015fmigiu\" \u2194 \"Universitate\" [M2] \u2194 \"Pia\u0163a Iancului\" \u2194 \"Pantelimon\"\nLinea M6.\nLa nuova linea M6, gi\u00e0 finanziata, collegher\u00e0 l'aeroporto di Bucarest-Henri Coand\u0103 con la stazione ferroviaria Bucarest Gara de Nord e avr\u00e0 12 stazioni, per una lunghezza totale di 14,2 km. Avr\u00e0 un interscambio con la Linea M4 presso la stazione Gara de Nord.\nParco rotabile.\nFanno parte della flotta aziendale della Metrorex, il gestore della metro di Bucarest:\nI vecchi convogli \"ASTRA IVA\" sono per la maggior parte andati in rottamazione.\nI convogli funzionano a 750 V in corrente continua e l'alimentazione \u00e8 a terzo binario oppure tramite catenaria nei depositi. La velocit\u00e0 massima \u00e8 di 80\u00a0km/h.\nUtilizzo.\nBiglietti e tariffe.\nL'utilizzo della metropolitana \u00e8 consentito mediante passaggio nei tornelli con un biglietto a banda magnetica.\nTariffe:\nIl biglietto della metropolitana non d\u00e0 diritto all'uso degli altri mezzi di trasporto pubblico e viceversa, mentre \u00e8 possibile fare un abbonamento unico per tutti i mezzi pubblici della citt\u00e0.\nOrari.\nI mezzi circolano dalle ore 05:00 alle 23:30 dal luned\u00ec alla domenica."}
{"id": "707455", "revid": "1260426", "url": "https://it.wikipedia.org/wiki?curid=707455", "title": "Il re degli ignoranti", "text": "Il re degli ignoranti \u00e8 un album di Adriano Celentano, pubblicato nel 1991 in cui i brani La pi\u00f9 migliore e Fuoco sono stati scritti insieme al batterista Mauro Spina. Il disco viene pubblicato dopo una lunga assenza dalle scene del cantante-showman: dopo la lunga e massacrante esperienza con \"Fantastico\" si devono aspettare praticamente quattro anni prima di un suo nuovo lavoro discografico. L'album rappresenta una svolta per Celentano il quale, pur mantenendosi fedele alle tematiche a lui pi\u00f9 care (ecologia e speculazione edilizia su tutte), si avvale di un nuovo team di arrangiatori che portano il prodotto verso sonorit\u00e0 pi\u00f9 attuali: Davide Romani ed Enrico La Falce, con Luca Cersosimo (gi\u00e0 nell'equipe artistica di Jovanotti) e lo stesso Celentano. Il disco funziona bene, raggiungendo anche le zone alte della classifica, trainato anche da una partecipazione dell'Autore ad una puntata speciale del programma \"Notte Rock\" durante la quale esegue alcuni brani dall'album, nelle pause della lunga intervista-chiacchierata insieme al giornalista Enzo Biagi.\nIn riferimento al titolo stesso di questo disco sar\u00e0 proprio lo stesso \"Molleggiato\" ad autoproclamarsi, con sincera fierezza, \"Re degli ignoranti\"."}
{"id": "707456", "revid": "785863", "url": "https://it.wikipedia.org/wiki?curid=707456", "title": "Stephen Fry", "text": "Dopo un'infanzia e un'adolescenza problematiche, durante le quali viene espulso da diverse scuole e passa tre mesi in prigione per truffa con carta di credito, riesce ad assicurarsi un posto al Queen's College, a Cambridge, dove studia letteratura inglese. Giunge all'attenzione del pubblico nella presentazione di \"The Cellar Tapes\" della Cambridge Footlights Revue nel 1981, la quale include anche Hugh Laurie, Emma Thompson e Tony Slattery. Con Hugh Laurie, come nella commedia a doppio atto \"Fry and Laurie\", \u00e8 coautore e attore in \"A Bit of Fry &amp; Laurie\", e ricopre il ruolo di Jeeves (con Laurie che interpreta Wooster) in \"Jeeves and Wooster\".\nFry \u00e8 stato protagonista, tra gli altri, nei film \"Gli amici di Peter\" (1992) e \"Wilde\" (1997), ha interpretato i ruoli di Melchett nella serie TV della BBC \"Blackadder\", e di Peter Kingdom nella serie TV \"Kingdom\" della ITV. Ha un ruolo da guest star ricorrente come Dott. Gordon Wyatt nella serie crime della Fox, \"Bones\", ed \u00e8 apparso come Gordon Deitrich, presentatore TV nel thriller distopico \"V per Vendetta\" (2005). Ha anche scritto e presentato numerose serie di documentari tra cui \"Stephen Fry in America\" del 2008, in cui viaggia attraverso gli Stati Uniti d'America. Dal 2003 al 2016 \u00e8 stato il conduttore del quiz show \"QI\".\nFry collabora con giornali e riviste scrivendo articoli; ha inoltre scritto quattro romanzi e due volumi autobiografici: \"Moab Is My Washpot\" e \"Stephen Fry Chronicles\". Inoltre \u00e8 spesso ospite su BBC Radio 4, recita nella serie comica \"Absolute Power\", \u00e8 una guest star ricorrente in giochi come \"Just a Minute\", e ha ricoperto il ruolo di conduttore in \"I'm Sorry I Haven't a Clue\", dove faceva parte di un trio di presentatori succeduti a Humphrey Lyttelton. In Gran Bretagna Fry \u00e8 anche conosciuto per le sue registrazioni di audiolibri, specialmente per aver letto tutti e sette i libri di \"Harry Potter\".\nBiografia.\nStephen Fry \u00e8 figlio di Alan Fry, un medico e inventore britannico, e di Marianne Neumann, britannica di origini ungheresi. Ha un fratello maggiore, Roger, e una sorella minore, Joanna. Quando era ancora ragazzo la sua famiglia si trasfer\u00ec in campagna, nel villaggio di Booton, vicino a Reepham, nel Norfolk.\nFry frequenta brevemente la Cranston Primary School nel Norfolk; all'et\u00e0 di sette anni si iscrive alla Stouts Hill School, poi frequenta la Uppingham School nel Rutland, dove si unisce alla Fircroft House e viene descritto come un \"genio un po' asmatico\". Espulso dalla Uppingham a quindici anni, viene successivamente espulso anche dalla Paston School. A diciassette anni, dopo aver lasciato il Norfolk College of Arts and Technology, scappa con una carta di credito rubata a un amico di famiglia, viene arrestato a Swindon, e come pena passa tre mesi nella Pucklechurch Prison in custodia cautelare.\nAl suo rilascio, riprende la carriera scolastica presso il City College Norwich, promettendo agli amministratori che avrebbe studiato rigorosamente per accedere agli esami d'ammissione a Cambridge. Ottiene un punteggio sufficiente e nel 1979 vince una borsa di studio per il Queen's College dell'Universit\u00e0 di Cambridge, dove si laurea in inglese a pieni voti. Qui incontra e stringe amicizia con Emma Thompson e Hugh Laurie, con i quali collaborer\u00e0 negli anni seguenti nel \"Cambridge Footlights\", gruppo teatrale comico dell'universit\u00e0.\nLa sua fama cresce durante gli anni ottanta e novanta grazie a diverse collaborazioni televisive con l'amico e coautore Hugh Laurie (\"A Bit of Fry and Laurie\") e alla fortunata serie \"The Black Adder\". \u00c8 il personaggio principale (un avvocato) e produttore esecutivo della commedia televisiva drammatica \"Kingdom\" (2007-2009). La serie vede le apparizioni di noti ospiti come Lynsey de Paul, Myriam Margolyes e Joss Ackland.\n\u00c8 noto al pubblico italiano soprattutto per le sue apparizioni nei film \"Gli amici di Peter\" (1992), diretto da Kenneth Branagh, e \"Gosford Park\" (1994), con la regia di Robert Altman, ma soprattutto per la sua interpretazione di Oscar Wilde nel film \"Wilde\" (1997). Tra le sue successive interpretazioni si ricordano \"V per Vendetta\" (2005) e \"Sherlock Holmes - Gioco di ombre\" (2011) per il grande schermo, e lo psichiatra collaboratore del F.B.I. nella serie televisiva \"Bones\". Nel 2011 partecipa al disco di Kate Bush \"50 Words for Snow\", nell'omonima canzone. Inoltre interpreta il primo ministro inglese nell'ultima serie di \"24\" con Kiefer Sutherland.\nVita privata.\nFry ha mantenuto segreta la sua omosessualit\u00e0 durante gli anni dell'adolescenza e, stando a ci\u00f2 che ha dichiarato, non ha intrapreso nessun tipo di rapporto sessuale per 16 anni, dal 1979 al 1995. Daniel Cohen \u00e8 stato suo compagno per 15 anni, e la loro relazione si \u00e8 conclusa nel 2010. Il 17 gennaio 2015 ha sposato l'aspirante comico Elliott Spencer, nella citt\u00e0 di Dereham in Norfolk. A seguito della denuncia di un telespettatore per le frasi su Dio pronunciate in televisione, nel 2015 la polizia irlandese ha avviato le indagini nei confronti dell'attore e attivista inglese con l'accusa di blasfemia, archiviata due anni dopo.\n\u00c8 inoltre padrino dei tre figli di Hugh Laurie e Jo Green.\nDoppiatori italiani.\nNelle versioni in italiano delle opere in cui ha recitato, Stephen Fry \u00e8 stato doppiato da:\nDa doppiatore \u00e8 stato sostituito da:"}
{"id": "707462", "revid": "54253", "url": "https://it.wikipedia.org/wiki?curid=707462", "title": "Scuola toscana", "text": "La scuola (detta anche lirica o maniera) toscana, nacque in Toscana attorno al 1200 in seguito all'esaurimento dell'esperienza dei poeti della Scuola siciliana.\nStoria.\nQuando nel 1250 mor\u00ec Federico II di Svevia, anche la \"Magna Curia\" si and\u00f2 sgretolando, e con essa and\u00f2 esaurendosi l'esperienza della Scuola siciliana. Ne deriv\u00f2 uno spostamento fisico dell'asse culturale dalla \"Magna Curia\" siciliana ai comuni ghibellini della Toscana: l'eredit\u00e0 formale, i temi e i testi della Scuola siciliana, furono raccolti da numerosi rimatori delle citt\u00e0 toscane.\nIl contatto tra la cultura toscana e la cultura siciliana, leggendariamente, si attribuisce ad Enzo, figlio di Federico II, il quale, preso prigioniero presso Bologna, impart\u00ec alcune nozioni della poesia del suo regno agli abitanti di quel comune.\nAltri, invece, ipotizzano che derivi dalla lirica provenzale in cui, a differenza della lirica siciliana, sono presenti temi politici che invece scompaiono in quella siciliana. La novit\u00e0 pi\u00f9 significativa di questo gruppo di letterati, infatti, consiste nel loro ambiente sociale, che non \u00e8 pi\u00f9 quello feudale, ma quello comunale, caratterizzato da dinamismo, conflittualit\u00e0 interne, mutamenti socio-economici e morali. Per questo, in alcuni di loro la tematica amorosa cede il posto a quella civile, con l'intervento appassionato e polemico sulla realt\u00e0 politica.\nTemi.\nGli elementi caratteristici della lirica toscana, che costituiscono un arricchimento dei modelli poetici siciliani e preludono al mutamento di tipo intimo e spirituale della poesia stilnovistica (da qui il nome di \"Scuola di transizione\"), possono essere sintetizzati nel modo seguente:\nCaratterizzata da una certa municipalit\u00e0, per questo motivo sar\u00e0 ripudiata da Dante Alighieri, essa viene talvolta definita \"lirica\" pi\u00f9 che \"scuola\" per il fatto che mancherebbe un'identit\u00e0 geografica precisa (a differenza della scuola siciliana che si sviluppa nella corte di Federico II, o del Dolce stil novo che nasce a Bologna)\nEssa si collega direttamente alle tematiche provenzali e sicule dell'amore, che i rimatori toscani arricchirono con temi del tutto originali, quali, ad esempio, la politica e l'etica. I poeti di tale corrente erano \"poeti-cittadini\", legati quindi alle vicende dei comuni di provenienza, in cui erano perfettamente inseriti. Essi, perci\u00f2, erano portati a discutere con molta vigoria degli argomenti politici a loro pi\u00f9 vicini, ed oltre a ci\u00f2 poetavano anche su argomenti teologici, non tanto intesi come argomenti divini, quanto come argomenti morali ed etici.\nEsponenti.\nPoich\u00e9 i suoi rappresentanti provenivano da varie zone della regione, non si pu\u00f2 parlare di una lingua base nella quale si \u00e8 sviluppata questa poesia, bens\u00ec di una sorta di \"polilinguismo\", che ci porta ad affermare, paradossalmente, che la poesia di questa nuova corrente abbia di comune, rispetto alla poesia siciliana, l'ispirazione. In genere, comunque, la lingua della comunicazione letteraria era il volgare toscano colto, a cui occasionalmente si aggiungeva un linguaggio realistico fatto di espressioni popolari o derivate da altri volgari (volgare siciliano, volgare umbro) e provenzalismi.\nPrincipale esponente della nuova sensibilit\u00e0 poetica fu Guittone d'Arezzo, autore di un ampio \"Canzoniere\" di argomento amoroso e politico-morale. Seguaci della \"moda guittoniana\" furono:\nLo stile di Guittone e dei suoi seguaci \u00e8 elaborato, complesso e assai difficoltoso, al limite del virtuosismo, caratterizzato da una sintassi contorta e densa di inversioni, al punto da rendere il testo assai criptico.\nDante Alighieri diede la denominazione di \"dolce stil novo\" alla sensibilit\u00e0 poetica a cui apparteneva proprio per lasciare intendere la differenza netta che intercorreva tra il nuovo stile poetico (\"novo\"), basato sulla gentilezza e sulla sublimazione della donna (\"dolce\"), e quello dei rimatori toscani."}
{"id": "707464", "revid": "90274", "url": "https://it.wikipedia.org/wiki?curid=707464", "title": "Sergio Corazzini", "text": "Biografia.\nIl nonno di Sergio, Filippo Corazzini (sposato con Albina Pera), fu avvocato e funzionario della Dataria Pontificia. In qualit\u00e0 di avvocato, difese il Cardinal Lorenzo Nina, Segretario di Stato Pontificio sotto Papa Leone XIII, a seguito di rivalse di alcuni privati su alcuni beni confiscati dallo Stato all'ex collegio Sistino. Secondo il libro biografico su Sergio Corazzini di Filippo Donini, si disse che i Corazzini fossero imparentati (per\u00f2 non si hanno documenti a tal riguardo e il poeta pare non averne fatto mai menzione) con l'eroe carducciano Eduardo Corazzini (Pieve S. Stefano - Arezzo), morto per le ferite riportate durante la campagna romana nel 1867.\nPer questo la famiglia Corazzini, che si dice romana e papalina, in realt\u00e0 potrebbe avere origini toscane. Sergio, appartenente ad una famiglia minata dalla tubercolosi (la madre, Carolina Calamani, era cremonese), frequent\u00f2 qualche anno di scuola elementare a Roma e in seguito, dal 1895 al 1898, si trasfer\u00ec a Spoleto con il fratello Gualtiero e frequent\u00f2 il Collegio Nazionale. Ma, a causa delle difficolt\u00e0 finanziarie in cui si ritrov\u00f2 la famiglia, il padre Enrico, dimessosi da impiegato al Registro della Dataria Pontificia, fu costretto a ritirare i figli dal collegio.\nSergio continu\u00f2 il ginnasio a Roma, ma non pot\u00e9 frequentare il liceo perch\u00e9 dovette cercare lavoro presso una compagnia di assicurazioni, \"La Prussiana\", per aiutare la famiglia. La compagnia di assicurazione aveva sede in una vecchia casa in via del Corso e la stanza di Sergio era buia e triste, con una finestra ad inferriate che dava sul cortile. Si possono trovare numerosi riferimenti a questo luogo nei versi di \"Soliloqui di un pazzo\". Il passare da una vita agiata alla povert\u00e0, dovuta alle errate speculazioni in borsa e al libertinaggio del padre, cambi\u00f2 completamente le condizioni spirituali del poeta che da questo momento non ebbe certo vita felice (la madre era ammalata di tisi, il fratello Gualtiero morir\u00e0 della stessa malattia, il fratello Erberto perir\u00e0 in un incidente d'auto in Libia e il padre morir\u00e0 in un ospizio).\nL'esordio poetico.\nIl padre, Enrico Corazzini, gestiva una tabaccheria in Corso Umberto, situata tra una gioielleria e un Caff\u00e8. Proprio quest'ultimo (il \"Caff\u00e8 Sartoris\"), divenne il luogo dei primi incontri letterari di Sergio. Partecipavano quotidianamente a questo cenacolo Alfredo Tusti, Alberto Tarchiani, Gino Calza-Bini, Fausto Maria Martini, Giulio Cesare Santini, Antonello Caprino, Tito Marrone, Auro d'Alba, Enrico Brizzi, Armando De Santis, Luciano Folgore, Umberto Fracchia, Rosario Altomonte, Remo Mannoni, Corrado Govoni.\nAmante delle lettere, Sergio non rinunci\u00f2 tuttavia alla lettura dei suoi poeti preferiti, quelli contemporanei, non solo italiani (la \"triade\" Carducci, Pascoli e D'Annunzio), ma anche i provinciali francesi e fiamminghi come Francis Jammes, Albert Samain, Charles Gu\u00e9rin, Maurice Maeterlinck, Georges Rodenbach, Jules Laforgue, e quelli dialettali. Le sue intense letture lo aiutarono nel suo esordio poetico e i suoi primi componimenti apparvero su giornali popolareschi.\nIl 17 maggio 1902 scriver\u00e0 il suo primo sonetto, \"Na bella idea\", in romanesco pubblicato in \"Pasquino de Roma\" al quale seguir\u00e0, il 14 settembre 1902, il sonetto di settenari in lingua, \"Partenza\", pubblicato sul \"Rugantino\" e dai versi liberi, \"La tipografia abbandonata\", usciti su \"Marforio\". Si trattava di versi dai temi realistici che rivelavano, nel giovanissimo autore, una precoce predisposizione ad osservare i fatti della vita. Si trovano in essi allusioni alla malattia gi\u00e0 latente e in un sonetto del 1906, \"Vinto\", vi sono amare riflessioni sulla perdita della felicit\u00e0.\nGli ultimi anni di vita.\nNella primavera del 1905 la precaria salute del giovane poeta, malato di tubercolosi, lo costrinse a soggiornare in un sanatorio a Nocera Umbra dove conobbe una giovane danese, Sania, per la quale prov\u00f2 un intenso e platonico innamoramento. Nel giugno dello stesso anno il poeta si rec\u00f2 a Cremona, citt\u00e0 natale della madre, per cercare un aiuto economico dai parenti materni e conobbe una giovane pasticciera con la quale inizier\u00e0 una breve corrispondenza epistolare. Tra il 1904 e il 1906 furono pubblicate le sue raccolte poetiche: \"Dolcezze\" (1904), \"L'amaro calice\" (1905), \"Le aureole\" (1906), \"Piccolo libro inutile\" (1906), \"Elegia\" (1906), \"Libro per la sera della domenica\" (1906).\nNel 1906 Corazzini, per l'aggravarsi della malattia, venne ricoverato nella casa dei Fatebenefratelli di Nettuno. Dal sanatorio inizi\u00f2 la corrispondenza con Aldo Palazzeschi e lavor\u00f2 alla traduzione della \"Semiramide\" di Jos\u00e9phin P\u00e9ladan che veniva annunciata su \"Vita letteraria\" come opera di collaborazione con G. Milelli. Nel maggio del 1907 Corazzini ritorn\u00f2 a Roma ma il suo stato di salute peggior\u00f2 e il 17 giugno mor\u00ec di etisia (tubercolosi) nella sua casa di via dei Sediari. \u00c8 sepolto presso il Cimitero del Verano di Roma.\nPoetica.\nIl crepuscolarismo di Corazzini, che adotta il verso libero e si mostra sensibile alla lezione simbolista, ha anche un forte valore di proposta esistenziale; il poeta si presenta come un fanciullo malato, fino a negare, paradossalmente, il significato di poesia alla sua povera scrittura dell'anima. La sua poesia \u00e8 focalizzata su \"piccole cose\", dietro le quali non emergono valori segreti, ma si nasconde il vuoto, tipico dei poeti crepuscolari tra i quali Corazzini fu annoverato. I suoi versi esprimono da un lato un malinconico desiderio per quella vita che la malattia gli negava, dall'altro un nostalgico ritrarsi dall'esistenza presente, proprio perch\u00e9 avara di prospettive future.\nNelle poesie di Corazzini si possono cogliere due momenti: quello del povero poeta sentimentale che racconta la propria malinconia con un linguaggio semplice e dimesso e quello del poeta ironico che adotta un linguaggio meno trasparente, pi\u00f9 polisemico, a volte addirittura simbolico.\nIn \"Desolazione del povero poeta sentimentale\" si esprime tutta la poetica di Corazzini dove il \"piccolo fanciullo che piange\" proclama l'impossibilit\u00e0 di essere chiamato \"poeta\", affermando cos\u00ec, per la prima volta, la concezione della poetica crepuscolare cos\u00ec in contrasto con il trionfante dannunzianesimo."}
{"id": "707466", "revid": "3115", "url": "https://it.wikipedia.org/wiki?curid=707466", "title": "Elettroforesi bidimensionale", "text": "L'elettroforesi bidimensionale o elettroforesi 2D \u00e8 un tipo di tecnica elettroforetica utilizzata nel campo della proteomica per separare miscele proteiche complesse (formate cio\u00e8 da pi\u00f9 specie proteiche differenti), come ad esempio una miscela di proteine estratta da una cellula in un dato momento del ciclo cellulare. \nLa tecnica, come anticipa il nome, consta di due dimensioni ortogonali lungo le quali sono separate le diverse proteine. In proteomica, il termine \"ortogonale\" indica in genere due dimensioni lungo le quali la separazione avviene sfruttando principi fisici differenti, che non sono influenzati l'uno dall'altro. Nel caso dell'elettroforesi bidimensionale, i principi pi\u00f9 utilizzati sono il punto isoelettrico e il peso molecolare.\nPer analisi comparative \u00e8 fondamentale avere un elevato grado di riproducibilit\u00e0:\nPrima dimensione.\nLa \"prima dimensione\" utilizza solitamente un gradiente di pH ottenuto grazie a molecole anfotere che sono fatte migrare all'interno di un supporto, costituito in genere da un gel di poliacrilammide, posto in un campo elettrico. Negli ultimi anni si sono diffuse nei laboratori strisce (\"strip\") prefabbricate, in cui sono immobilizzati degli anfoliti; durante la polimerizzazione, il gel costituente le strip, \u00e8 sottoposto a un campo elettrico esterno in modo che si venga a generare il gradiente di pH. Questo sistema basato sulle strip garantisce una maggiore stabilit\u00e0 del gradiente ed un'elevata riproducibilit\u00e0 sperimentale.\nIl campione viene caricato sul gel; il campo elettrico applicato fa s\u00ec che le proteine, presenti in forma ione, si muovano fino a raggiungere il proprio punto isoelettrico, perch\u00e9 ogni molecola si trova sotto forma di zwitterione a carica complessiva pari a zero. Il processo descritto prende il nome di isoelettrofocalizzazione (IEF o \"isoelectrofocusing\").\nSeconda dimensione.\nDurante la \"seconda dimensione\" il campione viene trattato con SDS (sodio dodecilsolfato) per conferire a tutte le proteine una carica elettrica netta negativa. Segue quindi una classica SDS-PAGE in cui le specie proteiche si dividono in funzione del loro peso molecolare.\nLe proteine sono infine evidenziate mediante colorazione, utilizzando ad esempio il blu di Coomassie o il nitrato d'argento.\nLe mappe ottenute sono analizzate poi con un densitometro: ad ogni pixel viene associato un valore di assorbanza che \u00e8 proporzionale alla concentrazione delle proteine presenti in quel pixel.\nQuando si confrontano due campioni \u00e8 importante analizzare dai tre ai nove replicati per ogni campione ed eseguire da tre a nove replicati analitici per ogni replicato biologico.\nI replicati biologici annullano la variabilit\u00e0 biologica mentre i replicati analitici annullano la variabilit\u00e0 sperimentale. Dal confronto di pi\u00f9 mappe \u00e8 poi infine possibile rilevare differenze statistiche significative nell'espressione genica.\nTwo dimensional differential gel electrophoresis (DiGE).\nUn miglioramento dell'elettroforesi bidimensionale \u00e8 stato apportato con l'avvento della tecnica DiGE nella quale le proteine vengono marcate prima di essere analizzate. Con la tecnica DiGE \u00e8 inoltre possibile caricare pi\u00f9 di un campione alla volta in quanto ad ogni campione viene legata una molecola che produce una fluorescenza differente. Le proteine vengono marcate con molecole chiamate \"cianine\" che fungono da coloranti legando il gruppo amminico libero dei residui di lisina."}
{"id": "707467", "revid": "122624289", "url": "https://it.wikipedia.org/wiki?curid=707467", "title": "Argumentum ab auctoritate", "text": "L'argumentum ab auctoritate, detto anche argomento autorevole e appello all'autorit\u00e0, \u00e8 uno speciale argomento induttivo solitamente presentato sotto forma di sillogismo statistico, che sostiene la tesi dal generale allo specifico.\nForme.\nQuesto argomento pu\u00f2 assumere diverse forme. Come sillogismo statistico, l'argomento presenta la seguente struttura di base:\nIl punto di forza dell'argomento autorevole dipende da due fattori:\nI due fattori \u2013 competenza legittima e consenso tra gli esperti \u2013 possono essere incorporati nella struttura del sillogismo statistico; in tal caso, l\"'argumentum\" pu\u00f2 essere strutturato nel modo seguente:\nDescrizione.\n\u00c8 un tipo di argomento accettabile solo se entrambe le parti condividono l'autorit\u00e0 della persona chiamata in causa; nel secondo caso ad esempio Tizio potrebbe essere innocente e il giudice della sua causa potrebbe aver sbagliato.\n\"ad judicium\".\nUn argomento derivante da \"ab auctoritate\" \u00e8 l\"'argumentum ad judicium\"."}
{"id": "707468", "revid": "32428", "url": "https://it.wikipedia.org/wiki?curid=707468", "title": "Encefalite di Jacobs-Kreutzfeld", "text": ""}
{"id": "707469", "revid": "1543377", "url": "https://it.wikipedia.org/wiki?curid=707469", "title": "Commissione Thorn", "text": "La Commissione Thorn \u00e8 stata la Commissione europea in carica dal 6 gennaio 1981 al 5 gennaio 1985, presieduta dal lussemburghese Gaston Thorn; succedette alla Commissione Jenkins, e fu seguita dalla Commissione Delors I.\nPresidente.\nNel 1980 il governo tedesco prese in considerazione Filippo Maria Pandolfi come possibile presidente della Commissione, ma il governo italiano non appoggi\u00f2 la candidatura con convinzione.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti [\u00a0\u00a0\u00a0\u00a0\u00a0]\u00a0Democratici Cristiani [\u00a0\u00a0\u00a0\u00a0\u00a0]\u00a0Liberali [\u00a0\u00a0\u00a0\u00a0\u00a0]\u00a0Destra/Conservatori"}
{"id": "707470", "revid": "36426", "url": "https://it.wikipedia.org/wiki?curid=707470", "title": "Cosimo Bardi", "text": ""}
{"id": "707475", "revid": "113757", "url": "https://it.wikipedia.org/wiki?curid=707475", "title": "Gruppo Ludwig", "text": ""}
{"id": "707477", "revid": "26898", "url": "https://it.wikipedia.org/wiki?curid=707477", "title": "Raffaele Sacco", "text": "Biografia.\nFu un bambino precoce per le sue doti mnemoniche nel recitare poesie, sin da giovane si diede agli studi di ottica e apr\u00ec un negozio di strumenti ottici nel centro storico di Napoli, inventando poi l'\"aletoscopio\", uno strumento che consentiva di verificare l'autenticit\u00e0 dei bolli legali.\nFu poeta e abile improvvisatore di versi, e a lui si attribuisce la composizione dei versi della celebre canzone napoletana \"Te voglio bene assaje\" messa in musica probabilmente da Filippo Campanella (anche se una lunga tradizione ne ha attribuito la musica a Gaetano Donizetti).\nAd ogni modo, sulla facciata della bottega di ottica napoletana di via Capitelli, dove i discendenti di Sacco ancora lavorano, fu apposta una targa marmorea che recita: \u00ab\"Questa sua onorata bottega Raffaele Sacco ottico poeta scienziato accademico inventore alliet\u00f2 del canto di Te Voglio Bene Assaje la prima canzone che con le melodie di Gaetano Donizetti nel 1835 movendo l'estro popolare fece della tradizionale Piedigrotta la festa di Napoli canora fascinosa nel mondo\"\u00bb."}
{"id": "707479", "revid": "486946", "url": "https://it.wikipedia.org/wiki?curid=707479", "title": "Francesco Nerli junior", "text": ""}
{"id": "707481", "revid": "1745361", "url": "https://it.wikipedia.org/wiki?curid=707481", "title": "Passo di Pampeago", "text": "Il passo di Pampeago (\"Reiterjoch\" in tedesco), (1.983\u00a0m), \u00e8 un valico alpino fra la selva di Ega e la Cima di Valsorda, ai confini fra le province di Trento e Bolzano, nelle Dolomiti. Mette in comunicazione la val di Fiemme alla val d'Ega. Gli ultimi 2,5\u00a0km del versante meridionale sono stati asfaltati nel corso del novembre 2011 per il passaggio del Giro di Italia 2012.\nSul versante meridionale si trova l'Alpe di Pampeago, mentre su quello settentrionale la frazione di Obereggen del comune di Nova Ponente. Entrambe le localit\u00e0 sono connesse dagli impianti di risalita dello Ski Center Latemar.\nCiclismo.\nIl versante pi\u00f9 noto \u00e8 senz'altro quello di Tesero: si sale all'Alpe di Pampeago (1757 m s.l.m.), con un dislivello di 765 metri in poco meno di 8 chilometri con una pendenza media che sfiora il 10% (in particolare sono durissimi gli ultimi 4 chilometri).\nSul finire degli anni novanta questa salita \u00e8 stata scelta come arrivo di tappa al Giro d'Italia avendo due volte protagonista Marco Pantani: prima nel 1998, nella tappa vinta dal russo Pavel Tonkov, suo compagno di fuga, e nel 1999 con la sua personale affermazione.\nIl Giro \u00e8 tornato a far tappa qui altre tre volte: nel 2003 con la 14\u00aa tappa che ha visto la vittoria di Gilberto Simoni, nel 2008, nuovamente con la 14\u00aa tappa e il trionfo di Emanuele Sella al termine di una fuga d'altri tempi, e nel 2012, con la 19\u00aa tappa vinta da Roman Kreuziger.\nCollegamenti esterni.\nAltimetria dell'Alpe di Pampeago da Tesero"}
{"id": "707483", "revid": "26601", "url": "https://it.wikipedia.org/wiki?curid=707483", "title": "Pampeago", "text": ""}
{"id": "707486", "revid": "26601", "url": "https://it.wikipedia.org/wiki?curid=707486", "title": "Alpe di Pampeago", "text": ""}
{"id": "707490", "revid": "1186766", "url": "https://it.wikipedia.org/wiki?curid=707490", "title": "Argumentum ad judicium", "text": "L'argumentum ad judicium (o \"del giudizio\") o argumentum ad populum (\"ricorso al popolo\") \u00e8 un tipo di fallacia di consistenza nella quale si afferma che una tesi sia corretta perch\u00e9 \u00e8 sostenuta da un gran numero di persone.\nDescrizione.\nLo si pu\u00f2 considerare una variante dell\"'argumentum ab auctoritate\", nella quale l'auctoritas esperta \u00e8 sostituita dall'autorit\u00e0 del popolo."}
{"id": "707496", "revid": "92723", "url": "https://it.wikipedia.org/wiki?curid=707496", "title": "Grigliato", "text": "Il grigliato o tombino \u00e8 un manufatto formato da due tipi di piatti:\nNormalmente \u00e8 un prodotto metallico, in ferro normale o inox, anche se non mancano casi di materiali speciali in caso di utilizzi estremi, per esempio per resistere ad acidi o ad alte temperature.\nNe esistono due categorie a seconda del processo di produzione: pressato ed elettrosaldato. Si presta prevalentemente a due tipi di utilizzo:\nPosizionato orizzontalmente: come copertura per fori. In questo caso fondamentale \u00e8 capire il tipo di portata:\nCome \u00e8 facile immaginare maggiore \u00e8 la portata che il grigliato deve sopportare maggiore \u00e8 la dimensione dei piatti portanti.\nLa portata viene calcolata in kg o kN al m\u00b2, per portate pedonali, o su impronta per le griglie carrabili.\nPosizionato verticalmente: utilizzato per recinzioni, parapetti e inferriate.\nIl trattamento protettivo dalla corrosione e dalla ruggine maggiormente utilizzato \u00e8 la zincatura a caldo tramite l'immersione in zinco fuso ad alta temperatura."}
{"id": "707497", "revid": "1745361", "url": "https://it.wikipedia.org/wiki?curid=707497", "title": "Passo di Costalunga", "text": "Il passo di Costalunga (\"Karerpass\" in tedesco, \"Jouf de Ciareja\" in ladino) (1.753\u00a0m) \u00e8 un valico alpino nelle Dolomiti, situato al confine fra la provincia autonoma di Trento e quella di Bolzano, fra il gruppo del Catinaccio (Dolomiti di Gardena e di Fassa) e il gruppo del Latemar (Dolomiti di Fiemme), che collega val di Fassa e val d'Ega. Il versante trentino appartiene al comune di San Giovanni di Fassa, mentre quello alto-atesino \u00e8 compreso nel comune di Nova Levante. \n\u00c8 solitamente molto trafficato, perch\u00e9 permette un comodo accesso dalla zona trentina delle Dolomiti alla citt\u00e0 di Bolzano; inoltre a pochi chilometri dal passo, in direzione Nova Levante si trova il lago di Carezza, una meta turistica molto frequentata. \nA circa mezzo chilometro sotto il passo, lungo la strada statale 241 di Val d'Ega e Passo di Costalunga si dirama la strada provinciale 65 che, attraverso il passo Nigra raggiunge l'abitato di Tires nell'omonima Valle di Tires.\nCiclismo.\nNonostante non sia un passo dalle pendenze particolarmente impegnative, fin dagli anni '30 il Costalunga \u00e8 stato spesso percorso nelle tappe di montagna del Giro d'Italia, in quanto permette il collegamento dalla val d'Adige alla zona delle Dolomiti con i passi pi\u00f9 celebri, come Pordoi, Sella, Gardena o Rolle.\nDi seguito si riportano i vari passaggi effettuati negli anni, con i ciclisti transitati per primi al valico:\nEscursionismo.\nIl passo di Costalunga \u00e8 base di partenza per numerose gite nei gruppi dolomitici del Catinaccio e del Latemar.\nI sentieri che partono dal valico permettono di raggiungere sul Catinaccio il rifugio Paolina, il rifugio Roda di Va\u00e8l, il rifugio baita Marino Pederiva ed il rifugio Aleardo Fronza alle Coronelle (\"K\u00f6lner H\u00fctte\"), quest'ultimo risalente al 1899.\nNel gruppo del Latemar possono esser raggiunti il bivacco Rigatti alla Forcella Grande del Latemar e il bivacco Sieff, sopra la Valsorda. Inoltre dal passo un'escursione accessibile a tutti attraversa la zona chiamata \"labirinto del Latemar\", un'area interessata da un'antica frana, dove Agatha Christie ambient\u00f2 il finale del suo romanzo \"Poirot e i quattro\".\nSci.\nPresso il passo di Costalunga si trovano 3 impianti a fune inaugurati nel dicembre 2008 che risalgono le piste alle pendici della cima Pope del Latemar e permettono il collegamento sciistico con la localit\u00e0 di Carezza al Lago e di Nova Levante. \nGli impianti di Carezza e Costalunga fanno parte del comprensorio sciistico della val di Fassa."}
{"id": "707500", "revid": "116546696", "url": "https://it.wikipedia.org/wiki?curid=707500", "title": "FastTrack", "text": "FastTrack \u00e8 un protocollo peer-to-peer, utilizzato dai programmi di file sharing KaZaA, Grokster e iMesh.\n\u00c8 dall'inizio del 2003 che FastTrack \u00e8 diventato il protocollo di rete peer-to-peer pi\u00f9 popolare e viene utilizzato principalmente per lo scambio di file musicali. ha pi\u00f9 utenti di quando Napster aveva raggiunto il suo picco. Caratteristica principale del protocollo \u00e8 il permettere il resume dei download e la possibilit\u00e0 di scaricare simultaneamente segmenti di file da peer multipli ha reso questo protocollo estremamente popolare.\nStoria.\nFastTrack \u00e8 stato creato nel marzo 2001 contemporaneamente al suo client Kazaa dall'ingegno del programmatore svedese Niklas Zennstr\u00f6m, dipendente della filiale olandese Kazaa BV.\nIl tutto avvenne poco prima che Napster chiudesse a causa delle dispute legali con le majors discografiche. Successivamente anche la rete di MusicCity venne chiusa, per cui tutti gli utenti che facevano capo a questo client migrarono a Morpheus un programma che utilizza la rete FastTrack.\nNel novembre del 2001 i proprietari di FastTrack/KaZaa persero una causa, per cui furono costretti a nascondere la propriet\u00e0 aziendale in una fitta rete di compagnie offshore, di cui la capogruppo era Sharman Networks. Nel marzo 2002, la corte d'appello dichiar\u00f2 che l'esistenza di FastTrack/KaZaa era legittima, in quanto come proprietari di una rete essi non potevano essere responsabili dei comportamenti degli utenti.\nNel febbraio 2002 Morpheus non fu pi\u00f9 in grado di pagare i diritti ai proprietari di FastTrack, per cui fu costretto a chiudere. La rete FastTrack utilizz\u00f2 il programma open source giFT per un breve periodo, finch\u00e9 esso venne chiuso a causa di una serie di cambiamenti al protocollo (i clients proprietari di FastTrack sono configurati in modo da effettuare l'aggiornamento automatico del software, rendendo pi\u00f9 semplice il cambiamento di protocollo).\nNell'Aprile del 2002, si scopr\u00ec che KaZaA era connesso anche alla rete privata Altanet. Inoltre il software di KaZaA ebbe un problema di credibilit\u00e0 con la scoperta che conteneva spyware e adware. A causa di questi programmi nascosti, il sito Cnet's Download.com ha fermato la distribuzione di KaZaA. Nello stesso mese, venne distribuita una versione di KaZaA non autorizzata chiamata KaZaA Lite, dove tutti i programmi pubblicitari erano stati rimossi. La situazione era del tutto simile ai programmi peer-to-peer di Grokster e Clean Grokster. Nel 2003 fu attuata una totale revisione del protocollo e fu creata una multi-piattaforma open source.\nTecnologia.\nFastTrack fa parte della seconda generazione dei protocolli P2P. Si basa sul protocollo Gnutella e lo evolve attraverso il concetto di supernodo e migliorandone la scalabilit\u00e0. La funzionalit\u00e0 dei supernodi \u00e8 costruita attorno al client: un computer molto potente avente una linea veloce e che si connetta con un programma client diventa automaticamente un supernodo, in pratica agisce come un indice provvisorio per gli utenti pi\u00f9 lenti. \nIl funzionamento a grandi linee \u00e8 il seguente:\nPer permettere lo scaricamento di files da sorgenti multiple, FastTrack impiega un algoritmo di hashing chiamato UUHash. Questo algoritmo ha la capacit\u00e0 di decodificare file molto grandi, ma ha delle vulnerabilit\u00e0 che non permettono un controllo di integrit\u00e0 del file, permettendo la condivisione quindi di file corrotti.\nReverse Engineering.\nIl protocollo FastTrack utilizza una crittografia dei dati (encryption, in inglese) non documentata dal suo creatore, cos\u00ec come lo era il software del primo client. Programmatori open source sono riusciti a decompilare la parte di protocollo che si occupa della comunicazione con il client-supernodo; la parte di protocollo che permette la comunicazione tra supernodi rimane in gran parte sconosciuta.\nI dati di inizializzazione per effettuare la codifica dei dati mediante l'algoritmo vengono inviati in chiaro senza l'utilizzo di chiavi pubbliche codificate. \u00c8 in questo modo che \u00e8 stato possibile effettuare una decompilazione relativamente semplice di questa parte del protocollo.\nAlcuni client open source per la rete FastTrack"}
{"id": "707501", "revid": "2153076", "url": "https://it.wikipedia.org/wiki?curid=707501", "title": "Backstreet Boys (album)", "text": "Backstreet Boys \u00e8 l'album di debutto della band statunitense Backstreet Boys, pubblicato il 6 maggio 1996 sotto l'etichetta Jive Records.\nDescrizione.\nDopo il primo anno dalla formazione, nel quale si esibivano per lo pi\u00f9 con delle cover e qualche inedito, nel 1994 i Backstreet Boys firmarono un contratto con la Jive Records. Decisivo fu l'incontro con i produttori svedesi Max Martin, Denniz PoP e Kristian Lundin, con i quali il gruppo incise le tracce del primo album a Stoccolma, dando inizio ad una fortunata collaborazione duratura e di successo, protrattasi con i successivi album. L'album di debutto ebbe un successo inaspettato in Europa e Canada, scal\u00f2 infatti le classifiche, raggiungendo la posizione numero 1 in Austria, Canada, Germania, Svizzera e Ungheria, la posizione numero 7 nei Paesi Bassi e in Svezia, la numero 10 in Italia e la numero 12 nel Regno Unito.\nCon l'album di debutto, i Backstreet Boys mostrarono la loro attitudine al R&amp;B e al pop, nonch\u00e9 una buona predisposizione alla polifonia armonica a 5 voci.\nTracce.\nIn Canada, \"Anywhere for You\", \"Let's Have a Party\", e \"Nobody but You\" non furono inserite nell'album. \"Anywhere for You\" fu poi inserita nel secondo album \"Backstreet's Back\" nella versione canadese.\nUna versione limitata europea dell'album conteneva una bonus track:\nNei Paesi Bassi, due remix furono aggiunti alla edizione limitata europea. Questa fu anche pubblicata in Belgio.\nCi fu una versione speciale europea dell'album che aveva una copertina nera e bianca e conteneva tutte le canzoni (oltre ai remix) pubblicate in una versione di quest'album.\nIn Asia, fu inserita una diversa bonus track:\nIl Giappone ha avuto due bonus track a parte. Quest'album fu il pi\u00f9 venduto tra tutte le versioni:\nCi fu una edizione limitata anche per l'Asia che conteneva diverse bonus track e conteneva una versione acustica della hit \"Quit Playing Games\" che nella seconda parte del coro vedeva anche la partecipazione di Nick Carter; questa versione fu registrata pi\u00f9 tardi anche nella versione originale dell'album:\n\"Quit Playing Games (With My Heart)\" fu registrata anche in Italiano col titolo di \"Non Puoi Lasciarmi Cos\u00ec\", cantata da Howie Dorough, Kevin Richardson e AJ McLean. Questo album aveva la stessa tracklist, ma la traccia italiana fu inserita come primo brano.\nLa band registr\u00f2 anche \"I'll Never Break Your Heart\" e \"Anywhere for You\" in Spagnolo, con i titoli \"Nunca Te Har\u00e9 Llorar\", e \"Donde Quieras Yo Ir\u00e9\" rispettivamente. \nUna versione dell'album con le versioni spagnole delle canzoni usc\u00ec anche nelle Filippine:\nUna versione da collezione dell'album usc\u00ec in Australia, sottotitolata \"The Start of the Phenomenon\", e conteneva diverse bonus track:"}
{"id": "707509", "revid": "729019", "url": "https://it.wikipedia.org/wiki?curid=707509", "title": "Mikoyan MiG-35", "text": "Il Mikoyan-Gurevich MiG-35 (in cirillico: \u041c\u0438\u043a\u043e\u044f\u043d\u0430 \u0438 \u0413\u0443\u0440\u0435\u0432\u0438\u0447\u0430 \u041c\u0438\u0413-35, nome in codice NATO: Fulcrum-F) anche noto come MiG-29OVT, \u00e8 un caccia multiruolo di 4,5 generazione di fabbricazione russa, sviluppato dalla Mikoyan Gurevich nel corso degli anni 2000 e, al 2021, in servizio attivo presso l'aeronautica militare egiziana dal 2015 ed in fase di test presso le Forze aerospaziali russe.\nProgettato per compiere un ampio ventaglio di missioni, esso \u00e8 l'ultima iterazione del MiG-29, del quale riprende ampiamente il design generale ed i profili alari, caratterizzata per\u00f2 da rinnovati impianti propulsivi, avionica ed armamenti di ultima generazione. Il MiG-35 si colloca nel mercato come un caccia leggero, versatile e dai costi di esercizio contenuti, ideale per le forze armate di paesi in via di sviluppo.\nIl MiG-35 rappresenta altres\u00ec una pietra miliare nel rilancio aziendale della MiG, oscurata dall'ascesa dei caccia pesanti della concorrente Sukhoi, e per poter finanziare progetti futuri di alto livello strategico quali l'annunciato MiG-41.\nSviluppo.\nIl caccia \u00e8 stato presentato ufficialmente nel gennaio 2017, nonostante gi\u00e0 in servizio da alcuni anni con le forze aeree egiziane con la sua precedente denominazione.\nCaratteristiche.\nSi differenzia dal suo predecessore per varie caratteristiche. Per quanto riguarda la cellula, il velivolo dispone di 9 punti d'attacco (8 subalari, rispetto ai 6 del Fulcrum standard, pi\u00f9 uno ventrale) che gli consentono di trasportare fino a 7 t di armamenti guidati e non, oltre alla predisposizione per un pod PAZ-MK per il rifornimento in volo in modalit\u00e0 \"buddy-buddy\", che pu\u00f2 trasformare un MiG-35 in un aerorifornitore per un altro velivolo dello stesso tipo. L'autonomia \u00e8 notevolmente migliorata rispetto al MiG-29, raggiungendo i 3.500 km con serbatoi supplementari, circa il 50% in pi\u00f9, e come detto, il velivolo \u00e8 rifornibile in volo. Il consumo di carburante \u00e8 ottimizzato da un nuovo sistema di gestione digitale. Anche peso e dimensioni variano rispetto al predecessore, con il MiG-35 che ha una grandezza di 1/3 superiore rispetto ad esso e la struttura del velivolo risulta pi\u00f9 leggera, grazie al largo impiego di materiali compositi. L'aereo \u00e8, inoltre dotato di un nuovo sistema di controllo fly-by-wire.\nPropulsori.\nAttualmente, sui velivoli utilizzati nei test, dispone degli RD-33MK, gli stessi presenti sui MiG-29M/M2 e MiG-29K/KUB navalizzati, mentre sui velivoli di serie disporr\u00e0 di due turbofan a spinta vettoriale Klimov RD-33MKR, dotati di sistema automatico di controllo digitale dei parametri e delle prestazioni FADEC (Full Authority Digital Engine Control) che garantiranno una spinta del 5-6% superiore rispetto agli attuali RD-33MK ed un ciclo di vita di circa 4.500 ore. Tuttavia, sembrerebbe che l'opzione riguardante la spinta vettoriale del nuovo propulsore sar\u00e0 presente all'inizio unicamente sui velivoli destinati all'esportazione, con l'Aeronautica Russa che avrebbe rinviato l'introduzione di tale capacit\u00e0 a partire dal secondo lotto di aerei previsti che, in realt\u00e0, potrebbero imbarcare i motori RD-33OVT a spinta vettoriale bidirezionale.\nAvionica.\nSui MiG-35 sar\u00e0 presente il nuovo radar AESA Phazotron-NIIR Zhuk-AE con copertura dichiarata di 160 km per i bersagli aerei e di 300 km per gli obiettivi terrestri, tracking di 30 bersagli e ingaggio simultaneo di 6 obiettivi aerei o 4 terrestri/navali.\nSar\u00e0 dotato di un sistema di localizzazione OLS, un sensore elettro-ottico passivo aria-aria che opera in entrambe le lunghezze d'onda infrarosso e visive. L\u2019OLS rende il velivolo meno dipendente dalle indicazioni del controllo guida-caccia da terra, consentendogli di svolgere missioni multiruolo indipendenti. Inoltre, inizialmente la Mikoyan prevedeva di equipaggiare i MiG-35 con un display montato sul casco del pilota (HMDS) TopOwl-F della Thales, che sugli apparecchi destinati alla VVS verr\u00e0 sostituito dal sistema autoctono NSTsI-KOS, e con il nuovo pod Escort Jammer ELT/568(v2) di Elettronica."}
{"id": "707512", "revid": "729019", "url": "https://it.wikipedia.org/wiki?curid=707512", "title": "Strada statale 236 Goitese", "text": "L'ex strada statale 236 Goitese (SS 236), ora strada provinciale ex strada statale 236 Goitese (SP ex SS 236) in provincia di Mantova e strada provinciale Bresciana 236 Goitese (SP BS 236) in provincia di Brescia, \u00e8 una strada provinciale italiana che collega le citt\u00e0 di Mantova e Brescia.\nVenne realizzata agli inizi del XIX secolo, per volere di Napoleone Bonaparte, inglobando e collegando tratti esistenti di antiche strade mantovane e bresciane, allo scopo di consentire rapidi spostamenti di truppe e carriaggi, dalla fortezza di Mantova verso nord. Per questo motivo assunse originariamente la denominazione di strada Napoleonica interprovinciale Mantova-Brescia, mantenendola immutata fino alla prima met\u00e0 del XX secolo.\nStoria.\nLa strada statale 236 venne istituita nel 1959 con il seguente percorso: \"Innesto S.S. n. 11 a Brescia - Goito - Innesto S.S. n. 62 a Mantova.\"\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Mantova e della Provincia di Brescia per le tratte territorialmente competenti.\nIl 1\u00ba giugno 2021 \u00e8 stata inaugurata la cosiddetta \"Tangenziale di Guidizzolo\", un'arteria che evita agli automobilisti di entrare, in direzione Mantova, nel centro di Guidizzolo. Dopo l'apertura della Tangenziale \u00e8 stata creata un'uscita che conduce all'area produttiva \"Crocevia 2\".\nPercorso.\nAveva storicamente origine a nord di Mantova (quartiere Cittadella) dal tratto declassato della strada statale 62 della Cisa e termina a Brescia dopo un percorso di 59,600\u00a0km interamente pianeggiante, dei quali 36 in territorio mantovano e 23,6 in territorio bresciano. Il tratto iniziale \u00e8 stato riclassificato come SP 81.\nLa strada ha quindi origine dall'innesto con la strada statale 236 bis Goitese in localit\u00e0 Corte Gombetto nel comune di Porto Mantovano, prosegue in direzione nord-ovest attraversando gli abitati di Marmirolo, Marsiletti, Goito, Cerlongo e Guidizzolo. Ora solo Goito \u00e8 attraversato come centro abitato, dopo la realizzazione delle tangenziali di Marmirolo e Guidizzolo. \nDa qui ha inizio il percorso che collega Guidizzolo a Castenedolo.\nPoco prima dell'innesto con la ex strada statale 567 del Benaco per Desenzano del Garda e la ex strada statale 343 Asolana viene superato il confine fra le province di Mantova e Brescia.\nIn prossimit\u00e0 di Montichiari vi \u00e8 l'intersezione con la ex strada statale 668 Lenese, poi la strada ritorna sul tracciato originario. Prima di Castenedolo vi \u00e8 il raccordo per la Tangenziale sud di Brescia, l'Autostrada A4 (casello di Brescia est), la strada statale 45 bis Gardesana Occidentale per Sal\u00f2 e Riva del Garda e l'Autostrada A21 racc.\nSuperato Castenedolo, la strada si dirige verso Brescia dove la strada ha termine.\nA partire dal 1882 tale tratto ospit\u00f2 il binario della tranvia Brescia-Mantova-Ostiglia, una relazione extraurbana con trazione a vapore soppressa nel 1933; il tratto suburbano fra Brescia e Carpenedolo rimase in esercizio come tranvia elettrica fino al 1952.\nTangenziale di Marmirolo.\nCompletata durante il 2014, \u00e8 stata realizzata nel 2021 una rotatoria a Porto Mantovano. \u00c8 presente un'uscita che dirige al Bosco Fontana, il quale \u00e8 collegato all'uscita della tangenziale Nord di Mantova.\nCuriosit\u00e0.\nDurante gli anni in cui si correva la Mille Miglia, la Goitese costituiva il rettilineo sul quale i bolidi si sfidavano in velocit\u00e0 prima del traguardo e, comprensibilmente, i bordi del tracciato erano gremiti di folla, senza soluzione di continuit\u00e0.\nAlle ore 16:04 del 12 maggio 1957, nel tratto tra Goito e Guidizzolo, nei pressi del km 21 (localit\u00e0 Corte Colomba), il pilota spagnolo Alfonso de Portago usc\u00ec di strada con la sua Ferrari, lanciata ad una velocit\u00e0 superiore a , rimanendo ucciso insieme al suo navigatore Edmund Gurner Nelson e a 10 spettatori, tra i quali 6 bambini. Questo incidente, causato dallo scoppio di uno pneumatico, segn\u00f2 la fine della Mille Miglia. Nel luogo dove \u00e8 avvenuto l'incidente \u00e8 stato posto un cenotafio.\nDal 1\u00ba giugno 2018 nel tratto compreso tra il comune di Marmirolo e il confine con la provincia di Brescia \u00e8 stato istituito un limite di velocit\u00e0 pari a 50 km/h. Questa misura disposta dalla provincia di Mantova, si \u00e8 resa necessaria a seguito delle pessime condizioni del fondo stradale. \nStrada statale 236 bis Goitese.\nL'ex strada statale 236 bis Goitese (SS 236 bis), ora strada provinciale ex strada statale 236 bis Goitese (SP ex SS 236 bis), \u00e8 una strada provinciale italiana. Nel tratto che attraversa il comune di Mantova \u00e8 denominata Viale della Favorita in quanto passa vicino alla villa gonzaghesca della Favorita.\nLa strada ha un chilometraggio assai breve, e collega tra loro le arterie stradali che convergono sul lato nord di Mantova.\nHa inizio nei pressi di Lunetta (quartiere della citt\u00e0 di Mantova) dalla ex strada statale 10 Padana Inferiore, in corrispondenza dell'inizio dell'ex SS 482; transita nei pressi dell'area commerciale di Boccabusa e poco oltre interseca la SP 25 per Ghisiolo e Castelbelforte, qui denominata Strada Ghisiolo. Successivamente, dal km 2 al km 4, le corsie si separano per affiancare la Tangenziale nord di Mantova. Nei pressi di Sant'Antonio interseca l'ex strada statale 62 della Cisa e s'innesta nella Tangenziale nord di cui la SS 236 bis costituisce il tronco iniziale. Giunge infine in localit\u00e0 Corte Gombetto dove confluisce nell'ex strada statale 236 Goitese.\nIn seguito invece al decreto legislativo n. 112 del 1998, dal 2001 la gestione \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Mantova."}
{"id": "707515", "revid": "828781", "url": "https://it.wikipedia.org/wiki?curid=707515", "title": "Passo delle Palade", "text": "Il passo delle Palade (\"Gampenpass\" o \"Gampenjoch\" in tedesco, 1.518\u00a0m) \u00e8 un valico alpino che mette in comunicazione Merano (Burgraviato) con Fondo in val di Non attraverso la ex strada statale 238 delle Palade.\nDal punto di vista orografico si inserisce nelle Alpi della Val di Non e separa ad occidente la catena delle Maddalene dal resto delle Alpi della val di Non ad oriente.\nStoria.\nSi tratta di un'antica via di comunicazione, menzionata la prima volta in un privilegio dei conti del Tirolo del 1363 quale \"Campen\"; sin dal 1562 \u00e8 attestato il pedaggio viario chiesto ai viandanti sulla sommit\u00e0 del passo sempre da parte dei conti tirolesi.\nDal 1810 al 1815 vi transitava il confine tra il Regno d'Italia, appena fondato da Napoleone, a sud e il Regno di Baviera a nord.\nPresso il passo si trova lo sbarramento le Palade che custodisce una delle opere difensive pi\u00f9 grandi del vallo alpino in Alto Adige, con un volume di scavo pari a 25.000\u00a0m\u00b3. Oggigiorno l'opera \u00e8 stata riadattata per ospitare un museo ed una galleria - la \"Gampen Gallery\" - che pu\u00f2 ospitare mostre temporanee.\nIn bicicletta.\nImpegnativo sia per lunghezza che per pendenze, \u00e8 stato pi\u00f9 volte inserito nel percorso del Giro d'Italia in quanto permette un collegamento diretto fra la zona dell'Alto Adige settentrionale con quella dei passi del Tonale, del Gavia e dello Stelvio.\nNel 2004 la salita del versante meridionale da Fondo ha visto l'ultima grande vittoria del celebre ciclista russo Pavel Tonkov."}
{"id": "707516", "revid": "26601", "url": "https://it.wikipedia.org/wiki?curid=707516", "title": "Passo Palade", "text": ""}
{"id": "707518", "revid": "11684", "url": "https://it.wikipedia.org/wiki?curid=707518", "title": "Arditismo", "text": ""}
{"id": "707523", "revid": "331409", "url": "https://it.wikipedia.org/wiki?curid=707523", "title": "Kladno", "text": "Kladno (\"Kladen\" in tedesco) \u00e8 una citt\u00e0 della Repubblica Ceca, capoluogo del distretto omonimo, in Boemia Centrale.\nStoria.\nIl primo documento scritto in cui viene menzionata l'esistenza di un abitato risale al XIV secolo. Nel 1561 acquis\u00ec la denominazione di citt\u00e0.\nKladno \u00e8 storicamente la citt\u00e0 di origine dell'industria pesante boema: per molti anni, la cittadina fu sede delle acciaierie Poldi, di fatto il pi\u00f9 grande datore di lavoro della regione; nel 1842 prese piede anche l'attivit\u00e0 mineraria.\nLa vicinanza con Praga consent\u00ec alla citt\u00e0 di mantenere una certa solidit\u00e0 economica anche dopo il declino industriale verificatosi in seguito al collasso del regime comunista.\nTelevisione.\nNella serie televisiva \"Prison Break\" il personaggio di Nika Volek, interpretato da Holly Valance, racconta della sua famiglia a Kladno."}
{"id": "707528", "revid": "105826", "url": "https://it.wikipedia.org/wiki?curid=707528", "title": "Regno di D'mt", "text": ""}
{"id": "707531", "revid": "110871", "url": "https://it.wikipedia.org/wiki?curid=707531", "title": "Falso corallo", "text": ""}
{"id": "707533", "revid": "298055", "url": "https://it.wikipedia.org/wiki?curid=707533", "title": "Du Weldenvarden", "text": ""}
{"id": "707540", "revid": "767487", "url": "https://it.wikipedia.org/wiki?curid=707540", "title": "Jerry Lee Lewis", "text": "Tra i maggiori esponenti del rock n'roll \u00e8 considerato uno dei padri di questo genere musicale con un posto nella Rock and Roll Hall of Fame nel 1986 e uno nella Rockabilly Hall of Fame.\nLa rivista Rolling Stone lo ha inserito al ventiquattresimo posto nella classifica dei 100 migliori artisti di tutti i tempi. \u00c8 stato soprannominato The Killer per il suo modo selvaggio, anticonformista e ribelle di esibirsi dal vivo. Inoltre \u00e8 considerato uno dei re del rock and roll insieme ad Elvis Presley, Chuck Berry, Bo Diddley, e Little Richard.\nBiografia.\nInfanzia e adolescenza.\nJerry Lee \u00e8 nato in una famiglia povera di Ferriday, in Louisiana; figlio di Elmo e Mamie Lewis, inizi\u00f2 a suonare il pianoforte in giovent\u00f9 da autodidatta insieme a due cugini, Mickey Gilley e Jimmy Lee Swaggart, intrufolandosi di nascosto nella chiesa del paese. Il suo modo di suonare \u00e8 stato influenzato dal vecchio pianista e cugino Carl McVoy, insieme ovviamente a ci\u00f2 che ascoltava per radio e soprattutto dalla musica nera, che ascoltava presso la Haney's Big House; in questo modo Lewis ha potuto creare un suo personale stile, che consiste in un mix di rhythm and blues, boogie woogie, gospel e country music.\nLa madre lo iscrisse nella Southwestern Assemblies of God University, un college cristiano in Waxahachie, Texas, convinta che suo figlio avrebbe d\u00ec l\u00ec in poi cantato solo per il Signore.\nGli inizi musicali e il grande successo.\nLasciata alle spalle la musica religiosa, Lewis divenne parte del nuovo sound rock and roll, pubblicando il suo primo disco nel 1954. Due anni dopo, presso gli studi della Sun Records a Memphis (Tennessee), il produttore Jack Clement scov\u00f2 e scrittur\u00f2 Lewis per l'etichetta Sun, mentre il proprietario Sam Phillips era impegnato in un viaggio in Florida. Inizialmente Clement scrut\u00f2 il giovane dalla testa ai piedi, rimarcando il fatto che non notasse una chitarra assieme a lui, e che senza una chitarra non sarebbe andato lontano. Le prime sessioni alla Sun dimostrarono quanto in realt\u00e1 stesse sottovalutando il giovane talento.\nJerry Lee divenne un session musician, suonando il pianoforte per gli altri artisti della Sun, tra cui Billy Lee Riley e Carl Perkins.\nDurante questo periodo fece parte di una jam session nota come il Million Dollar Quartet, che vedeva oltre a Lewis anche la presenza di Elvis Presley, Carl Perkins e Johnny Cash, dove in particolare lui ed Elvis duettarono in famosi brani Gospel, e alcuni brani di Elvis registrati in precedenza.\nLa prima produzione di Lewis sotto l'etichetta Sun fu la sua particolare versione del brano di Ray Price \"Crazy Arms\", anche se il suo primo pezzo originale fu un brano scritto assieme alle sue sorelle, a Ferriday: \"End of the Road\".\nIl successo per Jerry Lee arriv\u00f2 quando sent\u00ec il brano \"Whole Lotta Shakin' Goin' On\" della quale non riusc\u00ec a ricordare il testo nelle sue prime esibizioni, ma il suo modo \"prepotente\" di suonare gli garant\u00cc un successo immediato agli occhi del pubblico, soprattutto durante una specifica parte del brano dove la musica si fa pi\u00f9 bassa e Jerry inizia a fare diverse allusioni sessuali ottenendo diverse attenzioni dal pubblico femminile. Nel 1957 il pianoforte e il puro rock and roll sound del brano \"Whole Lotta Shakin' Goin' On\" gli diedero fama internazionale. Il gruppo che accompagn\u00f2 Lewis nell'incisione del singolo era composto dal cugino J.W.Brown al basso, Jimmy Van Eaton alla batteria e Roland Janes alla chitarra; il pezzo fu registrato al primo tentativo. Segu\u00ec quella che sarebbe diventata la sua maggiore hit, \"Great Balls of Fire\", che all'inizio Lewis non volle registrare, poich\u00e9 le varie allusioni al sesso e al fuoco (fire) non rispecchiavano a pieno il suo credo religioso, e temeva potesse ritorcersi contro di lui. Durante la discussione accesa fra lui e Sam Philips (Il quale cercava di convincerlo a registrare), Clement accese il registratore, e la discussione fu per sempre impressa, reduce di un bigottismo religioso arcaico, che, agli occhi del mondo odierno, suona strano, ma spesso presente nelle piccole realt\u00e1 di campagna dove Jerry aveva vissuto in infanzia.\nAltri successi in quell'anno furono i singoli \"Breathless\" e \"High School Confidential\", quest'ultimo facente parte della colonna sonora del film omonimo (in Italiano \"Operazione Segreta\") diretto da Jack Arnold e uscito nel 1958 in cui egli ebbe un piccolo ruolo.\nVita privata: scandali e crisi.\nJerry Lee Lewis \u00e8 stato sposato sette volte e ha avuto sei figli.\nIl suo primo matrimonio, con Dorothy Barton, \u00e8 durato 20 mesi, da febbraio 1952 a ottobre 1953. In un'intervista nel 1978 per People Magazine, Jerry Lee disse: \"Avevo 14 anni quando ho sposato mia moglie, lei era troppo vecchia per me. Aveva 17 anni.\"\nIl suo secondo matrimonio, con Jane Mitchum, era di dubbia validit\u00e0, in quanto il matrimonio fu svolto 23 giorni prima che il suo divorzio con la sua prima moglie fosse effettivo. L'unione dur\u00f2 per quattro anni, da settembre 1953 a ottobre 1957. La coppia ebbe due figli: Jerry Lee Lewis Jr. (1954-1973) e Ronnie Guy Lewis (nato nel 1956).\nIl suo terzo matrimonio, con sua bis-cugina Myra Gale Brown (figlia di un suo primo cugino), \u00e8 durato 13 anni. Quando i due si sposarono lei aveva tredici anni. La coppia fece una seconda cerimonia di nozze, perch\u00e9 quando si svolse la prima (di nascosto, a Las Vegas), lui aveva ancora in corso il divorzio dalla sua seconda moglie.\nLa turbolenta vita privata di Lewis fu nascosta al pubblico finch\u00e9 nel 1958, durante un suo tour in Inghilterra, la stampa scopr\u00ec la vera identit\u00e0 di quella ragazzina che, insieme alla sorella minore del cantante, lo aveva accompagnato per assistere ai suoi concerti. Prima di partire per l'Inghilterra il manager di Jerry Lee, Sam Philips, aveva cercato di dissuaderlo dal portarsi dietro Myra, proprio per non creare scandali, ma lui testardo non aveva accettato il consiglio. Giunti in Inghilterra, Lewis, S.W. Brown e Philips fecero credere a tutti che Myra Gale avesse 15 anni, ma appena la stampa inglese si appropri\u00f2 di tutta la vita privata di Lewis, lo dipinse come un mostro che sposa delle bambine. Non solo aveva sposato una tredicenne, ma era pure un matrimonio incestuoso (anche se giuridicamente non \u00e8 incesto). La stampa lo distrusse. Ci fu un enorme scandalo, e il tour fu cancellato dopo appena tre concerti annullando i restanti 34. Lo scandalo segu\u00ec Jerry Lee Lewis in America, e comport\u00f2 la sua uscita dalla scena musicale. Lewis si sent\u00ec tradito da moltissima gente che fino a poco tempo prima lo supportava, tra cui lo stesso Sam Philips. Solo il dj e conduttore radiofonico Alan Freed rimase accanto a Jerry Lee Lewis, suonando i suoi dischi alla radio finch\u00e9 la sua carriera venne stroncata per motivi relativi allo scandalo della \"payola\".\nNonostante Lewis fosse ancora sotto contratto con la Sun Records, smise di registrare. Dai 10\u00a0000 $ di guadagno per ogni concerto, pass\u00f2 ai 100 $ a notte, esibendosi in piccoli locali e birrerie. A quel tempo aveva ben pochi amici di cui potersi realmente fidare.\nFu solo grazie a Kay Martin, presidente del fan club dell'artista, che Lewis torn\u00f2 a registrare per la Sun Records. In quel periodo Philips aveva costruito un nuovo studio presso il 639 Madison Avenue, sempre a Memphis, abbandonando cos\u00ec lo storico Union Avenude Studio dove avevano inciso artisti come B. B. King, Howlin' Wolf, Elvis Presley, Carl Perkins, lo stesso Lewis e Johnny Cash.\nFu nel nuovo studio che Jerry Lee Lewis registr\u00f2, nel 1961, il suo unico successo di quel periodo: si trattava di \"What'd I Say\", una reinterpretazione di Ray Charles.\nLa sua popolarit\u00e0 torn\u00f2 ad aumentare un po' in Europa, soprattutto in Inghilterra e in Germania, intorno alla met\u00e0 degli anni sessanta. Il suo live-album del 1964, intitolato \"Live at the Star Club\" e registrato ad Amburgo insieme ai Nashville Teens, \u00e8 considerato uno dei pi\u00f9 grandi album di rock and roll dal vivo.\nIl critico musicale Stephen Thomas Erlewine scrive: \"\u00abLive at the Star Club is extraordinary \u2014 the purest, hardest rock &amp; roll ever committed to record. Compared to this, The Stooges sound constrained, hardcore punk seems neutered, and the Sex Pistols sound like wimps\u00bb\" (\"\"Live at the Star Club\" \u00e8 straordinario - il pi\u00f9 puro e duro disco di rock &amp; roll mai registrato. In confronto, il sound degli Stooges sembra compresso, l'hardcore punk sembra castrato, e i Sex Pistols delle mezze seghe\").\nCon Myra (figlia di suo cugino J.W. Brown, che suonava nel complesso di Jerry Lee), fu sposato da dicembre 1957 a dicembre 1970. La coppia ebbe due figli: Steve Allen Lewis (nato nel 1959 e morto annegato nel 1962) e Pheobe Allen Lewis (nata nel 1963).\nRitorno al Country.\nNegli Stati Uniti comunque Jerry Lee Lewis faticava ad avere successi nelle classifiche. I produttori tentarono di convincere Lewis a suonare sotto pseudonimi, senza suonare il piano o magari usando il clavicembalo.\nAlla fine degli anni 1960, il produttore della Mercury Records, Jerry Kennedy, convinse Lewis a convertirsi completamente al genere country. Lewis, che aveva sempre considerato il country una parte essenziale del suo stile e del suo sound, accett\u00f2 e \"Another Place, Another Time\" fece il suo ingresso nelle classifiche nel 1968.\nSeguirono altre hit country nel periodo compreso tra la fine degli anni 1960 e l'inizio degli anni 1970, molte delle quali entrarono nella Hot 100 Charts.\nDroga e tragedie personali.\nIl suo quarto matrimonio, con Jaren Elisabeth Gunn Pete, \u00e8 durato da ottobre 1971 a giugno 1982. La coppia ebbe una figlia, Lori Lee Lewis (nata nel 1972). Prima che il divorzio fra i due fosse finalizzato, ci fu un orribile incidente: Jaren mor\u00ec annegata nella piscina a casa di un suo amico.\nNonostante fosse sempre stato un grande bevitore, Lewis inizi\u00f2 progressivamente a manifestare problemi legati all'alcol e alla droga dopo che Myra divorzi\u00f2 da lui nel 1970.\nLa tragedia lo colp\u00ec quando suo figlio diciannovenne Jerry Lee Lewis Jr. rimase ucciso in un incidente stradale nel 1973. Nel 1962 suo figlio Steve Allen mor\u00ec annegato nella piscina di casa. Lewis con Myra ha avuto anche una figlia, Phoebe Lewis, cantante e musicista nonch\u00e9 per alcuni anni anche manager del padre.\nIn seguito a questi tragici eventi, e in relazione anche ai suoi problemi di droga e alcol, Jerry Lee Lewis decise di entrare nella Betty Ford Clinic.\nNel 1981 va vicino alla morte a causa di complicazioni dovute a un'ulcera per cui viene ricoverato d'urgenza.\nIn occasione della festa per il suo 41\u00ba compleanno, nel 1976, Jerry Lee scherzando punt\u00f2 una pistola contro il suo bassista, Butch Owens, e pensando che non fosse carica premette il grilletto, colpendolo nel torace. Owens sopravvisse miracolosamente. Poche settimane dopo (il 23 novembre) Lewis fu coinvolto in un altro arresto relativo all'utilizzo di armi presso la residenza di Elvis, Graceland.\nLewis era stato invitato da Presley, ma la sicurezza non era stata avvertita della visita. Durante la discussione riguardo al perch\u00e9 Lewis si trovasse al cancello, egli estrasse la sua pistola e disse alle guardie, scherzando, che era arrivato per uccidere Presley.\nIl suo quinto matrimonio, con Shawn Stephens, dur\u00f2 77 giorni, da giugno ad agosto 1983, fino alla morte di lei per overdose di metadone. \u00c8 stato affermato che Jerry Lee sia stato responsabile del decesso.\nL'ultima parte della sua carriera.\nIl suo sesto matrimonio, con Kerrie McCarver, dur\u00f2 20 anni, dal 1984 al 2004 e poi divorziarono. La coppia ebbe un figlio: Jerry Lee Lewis III (nato nel 1987).\nNel 1989 Lewis fu riportato alla ribalta da un film basato sulla sua vita intitolato \"Great Balls of Fire! - Vampate di fuoco\", soprattutto quando egli decise di ri-registrare tutte le canzoni per la colonna sonora del film. La pellicola era basata sul libro dell'ex moglie Myra, e vantava nel cast Dennis Quaid nel ruolo di Lewis, Winona Ryder nel ruolo di Myra e Alec Baldwin nel ruolo di Jimmy Swaggart.\nIl suo settimo matrimonio, con Judith Brown, si \u00e8 svolto il 9 marzo 2012. Judith \u00e8 l'ex moglie di Rusty Brown, fratello di Myra Gale e cugino/ex-cognato di Jerry Lee.\nIl declino di suo cugino, il predicatore televisivo evangelico Jimmy Swaggart, port\u00f2 ulteriore cattiva pubblicit\u00e0 sulla sua gi\u00e0 abbastanza problematica famiglia. Swaggart \u00e8 anch'egli un pianista, come l'altro cugino Mickey Gilley (star del country). La sorella di Jerry Lee, Linda Gail Lewis, \u00e8 anch'essa una pianista, e ha registrato tra gli altri per Van Morrison.\nNel 1990 Lewis offr\u00ec qualche novit\u00e0 quando una sua nuova canzone chiamata \"It Was the Whiskey Talking, Not Me\", fu inclusa nella colonna sonora del film Dick Tracy. La canzone pu\u00f2 essere ascoltata in una scena del film in cui essa \u00e8 riprodotta dalla radio.\nNonostante i problemi personali, il talento di Jerry Lee Lewis \u00e8 riconosciuto ovunque. Soprannominato \"Il Killer\" per la sua voce grintosa e il suo stile al pianoforte, fu descritto dall'artista Roy Orbison come il miglior performer nella storia del rock and roll. Nel 1986 Lewis entr\u00f2 nel piccolo gruppo di miti della musica diventando membro della Rock and Roll Hall of Fame.\nLo stesso anno egli torn\u00f2 nei Sun Studios di Memphis insieme a Orbison, Cash e Perkins per realizzare l'album \"Class of '55\". Questa non fu la prima volta in cui suon\u00f2 insieme a Cash e Perkins per la Sun: aveva gi\u00e0 suonato con loro nel Million Dollar Quartet. Le canzoni includevano, tra le altre, anche la reinterpretazione di Chuck Berry \"Brown Eyed Handsome Man\" e la reinterpretazione di Pat Boone \"Don't Forbid Me\".\nLewis non ha mai smesso di andare in tour, e i fan che hanno potuto vederlo dal vivo dicono che egli suona ancora in modo unico, eccitante e personale. Nel febbraio 2005 gli \u00e8 stato assegnato il Lifetime Achievement Award dalla Recording Academy (la stessa che assegna i Grammy Awards).\nIl 26 settembre 2006 ha realizzato un nuovo album intitolato \"Last Man Standing\" in cui Lewis duetta con le pi\u00f9 grandi star del Rock and Roll e del Country: Jimmy Page, B.B.King, Bruce Springsteen, Mick Jagger e Ronnie Wood, Neil Young, Robbie Robertson, John Fogerty, Keith Richards, Ringo Starr, Merle Haggard, Kid Rock, Rod Stewart, George Jones, Willie Nelson, Toby Keith, Eric Clapton, Little Richard, Delaney Bramlett, Buddy Guy, Don Henley, Kris Kristofferson.\nL'album, molto positivamente recensito, \u00e8 entrato in quattro differenti classifiche della Billboard, e addirittura \u00e8 rimasto al numero uno per due settimane nelle classifiche di genere Indie.\nL'album comprende canzoni di vari generi musicali: Rock and Roll, Country, Blues, dimostrando cos\u00ec la grande versatilit\u00e0 di \"The Killer\".\nNegli Stati Uniti sono stati realizzati anche degli spot pubblicitari su radio e TV, e dei gadget promozionali. La carriera concertistica si \u00e8 interrotta a inizio 2019, quando pochi giorni dopo una sua esibizione dal vivo viene colpito da un infarto, dal quale si \u00e8 poi ripreso dopo alcuni mesi.\nJerry ha affermato che non ha intenzione di andare in pensione, e continuer\u00e0 la sua carriera artistica.\nPresenza scenica ed eredit\u00e0 artistica.\nJerry Lee Lewis \u00e8 un pioniere del Piano rock non tanto per il suo suono quanto per le sue performance dinamiche. Spesso suonava il piano in piedi dopo aver calciato via il seggiolino, oppure accentuava i movimenti delle mani per dare pi\u00f9 teatralit\u00e0 alla sua esibizione, o ancora a volte si sedeva sulla tastiera.\nLe sue performance frenetiche possono essere ammirate in film come \"High School Confidential\" (di cui ha cantato la title-track omonima) e \"Jamboree\". Jerry Lee Lewis \u00e8 stato definito \"rock &amp; roll's first great wild man and also rock &amp; roll's first great eclectic.\" Le sue tecniche di esibizione sono state adottate da altri pianisti rock tra cui Elton John e Billy Joel.\nDa segnalare anche il britannico Wee Willie Harris e l'italiano Matthew Lee (ospite anche nella trasmissione di Renzo Arbore \"Speciale per me - Meno siamo meglio stiamo\"), le cui esibizioni sono evidentemente ispirate da Jerry Lee Lewis."}
{"id": "707541", "revid": "1833487", "url": "https://it.wikipedia.org/wiki?curid=707541", "title": "Estate", "text": "L'estate \u00e8 una delle quattro stagioni in cui \u00e8 diviso l'anno, segue la primavera e precede l'autunno.\nEstate astronomica.\nNell'emisfero boreale la stagione copre l'arco di tempo che va dal solstizio di giugno (20-21 giugno) all'equinozio di settembre (23 settembre) occupando in totale 92 giorni. In Italia, tradizionalmente, l'estate inizia il 21 giugno. In questo periodo dell'anno il Sole, che ha raggiunto il punto pi\u00f9 alto rispetto all'orizzonte, comincia una discesa che termina con il solstizio d'inverno. Le temperature raggiungono i loro livelli massimi, solitamente nel pieno della stagione. Ci\u00f2 rende molto pi\u00f9 rare le precipitazioni, causando anzi siccit\u00e0 e secchezza. Una conseguenza \u00e8 rappresentata anche dalla maggior lunghezza del d\u00ec rispetto alla notte. Il caldo porta, in vari Stati, alla sospensione delle attivit\u00e0 scolastiche: tale periodo \u00e8 noto come \"vacanza\".\nNell'emisfero australe \u00e8 invece detta \"estate\" la fascia temporale dal 21 dicembre al 20 marzo, ovvero quando nella parte alta del globo \u00e8 in corso l'inverno. Qui ha una durata di 89 giorni, 90 nell'anno bisestile.\nEstate meteorologica.\nLa meteorologia descrive invece l'estate come il periodo pi\u00f9 caldo dell'anno, in opposizione all'inverno che \u00e8 invece visto come il pi\u00f9 freddo. In questo senso la stagione va dal 1\u00ba giugno al 31 agosto.\nAspetto culturale.\nL'estate \u00e8 vista come la stagione del gran caldo e delle vacanze. Concettualmente, tale periodo dell'anno pu\u00f2 essere paragonato all'apice della vita e delle forze.\nL'astrologia occidentale associa alla stagione i segni di Cancro, Leone e Vergine.\nTra i quattro elementi classici l'estate corrisponde al fuoco, tra le et\u00e0 della vita alla giovinezza, tra i punti cardinali al Sud, fra i temperamenti umorali al collerico, tra le parti della giornata al meriggio, tra le fasi dell'opera alchemica alla \"citrinitas\".\nFestivit\u00e0 estive sono: la notte di San Giovanni (celebrata a ridosso del solstizio), il giorno del Canada (1 luglio), il giorno dell'indipendenza americana (4 luglio), l'anniversario della presa della Bastiglia (14 luglio), la notte delle \"stelle cadenti\" o di San Lorenzo (10 agosto), il Ferragosto (15 agosto) e il Labor Day (ricorrente il primo luned\u00ec di settembre). L'oroscopo colloca in estate i segni di Cancro (acqua), Leone (fuoco) e Vergine (terra).\nEtimologia.\nIl termine deriva dal latino \"aestas\" (\u00abcalore bruciante\u00bb), mutato da \"aestus\" che come il greco \"a\u00ecthos\" significa calore."}
{"id": "707543", "revid": "1573940", "url": "https://it.wikipedia.org/wiki?curid=707543", "title": "Anilius scytale", "text": "L'anilio corallino (Anilius scytale ) \u00e8 un serpente non velenoso diffuso in Sudamerica. \u00c8 l'unica specie vivente del genere Anilius e della famiglia Aniliidae.\nDescrizione.\nIl maschio \u00e8 lungo 70-80 centimetri, la femmina 50-60 centimetri.\nLa livrea vivace rossa e nera ricorda parzialmente quella dei velenosi serpenti corallo. Tuttavia, dato che non abitano la stessa regione, non si pu\u00f2 parlare di mimetismo batesiano. Vengono confusi con i serpenti falso corallo, che invece appartengono al genere Lampropeltis.\nBiologia.\nL'anilio corallino \u00e8 una specie con stile di vita fossorio, che occasionalmente pu\u00f2 essere osservata in superficie o in ambienti acquatici.\nAlimentazione.\nLa sua dieta \u00e8 costituita da piccoli vertebrati, principalmente anfisbenie, piccoli serpenti, cecilie e, occasionalmente, pesci. Uccide le sue prede prevalentemente stritolandole.\nRiproduzione.\n\u00c8 una specie ovivipara che da alla luce i propri piccoli durante la stagione delle piogge (da novembre ad aprile).\nDistribuzione e habitat.\nIl suo areale comprende Venezuela, Guiana francese, Guyana, Brasile centrale (Cear\u00e1, Goi\u00e1s, Mato Grosso Par\u00e1), Colombia, Ecuador, Bolivia e Per\u00f9."}
{"id": "707545", "revid": "1745361", "url": "https://it.wikipedia.org/wiki?curid=707545", "title": "Cercopi", "text": "I Cercopi (greco antico: \u039a\u03ad\u03c1\u03ba\u03bf\u03c0\u03b5\u03c2 Kerkopes) erano, nella mitologia greca, due fratelli che vivevano nella regione delle Termopili, nell'isola di Eubea o in Asia minore.\nI Cercopi erano due briganti celebri per i loro spergiuri, gli imbrogli ed i furti, ed erano figli di Teia e Oceano. I loro nomi variano a seconda dell'autore: Passalo e Acmone, Basala e Achemone, Olo ed Euribato, Sillo e Triballo.\nIl mito.\nUn giorno che Eracle si trovava in Lidia al servizio della regina Onfale e si stava riposando, i due gemelli gli sottrassero le armi e lui scopr\u00ec l'accaduto dopo il suo risveglio. Vinti i due briganti, li leg\u00f2 alle estremit\u00e0 di due aste mettendoli a testa in gi\u00f9 dietro la schiena. Durante la loro infanzia la madre gli profetizz\u00f2 che un uomo di nome \"Melampigo\" (sedere nero) li avrebbe un giorno vinti ed Eracle, la cui pelle di leone scopriva i glutei, aveva il sedere abbronzato, cos\u00ec quando i due Cercopi se ne accorsero scoppiarono a ridere. \nQuando Eracle chiese il motivo di tanta ilarit\u00e0 la risposta lo divert\u00ec tanto che li lasci\u00f2 liberi.\nSecondo un'altra versione del mito, seppur avvertiti dalla madre di prestare attenzione al prode Eracle, da lei citato come \"Sedere bruciacchiato\", essi, trasformatisi in mosconi, gli davano fastidio ronzando ogni notte vicino al suo letto e rapinandolo.\nUna notte per\u00f2 lui riusci a farli prigionieri per poi darli ad Onfale come schiavi, oppure li uccise, oppure li liber\u00f2 perch\u00e9 divertito dai loro scherzi.\nIn seguito, Zeus, infuriato perch\u00e9 avevano tentato di ingannarlo, li avrebbe trasformati in scimmie, deportandoli nell'isola di Pitecusa (in greco, \"scimmia\"), che da loro prenderebbe il nome dove la loro discendenza diede il nome all'arcipelago (isole delle scimmie). \nSecondo un'altra versione Zeus li trasform\u00f2 invece in rocce nei pressi delle Termopili, dove esisteva effettivamente un santuario dedicato ai Cercopi.\nCredenze legate ai Cercopi.\nI Cercopi erano anche gnomi che turbavano i sogni: per scacciarli, si doveva invocare l'aiuto di Eracle. In seguito, vengono raffigurati come cercopitechi, come indica il loro stesso nome. Del resto, se ne trovano in abbondanza a Gibilterra, un luogo fortemente legato al mito di Eracle, poich\u00e9 vicino, appunto, alle cosiddette colonne di Ercole.\nPitecusa, invece, \u00e8 probabilmente il nome delle isole di Ischia e di Procida: qui non si sono mai viste scimmie simili.\nIconografia.\nAlcune rappresentazioni dei Cercopi ci giungono dal Tempio C di Selinunte e dalla \"casa degli affreschi\" di Akrotiri, e in una metopa proveniente dal Santuario di Hera presso Paestum."}
{"id": "707547", "revid": "1619872", "url": "https://it.wikipedia.org/wiki?curid=707547", "title": "Inverno", "text": "L'inverno \u00e8 una delle quattro stagioni in cui si divide l'anno, viene dopo l'autunno e precede la primavera.\nEtimologia.\nIl nome deriva dal latino \u00abhib\u011brnum\u00bb, \u00abstagione del freddo\u00bb (in riferimento al tempo), e dall'aggettivo \u00abhibernus\u00bb.\nDescrizione.\nInverno astronomico.\nL'inizio dell'inverno \u00e8 collocato indicativamente al 22 dicembre, quando ha luogo il solstizio. Esso, che coincide con l'ingresso del Sole nel segno del Capricorno, risulta nell'emisfero boreale il giorno con il d\u00ec pi\u00f9 breve e la notte pi\u00f9 lunga. In seguito, le ore di luce acquistano progressivamente maggior lunghezza. Altri elementi ricorrenti della stagione invernale sono il freddo e il gelo, sovente accompagnati dalla neve. La stagione si conclude attorno al 21 marzo, quando il Sole esce dal segno dei Pesci e si verifica l'equinozio primaverile.\nNell'emisfero australe, l'inverno corrisponde esattamente allo stesso periodo, essendo determinato dalla posizione della Terra nella sua orbita intorno al Sole, solo che in tale emisfero l'inverno \u00e8 la stagione calda.\nInverno meteorologico.\nA livello meteorologico, \u00e8 definito \"inverno\" il periodo che intercorre dal 1\u00ba dicembre al 28 febbraio o al 29 febbraio.\nNella cultura di massa.\n\"Che faccio qui in questo inverno senza fine?\"\nL'immaginario collettivo inquadra l'inverno come il periodo pi\u00f9 buio e freddo dell'anno, simboleggiando un letargo avviato gi\u00e0 dall'autunno. L'astrologia occidentale associa alla stagione i segni di Capricorno, Acquario e Pesci. Secondo delle ricerche condotte in America, le persone nate in inverno sarebbero maggiormente intelligenti e meno propense all'ira.\nTra i quattro elementi classici l'inverno corrisponde all'acqua, tra le et\u00e0 della vita alla vecchiaia o alla prima infanzia, tra i punti cardinali al Nord, fra i temperamenti umorali al flemmatico, tra le parti della giornata alla notte, tra le fasi dell'opera alchemica alla \"nigredo\".\nLe feste pi\u00f9 conosciute della stagione sono:"}
{"id": "707548", "revid": "536103", "url": "https://it.wikipedia.org/wiki?curid=707548", "title": "Patogenicit\u00e0", "text": "La patogenicit\u00e0 \u00e8 la capacit\u00e0 di un microrganismo di creare un danno. \u00c8 geneticamente determinata, propria di alcune specie. Pu\u00f2 essere di grado diverso nei vari . L'entit\u00e0 della patogenicit\u00e0 \u00e8 espressa dal grado di virulenza. Essa dipende da:\nIl grado di patogenicit\u00e0 riferito ad uno studio epidemiologico \u00e8 inteso come il rapporto tra il numero di soggetti infetti che presentano i sintomi della malattia e il numero totale degli infetti (infatti non tutti gli infetti presentano i sintomi della malattia, questo dipende da molti fattori tra cui la \"suscettibilit\u00e0\" dell'ospite rispetto a quel determinato microrganismo patogeno)."}
{"id": "707549", "revid": "118945028", "url": "https://it.wikipedia.org/wiki?curid=707549", "title": "Affricata postalveolare sorda", "text": "L'affricata postalveolare sorda \u00e8 una consonante affricata presente in molte lingue, che in base all'alfabeto fonetico internazionale \u00e8 rappresentata con la sequenza (in passato, con la legatura ). \nNella lingua italiana tale fono, detto anche C dolce, \u00e8 reso ortograficamente con la lettera seguita dalle vocali \"e\", \"i\", oppure col digramma seguito dalle vocali \"a\", \"o\", \"u\". Corrisponde alla c di \"amici\".\nCaratteristiche.\nL'affricata postalveolare sorda presenta le seguenti caratteristiche:\nAltre lingue.\nCatalano e basco.\nNelle lingue catalana e basca, corrisponde al digramma .\nFrancese.\nNella lingua francese tale fono \u00e8 reso con la grafia , ma \u00e8 presente solo in parole straniere:\nFriulano.\nNella lingua friulana il fono \u00e8 reso: con il grafema , cio\u00e8 una c con cediglia, sempre in fine di parola, e davanti ad \"a\", \"o\", \"u\":\n\u00c8 reso anche con il grafema di fronte a \"e\" ed \"i\":\nInglese.\nNella lingua inglese tale fono \u00e8 reso con i grafemi (che comunque pu\u00f2 indicare anche altri suoni) o . Si noti che il primo, in italiano, \u00e8 invece riservato alla \"c dura\" (occlusiva velare sorda). Un esempio inglese \u00e8:\nLingue slave e baltiche.\nNelle lingue slave che utilizzano l'alfabeto latino (ceco, slovacco sloveno, croato ma non il polacco che non possiede questo suono, sostituito da un'affricata retroflessa sorda), tale fono \u00e8 sempre reso con la lettera . La lettera \u00e8 analogamente utilizzata nelle lingue baltiche (ossia lettone e lituano).\nIn alcune delle lingue slave che utilizzano l'alfabeto cirillico (bielorusso, ucraino, bulgaro, serbo), tale fono \u00e8 sempre reso con la lettera \nSpagnolo.\nNella lingua spagnola (castigliano) il fono \u00e8 reso col digramma :\nTedesco.\nNella lingua tedesca \u00e8 rappresentata da un insieme di quattro lettere :\nUngherese.\nNella lingua ungherese \u00e8 rappresentata col digramma .\nTurco.\nNella lingua turca \u00e8 rappresentata con .\nEsperanto.\nIn esperanto \u00e8 rappresentata dal grafema ."}
{"id": "707553", "revid": "38120", "url": "https://it.wikipedia.org/wiki?curid=707553", "title": "Selena (personaggio)", "text": ""}
{"id": "707554", "revid": "1161730", "url": "https://it.wikipedia.org/wiki?curid=707554", "title": "Weltanschauung", "text": "Il termine Weltanschauung appartiene alla lingua tedesca (pronuncia ) ed esprime un concetto fondamentale nella filosofia ed epistemologia tedesca, spesso applicato in vari altri campi, \"in primis\" nella critica letteraria e della storia dell'arte.\nNon \u00e8 letteralmente traducibile in lingua italiana perch\u00e9 non esiste nel suo lessico una parola che le corrisponda appieno. Essa esprime un concetto di pura astrazione che pu\u00f2 essere restrittivamente tradotto con \"visione del mondo\", \"immagine del mondo\" o \"concezione del mondo\" e pu\u00f2 essere riferito a una persona, a un gruppo umano o a un popolo, come a un indirizzo culturale o filosofico o a un'istituzione ideologica in generale e religiosa in particolare.\nLa \"Weltanschauung\" tende a trovare una collocazione in un ordine generale dell'Universo specialmente in senso filosofico, ma il concetto \u00e8 stato utilizzato anche in riferimento a elementi di specie, geografici, linguistici e razziali: pertanto, si tratta di un concetto che trascende il singolo e attinge nel collettivo condiviso, e l'uso di questo termine nel linguaggio italiano al posto di \"visione del mondo\" ha il significato di estendere il concetto a una dimensione sovrapersonale di un determinato punto di vista.\nNonostante i termini tedeschi, contrariamente a molte parole inglesi, non siano entrati nell'uso comune della lingua italiana (vedi per\u00f2 parole italiane con origine germanica) il termine \"Weltanschauung\" si ritrova oramai spesso nell'italiano scritto e, seppur meno frequentemente, anche in quello parlato: lo troviamo da tempo in trattazioni di diritto, sociologia, politica, filosofia, psicologia, storia e linguistica.\nSociologia e linguistica.\nLa ragione del successo e dell'insolito ingresso linguistico del lemma anche in Italia \u00e8 da ricercarsi nella possibilit\u00e0 di esprimere con un solo termine un concetto complesso. Si ritiene infatti che la frase \"visione del mondo\" sia troppo semplificatrice se usata in contesti complessi. Di seguito, con il metodo della linguistica cognitiva, ci serviremo di due esempi di uso in lingua originale del termine in esame.\nIl grande psicologo svizzero di lingua tedesca Carl Gustav Jung ha, nei suoi numerosi scritti, fatto molto uso di questo termine per descrivere la profonda trasformazione degli individui allorch\u00e9 in essi cambia la \"Weltanschauung\" e come, al contrario, senza cambiare la \"Weltanschauung\" diventi spesso impossibile ottenere una reale soluzione alla personale sofferenza psicologica, con ci\u00f2 significando che spesso per l'individuo \u00e8 salvifico riunirsi alla parte di s\u00e9 che ha radici collettive di appartenenza, di specie, di razza e religione e al contempo prendere le distanze dall'ego ristretto e confinato al \"qui ed ora\".\nUn altro esempio di uso di questo termine \u00e8 la sostantivizzazione che se ne fece nel linguaggio del Terzo Reich che introdusse l'espressione \"Weltanschauungen\". Il nazionalsocialismo infatti faceva risalire la propria speciale visione del mondo e quanto messo in opera per trasformarlo a immagine e somiglianza di questa, a un archetipo radicato nella storia e nella mitologia tedesca. L'uso del termine \"Weltanschauungen\" nell'indottrinamento degli aspiranti SS permetteva al singolo di prescindere da personali visioni etiche, per poter abbracciare una supposta istintiva (per il popolo tedesco) aderenza agli ideali nazionalsocialisti.\nFilosofia.\nIl primo uso del termine \"Weltanschauung\" \u00e8 attestato nella \"Critica del Giudizio\" (1790) \u2013 specificatamente nel ventiseiesimo paragrafo del secondo libro della prima parte \u2013 di Immanuel Kant. Successivamente il termine, che \u00e8 composto da \"Welt\" (\"mondo\") e \"Anschauung\" (\"concezione, visione\"), entrer\u00e0 prima nella pubblicistica filosofica e letteraria grazie a Schelling, Novalis, Schleiermacher, e poi presso il largo pubblico a designare quella \"visione del mondo\" che in genere inerisce i temi della metafisica (Dio, Anima, Mondo) e la concezione che l'uomo ha in uno stadio dato della propria conoscenza. Il \"W\u00f6rterbuch der philosophischen Grundbegriffe\" (1907), il dizionario di filosofia di Friedrich Kirchner, registra il termine senza attribuirlo a chicchess\u00eca, segno che era gi\u00e0 nel lessico filosofico del tempo.\nLa parola \"Weltanschauung\" \u00e8 stata usata dal sociologo Max Weber nel suo saggio \"L'etica protestante e lo spirito del capitalismo\". Il termine \u00e8 stato usato anche da Wilhelm Dilthey nel 1907 nel III capitolo di \"Das Wesen der Philosophie\" (\"L'essenza della filosofia\"), al \u00a7 2 (\"Tipi di intuizione filosofica del mondo\"), dove ne viene data una visione storicistica e idealistica, che si oppone al materialismo e al relativismo. Dilthey si riallaccia a Platone e a Kant come i predecessori pi\u00f9 validi di una \"Weltanschauung\" idealistica che sembra preferire rispetto a tutte le altre possibili. Egli scrive:\nDilthey individua tre tipi principali di \"Weltanschauung\": 1) la Materialistica o Naturalistica, 2) quella dell'Idealismo oggettivo e 3) quella dell'Idealismo della libert\u00e0. Cos\u00ec egli poi conclude il capitolo:\nAnche Karl Jaspers nel suo \"Psychologie der Weltanschauung\", pubblicato nel 1919, ha fatto uso del termine \"Weltanschauung\", visto e interpretato sia per i suoi aspetti psicologici che per i suoi risvolti filosofici (i suoi studi iniziali erano stati infatti di medicina e di psicologia).\nIl termine Weltanschauung \u00e8 utilizzato anche dal filosofo francese Guy Debord nella sua opera \"La societ\u00e0 dello spettacolo\".\nStoria dell'arte.\n\"Weltanschauung\" \u00e8 un termine utilizzato per definire una certa concezione della visione del mondo e il suo utilizzo si differenzia dal termine \"influenza\" dandone un significato privo di condizionamento verso terzi.\nNella cultura di massa.\nFrancesco Guccini \u00e8 stato uno dei pochi cantautori italiani che ha utilizzato il termine \"Weltanschauung\" nel brano \"Canzone delle situazioni differenti\", contenuto nell'album \"Stanze di vita quotidiana\":\nIl rapper romano Lowlow cita inoltre la Weltanschauung in \"Tutti quanti\" di Gemitaiz, traccia contenuta nel mixtape Quello che vi consiglio vol. 4:\n\"Ma cambiamo discorso, fammi switchare flow,\nscusa per la mia Hybris, per la mia Weltanschauung\""}
{"id": "707555", "revid": "13833", "url": "https://it.wikipedia.org/wiki?curid=707555", "title": "Affricate", "text": ""}
{"id": "707556", "revid": "13833", "url": "https://it.wikipedia.org/wiki?curid=707556", "title": "Affricata", "text": ""}
{"id": "707557", "revid": "697352", "url": "https://it.wikipedia.org/wiki?curid=707557", "title": "Chiesa di Santa Maria dei Greci in Caggiano", "text": ""}
{"id": "707558", "revid": "22356", "url": "https://it.wikipedia.org/wiki?curid=707558", "title": "Panthera toscana", "text": "Il leone toscano o giaguaro toscano (Panthera toscana) fu un felino preistorico del Villafranchiano dell'Italia. Nonostante la sua classificazione originaria, oggi \"Panthera toscana\" viene spesso riconosciuta come una forma primitiva ed un sinonimo di \"Panthera gombaszoegensis\"."}
{"id": "707559", "revid": "6923", "url": "https://it.wikipedia.org/wiki?curid=707559", "title": "Carabinieri nel Risorgimento", "text": "I Carabinieri nel Risorgimento italiano giocarono un ruolo importante, combattendo su diversi fronti, nelle battaglie per l'unit\u00e0 d'Italia.\nPrima guerra d'indipendenza.\nAlla vigilia dello scoppio della prima guerra d'indipendenza italiana il 4 marzo 1848 Carlo Alberto concesse lo Statuto, ed il 23 marzo venne fatta dal sovrano dichiarazione di guerra all'Impero austriaco.\nNei giorni precedenti i carabinieri reali avevano pattugliato le frontiere col regno lombardo-veneto e per l'acquisizione di notizie ed informazioni sull'entit\u00e0 delle truppe austriache, evitando anche lo scoppio di moti popolari oltre confine. Allo scoppio della guerra Carlo Alberto di Savoia assunse il comando in capo dell'esercito sabaudo in cui vennero mobilitati:\nI 3 Squadroni della scorta erano al comando del maggiore Alessandro Negri di Sanfront. Venne, inoltre, costituito un piccolo reparto di impiego tattico che si distingue in azioni finalizzate a sloggiare gli austriaci e occupare l'abitato di Pastrengo.\nGli scontri di Pastrengo.\nNelle prime fasi della battaglia di Pastrengo era prevista un'azione nemica e le truppe piemontesi si erano preparate al contrattacco avente per obiettivo proprio Pastrengo: iniziata l'azione Carlo Alberto, dal suo osservatorio del Colle della Mirandola, non vedendo avanzare il centro dello schieramento, con il suo seguito si sposta verso l'azione per rendersi conto personalmente della situazione. Si spinse per\u00f2 verso una zona occupata dal nemico che, scoprendosi, fece fuoco sui Carabinieri in avanscoperta, costringendo questi ultimi ad intervenire per evitarne la cattura.\nIl maggiore Negri di Sanfront subito si pone a battere il terreno antistante e, con l'aiuto di altra cavalleria, con successive cariche sorprende gli austriaci che si ritirano, ripiegando dopo poche ore su Bussolengo. Nella stessa giornata la cittadina venne occupata dall'esercito sabaudo. Successivamente gli squadroni di scorta si distinguono nei fatti d'arme di Verona, Custoza e Valeggio, fuori Milano e nell'assedio di Peschiera.\nLa difesa di Casale Monferrato.\nGiunge da Alessandria un convoglio di carri scortato da un drappello di Carabinieri agli ordini del luogotenente Vittorio Morozzo Magliano di S. Michele, il quale appena consegnato il carico viene esortato a rimanere a dar manforte alle poche truppe (8 Carabinieri della stazione e alcuni cittadini volenterosi) per difendere la citt\u00e0.\nRimane a condizione che gli consentano di posizionarsi alla difesa del vicino ponte. Con ardimento ed a capo di pochi difensori, si posiziona alla testa del ponte sull'altra sponda, rallentando l'avanzata del nemico. Ma il successo \u00e8 breve: viene colpito a morte. Gli Austriaci non si spingono a fondo nel successivo attacco, poich\u00e9 giunge notizia dell'armistizio di Vignale, e ripiegano cos\u00ec verso il Sesia.\nLa fine delle ostilit\u00e0.\nDurante la campagna, dai vari governi provvisori si decret\u00f2 l'annessione dei ducati di Parma, Piacenza e Guastalla, Modena e Reggio Emilia al Piemonte, stabilendo che i Carabinieri Piemontesi assorbissero - previa selezione - i vari Corpi di gendarmeria dei ducati.\nIn seguito alla vittoria dell'Austria:\nDegno di nota \u00e8 il fatto che fintanto che rimasero sul posto i reparti sostennero con ogni mezzo le popolazioni locali vessate dagli austriaci. A tal proposito, meritevole di menzione fu la condotta del Capitano Ollandini. Egli seppe tener testa al Maresciallo austriaco Thurn, il quale tent\u00f2 in tutti i modi di allontanare i Carabinieri dai territori ritornati sotto la \"Doppia Aquila\".\nRiconoscimenti.\nPer le prove del 1848, la \"Bandiera dell'Arma\" si fregia:\nI tumulti nel dopoguerra.\nLa guerra perduta esasper\u00f2 gli animi in tutto lo Stato e la varie correnti politiche si mossero reciproche accuse che degenerarono in tumulti di piazza: i pi\u00f9 gravi si svolsero a Genova dove trov\u00f2 la morte il maggiore Angelo Ceppi di Bairolo, linciato dai rivoltosi. Inviate altre truppe al comando del generale Alfonso La Marmora, la sollevazione fu repressa e l'ordine ristabilito.\nSeconda guerra d'indipendenza.\nDurante la seconda Guerra d'Indipendenza i Carabinieri:\nTali compiti vennero affidati ad uno scelto gruppo di Ufficiali e Sottufficiali i quali espletarono avvistamenti del nemico, segnalazioni, protezione delle linee telegrafiche e un servizio di corrispondenza per mezzo di piccoli posti di Carabinieri tra varie localit\u00e0 del territorio.\nIl processo di unificazione.\nNei piccoli stati emiliani di Modena, Parma e Piacenza, in seguito alla decadenza dei rispettivi sovrani, si decret\u00f2 l'annessione al Piemonte e quindi il territorio fu presidiato dalle truppe piemontesi, mentre i Carabinieri provvidero all'ordine pubblico e a i servizi di polizia, facendosi coadiuvare dalle Gendarmerie locali. Il trattato di Villafranca, per\u00f2, prevedeva il ritiro dai Ducati di tutti i funzionari civili e dei contingenti militari del Piemonte. Con il ripiegamento dei Carabinieri sarebbe stato possibile il ritorno degli ex sovrani con grave pregiudizio per il processo di unificazione.\nEmilia e Romagna.\nIl Commissario straordinario del governo piemontese a Modena Luigi Carlo Farini, dal popolo acclamato \"dittatore\", chiese quindi di far rimanere i Carabinieri. Il governo del Piemonte, tuttavia, per rispetto dei trattati, non pot\u00e9 dare tale ordine. Fece comunque sapere, tramite il Magg. Gen. Lovera di Maria (comandante del Corpo), al Comandante dei CC in Modena, Magg. Giuseppe Formenti, che se essi vi fossero rimasti spontaneamente avrebbero contribuito in modo favorevole a risolvere il problema. Fu deciso in tal senso, e questo sostenne l'azione del Farini che estese la sua dittatura anche a Reggio Emilia, mentre Parma e Piacenza si adeguavano alla situazione di Modena. Dopo l'8 agosto 1859, eletti i deputati del popolo di Romagna, questi proclamarono decaduta la sovranit\u00e0 austriaca e l'annessione al costituendo Regno d'Italia. I Carabinieri che avevano conservato Tenenze e Stazioni nei territori annessi, contribuiendo con la loro opera al verificarsi di tali eventi, vi restarono definitivamente (nuclei originari delle future Divisioni Carabinieri di Bologna, Forl\u00ec, Modena e Parma, istituite il 16 gennaio 1860).\nUmbria e Marche.\nPer la campagna in Umbria e nelle Marche alcune centinaia di Carabinieri legati al seguito delle unit\u00e0 in campo svolsero i tradizionali compiti di polizia militare. Nell'ultima fase della campagna nell'Italia Meridionale, identici compiti ebbero i Carabinieri, i quali unitamente alle forze regolari piemontesi, si riunirono con le colonne garibaldine provenienti dal sud.\nToscana.\nAnche a Firenze, per evitare la restaurazione di quel Granducato, decretata a Villafranca, fu convocata la Consulta Toscana che si dichiar\u00f2 contraria al rientro di Leopoldo II e richiese una consultazione popolare per l'annessione al Regno Sardo, ottenuta con il plebiscito dell'11-12 marzo 1860. Il maggiore Ollandini, inviato dal Comando Generale del Corpo, fu nominato comandante della locale Gendarmeria con l'incarico di riordinarne la struttura. Fu creato un corpo denominato \"Legione Carabinieri Toscani\" che comprendeva le divisioni di Firenze, Livorno e Siena.\nL'Arma ebbe dunque le forze - debitamente selezionate tra le sue fila - delle ex-gendarmerie ed anche circa mille gendarmi pontifici, gi\u00e0 Carabinieri delle Romagne. Soltanto in Lombardia, sciolta la gendarmeria di impronta austriaca, si prefer\u00ec indire arruolamenti volontari.\nLo sbarco in Sicilia.\nIl progetto di unificazione della penisola si complet\u00f2 con l'impresa di Garibaldi del 1860, a cui parteciparono i \"Carabinieri genovesi\", (non appartenenti all'Arma, cos\u00ec chiamati perch\u00e9 armati di moderne carabine) che, dopo essere sbarcato ed aver affrontato, vincendole, le prime scaramucce in Sicilia, vi assunse la carica di Dittatore in nome del Re d'Italia. Ovviamente i Carabinieri vi ebbero notevole parte.\nNelle cittadine dell'isola conquistate si rese immediatamente necessario provvedere al servizio di polizia ed a ci\u00f2 provvide un reparto di Carabinieri organizzato da Ufficiali e Sottufficiali piemontesi. La missione fu affidata al maggiore Francesco Massiera il quale, per ovvie ragioni di opportunit\u00e0, si dimise temporaneamente dall'Arma, recandosi in Sicilia con una trentina di militi.\nVenne formata una \"Legione Carabinieri Reali di Sicilia\" guidata dal maggior generale Giovanni Serpi, che aveva l'organico di 73 Ufficiali e 1426 militari a piedi e 901 a cavallo. Gli arruolamenti dovevano essere fatti tra i siciliani e gli ex appartenenti alla disciolta Gendarmeria borbonica. Tali forze, nonostante le obbiettive difficolt\u00e0, assicurarono un efficiente servizio di polizia distribuendosi nel territorio al progredire delle conquiste. Gi\u00e0 l'anno successivo erano una delle pi\u00f9 grandi ed organizzate Legioni Carabinieri del nuovo stato unitario.\nRiconoscimenti.\nIn tutte le campagne della seconda guerra d'indipendenza i compiti affidati al corpo vennero assolti in modo esemplare per cui, chiusesi le ostilit\u00e0 con l'accordo franco-austriaco ed il successivo armistizio di Villafranca (11 luglio 1859), vennero concesse:\nL'unit\u00e0 d'Italia e l'incorporamento nel Regio Esercito.\nCon la legge 7 marzo 1861 si costitu\u00ec il Regno d'Italia e l'Armata Sarda mut\u00f2 il suo nome in \"Regio Esercito Italiano\"; il Corpo dei Carabinieri venne denominato \"Arma\", la prima dell'esercito che in seguito all'assorbimento delle varie Gendarmerie ebbe nuovo totale riordino. Il territorio era suddiviso in 13 Legioni territoriali: Torino, Genova, Cagliari, Milano, Bologna, Firenze, Napoli, Chieti, Bari, Salerno, Catanzaro, Palermo e Ancona che comprendevano anche una Legione Allievi a Torino (reparto addestrativo), circa 1.600 Stazioni Carabinieri, e un totale di circa 19.000 uomini.\nNegli anni che videro la formazione e l'assestamento dello Stato unitario si ebbero manifestazioni di piazza, disordini sollevazioni ed attentati, che caratterizzarono un po' ovunque la vita italiana. Crisi politiche, economiche e sociali, conflitti d'interessi fra nord e sud fra vecchi e nuovi istituti, vecchie e nuove leggi determinarono situazioni di emergenza pressoch\u00e9 continue. \nLa crisi in Sicilia.\nIn Sicilia, conflitti di opinioni, grave crisi economica, abusi, errori di governo portarono ad aspre sommosse che sfociarono in veri atti di delinquenza. Nel progetto della \"rivolta del sette e mezzo\", scoppiata nel 1866, era prevista l'occupazione di Palermo, il travolgimento di truppe e Carabinieri per creare un governo provvisorio e favorire l'insurrezione dell'intera isola mediante esterni per ottenere l'autonomia della Sicilia.\nI disordini che provocarono le gravi perdite inferte ai Carabinieri ed alle Forze Armate furono domati e l'ordine fu ristabilito con l'intervento del generale Raffaele Cadorna, cui furono dati pieni poteri. Nel frangente l'Esercito ebbe 53 morti, di cui 7 Ufficiali, 225 feriti e 24 dispersi. L'Arma fu pi\u00f9 provata nella citt\u00e0 di Palermo e in varie localit\u00e0 della provincia dove sostennero delle vere e proprie battaglie coi rivoltosi. Alla fine della sommossa le perdite dei Carabinieri poterono riassumersi con 53 morti e varie decine di feriti. Numerosi furono i decorati: il colonnello Edoardo Sannazzaro di Giarolle, Comandante della Legione di Palermo, fu insignito della Croce di Cavaliere dell'Ordine Militare d'Italia. Il Gen. Cadorna scrisse: \"\u00abI Carabinieri, come sempre, si distinsero per coraggio e zelo\u00bb\".\nTerza guerra d'indipendenza.\nAlla Terza Guerra d'Indipendenza l'Arma concorse con 110 uomini e 72 cavalli presso il Quartier Generale del Re. Forn\u00ec anche 25 drappelli a piedi e a cavallo con compiti di scorta e polizia militare al seguito dei 4 Corpi d'esercito, le 20 Divisioni e il Corpo volontari. Altri 23 Carabinieri, al comando di un ufficiale, erano aggregati alla Guardia Nazionale in difesa della Valtellina.\nIn tali circostanze ai Carabinieri furono affidati i compiti di:\nSi distinsero in modo particolare il drappello addetto alla divisione volontari (difesa di Edolo ed in Valcamonica) e quello addetto alla 15\u00aa Divisione. I Carabinieri per\u00f2 furono anche in prima linea tra i combattenti di Custoza, Monzambano, Monte Croce, Condino, Borgo Valsugana, Levico e Primolano.\nGli arresti di Giuseppe Garibaldi.\nNel 1867 all'Arma fu affidato l'incarico di fermare Garibaldi due volte: necessit\u00e0 politiche del momento imponevano di tenere \"calmo\" il generale:\nLa breccia di Porta Pia e la presa di Roma.\nDopo Porta Pia, gli stessi Ufficiali comandanti dei reparti mobilitati, avvalendosi degli stessi uomini, diedero inizio all'organizzazione dell'Arma sia a Roma che fuori dalla citt\u00e0: la forza dipendeva dalla Legione di Firenze. Il 1\u00ba gennaio 1874 fu istituita la Legione di Roma con giurisdizione su Roma, Ancona, L'Aquila, Ascoli Piceno, Macerata e Perugia.\nFigura degna di nota per quegli anni \u00e8 quella del tenente Giacomo Acqua che fu il primo Ufficiale dei Carabinieri in assoluto che entr\u00f2 in Roma e fu uno degli artefici dell'organizzazione dei Carabinieri nella citt\u00e0. Gi\u00e0 decorato di Croce dell'Ordine Militare di Savoia nella lotta al brigantaggio postunitario italiano prima del suo ingresso nell'Arma, cadde in conflitto con alcuni banditi nelle campagne circostanti Genazzano, nella provincia di Roma."}
{"id": "707561", "revid": "13833", "url": "https://it.wikipedia.org/wiki?curid=707561", "title": "Consonanti affricate", "text": ""}
{"id": "707563", "revid": "13833", "url": "https://it.wikipedia.org/wiki?curid=707563", "title": "Consonanti fricative", "text": ""}
{"id": "707564", "revid": "287204", "url": "https://it.wikipedia.org/wiki?curid=707564", "title": "Pani\u014dnios Gymnastikos Syllogos Smyrn\u012bs", "text": "Il Pani\u014dnios Gymnastikos Syllogos Smyrn\u012bs (, \"Associazione Ginnastica Pan-Ionica di Smirne\") \u00e8 una societ\u00e0 calcistica greca con sede a Nea Smyrn\u012b, comune della prefettura di Atene.\nStoria.\nIl club fu fondato nel 1890 a Smirne, allora impero ottomano, sotto il nome di \"Orpheus Music and Sports Club\".\nNel 1893 alcuni membri dell'Orpheus formarono un'organizzazione separata, il \"Gymnasion Club\" e iniziarono ad organizzare competizioni sportive annuali. Nel 1898 l\"'Orpheus\" e il \"Gymnasion\" si fusero di nuovo formando il PGSS. Dopo la sconfitta militare greca nella Guerra greco-turca (1919\u20131922) il club fu trasferito nel comune ateniese di Nea Smyrn\u012b. Il club presto divenne famoso per occuparsi di tutti i principali sport e fu il primo club greco ad istituire una divisione di Atletica leggera femminile nel 1925. Con la graduale trasformazione del calcio e del basket maschile in sport professionistici, il Pani\u014dnios FC e il Pani\u014dnios BC divennero club privati operando sotto gli auspici dei tradizionali \"sport dilettantistici\" della PGSS.\nIl Pani\u014dnios ha passato quasi tutta la sua intera storia nella prima divisione greca (ora chiamata 'Superleague'), essendo stato estromesso dalla massima divisione greca solo due volte nella sua storia ultracentenaria. Il Pani\u014dnios, insieme al Larissa e al PAOK Salonicco, si \u00e8 spesso classificato nella Zona UEFA-Intertoto, dietro alle \"big\" AEK Atene, Panathinaikos e Olympiakos. Si \u00e8 quindi affacciata diverse volte sullo scenario europeo.\nNel Panionios sono cresciuti i tre maggiori attaccanti greci degli anni ottanta, ossia Nikos Anastopoulos (poi dell'Olympiakos), Thomas Mavros (poi dell'AEK), e D\u012bm\u012btr\u012bs Saravakos (poi del ). Altri giocatori famosi cresciuti nel club sono stati Nikos Tsiantak\u012bs (poi dell'Olympiakos) e Takis Fyssas, poi del Panathinaikos e membro della Nazionale greca.\nNel dicembre del 2001 il club fu ridenominato \"Neos Pani\u014dnios FC\" (Nuovo Panionios FC) al fine di evitare la minaccia di retrocessione dalla prima divisione a causa di difficolt\u00e0 finanziarie.\nIl 5 settembre 2008 ingaggi\u00f2 l'attaccante uruguaiano \u00c1lvaro Recoba, reduce da un'ultradecennale esperienza nel campionato italiano.\nIl 26 aprile 2010 fu assunto l'allenatore svedese Mikael Stahre, esonerato il 28 ottobre dello stesso anno. Al suo posto fu richiamato Ge\u014drgios Paraschos, tornato in panchina nel novembre 2010, ma dimessosi una settimana dopo. Parallelamente alla crisi di risultati, il club attravers\u00f2 una situazione di caos amministrativo, dopo la decisione di Tsakiris di cedere il controllo del sodalizio. Il 10 dicembre 2010 la panchina fu affidata a Tak\u012bs Lemon\u012bs, rimasto in carica fino alla decima giornata della stagione successiva. La riduzione del budget e la partenza dei giocatori chiave furono tra le cause della partenza di Lemon\u012bs, rimpiazzato da Apostolos Mantzios, che mantenne il ruolo sino alla fine della stagione 2011-2012, riuscendo a salvare la squadra dalla retrocessione.\nNel 2012-2013 il club fu costretto a fare affidamento su giovani giocatori provenienti dal vivaio con poche aggiunte, in quanto non poteva ingaggiare, a causa di gravi problemi finanziari, giocatori di et\u00e0 superiore a 23 anni. In questa fase difficile, il ruolo di allenatore fu assunto dall'ex portiere D\u012bm\u012btrios Eleutheropoulos, subentrato a stagione in corso e all'esordio come tecnico. Pur con un organico pieno di giovani, il nuovo allenatore riusc\u00ec a disputare un ottimo girone d'andata, ciuso dalla squadra vicino alla vetta della classifica, ma una serie di risultati negativi nelle seguenti giornate port\u00f2 all'esonero di Eleutheropoulos, sostituito da Kostas Panagopoulos.\nIl bando ai trasferimenti imposto dalle autorit\u00e0 calcistiche nazionali al club fu esteso alla stagione 2013-2014, segnata da perduranti problemi finanziari, mentre la maggior parte dei giocatori esperti come Goundoulakis, Siderakis, Rokas, Andralas lasciarono il club, seguiti poco dopo da Kostas Mendrinos. Fu Nikos Pantelis a guidare la squadra nella prima parte del campionato, portando risultati soddisfacenti, ma la dirigenza decise di sostituirlo con Kostas Panagopoulos. Nella seconda parte del torneo la squadra si trov\u00f2 in una posizione difficile, cos\u00ec per le ultime dieci partite di campionato fu chiamato in panchina l'esperto Nikos Anastopoulos, che alla fine riusc\u00ec a salvare il club dalla retrocessione.\nNonostante la crisi finanziaria, durante questo periodo i rossobl\u00f9 misero in mostra alcuni giocatori di talento provenienti dal settore giovanlie, molti dei quali facevano parte delle nazionali giovanili greche e la maggior parte dei quali furono poi ceduti ad altri club. Tra questi si ricordano Maniatis, Siovas, Samaris, Kolovos, Avlonitis (passato all'), Kontoes, Arabidis, Dounis, Anestis, Lambropoulos (ceduto all'), P. Spyropoulos (ceduto al ), Kouros (all'), Peristeridis (al ).\nLa stagione 2014-2015 inizi\u00f2 con il club ancora costretto a rinunciare a calciatori di et\u00e0 superiore a 23 anni (ad eccezione di tre fuoriquota) e per un altro anno dovette puntare sui ragazzi delle giovanili, ma riusc\u00ec a rimanere nella categoria, finendo al tredicesimo posto. Nel 2015-2016 ottenne un ottimo quinto posto, assicurandosi la sua partecipazione ai play-off del campionato e allo stesso tempo la qualificazione all'Europa League, cui non pot\u00e9, tuttavia, prendere parte perch\u00e9 non ottenne la licenza UEFA (il suo posto fu preso dal , che era arrivato sesto).\nNel campionato 2016-2017 chiuse nuovamente al quinto posto, partecipando per il secondo anno consecutivo ai play-off del campionato e garantendosi al contempo la qualificazione all'Europa League. Settimo nel 2017-2018, concluse al sesto posto nel 2018-2019, mentre nella stagione successiva retrocesse in seconda serie a causa dell'ultimo posto finale. Nel 2020-21 la squadra del Panionios \u00e8 ripartita dal campionato regionale Gamma Ethniki, nel gruppo 6.\nOrganico.\nRosa 2019-2020.\n \nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "707565", "revid": "13833", "url": "https://it.wikipedia.org/wiki?curid=707565", "title": "Fricativa", "text": ""}
{"id": "707566", "revid": "13833", "url": "https://it.wikipedia.org/wiki?curid=707566", "title": "Fricative", "text": ""}
{"id": "707570", "revid": "466539", "url": "https://it.wikipedia.org/wiki?curid=707570", "title": "Michail Borisovi\u010d Chodorkovskij", "text": "Biografia.\nNato a Mosca da Boris Chodorkovskij, ebreo, e Marina, cristiano-ortodossa, entrambi ingegneri, compie brillanti studi e si laurea in ingegneria chimica nel 1986. Il giovane Chodorkovskij era un fervente patriota e comunista convinto, attivista del Komsomol e perci\u00f2 ben introdotto nell'apparato sovietico. Inizi\u00f2 diverse attivit\u00e0 imprenditoriali negli anni della glasnost' e della perestrojka: si impegn\u00f2 nell'importazione di \"personal computer\" e nel 1988 fond\u00f2 una banca privata chiamata Menatep. Fu consulente finanziario del primo governo El'cin.\nNei primi anni '90, approfittando dell'inflazione galoppante, fece una piccola fortuna con il commercio di valuta. In quegli anni un ristretto gruppo di uomini d'affari, di cui Chodorkovskij fece parte, e che sono noti - secondo una definizione giornalistica - come oligarchi russi, si impadron\u00ec, in modo poco trasparente, delle principali compagnie del paese (specialmente quelle attive nell'estrazione di materie prime), e sulla base di queste acquisizioni costruirono immensi patrimoni personali.\n\u00c8 il caso della Jukos, una conglomerata impegnata nella produzione di petrolio, di cui a met\u00e0 anni '90 Chodorkovskij entr\u00f2 in possesso: egli ottenne il 78% delle azioni della societ\u00e0, del valore di circa 5 miliardi di dollari, per appena 318 milioni di dollari. La crisi finanziaria russa del 1998, per\u00f2, ebbe gravi ripercussioni per gli affari di Chodorkovskij: Menatep fall\u00ec e la stessa Jukos ebbe serie difficolt\u00e0 trovandosi sull'orlo della bancarotta. Con la ripresa economica Chodorkovskij avvi\u00f2 una profonda ristrutturazione di Jukos e nel 2003, anche grazie all'aumento del prezzo del petrolio, divenne l'uomo pi\u00f9 ricco di Russia.\nL'arresto e la detenzione.\nIl 25 ottobre 2003 fu arrestato per frode fiscale. La Jukos in breve perse gran parte del suo valore in borsa, finch\u00e9 - a un anno dalla condanna a nove anni di carcere di Chodorkovskij, avvenuta nel 2005 - fin\u00ec in bancarotta e gli \"asset\" pi\u00f9 importanti vennero rilevati dalla compagnia di Stato Rosneft. Nel 2010 Chodorkovskij fu condannato per appropriazione indebita e riciclaggio di denaro, estendendo cos\u00ec la sua carcerazione fino al 2017. \nIl suo fu considerato dalla maggior parte degli analisti e dei media internazionali un processo politico, voluto da Vladimir Putin per sbarazzarsi di uno degli uomini pi\u00f9 potenti del paese e che, prima di finire in carcere, aveva apertamente criticato lo stato di corruzione in cui versava la Russia. Amnesty International, denunciando le irregolarit\u00e0 dei processi, ha sempre considerato Chodorkovskij un prigioniero di coscienza. \nIn carcere.\nIl 30 maggio 2005, Mikhail Khodorkovsky \u00e8 stato condannato a nove anni in un carcere di media sicurezza, venendo detenuto a Matrosskaya Tishina, una prigione di Mosca. Il 1\u00ba agosto 2005, un saggio politico scritto da Khodorkovsky nella sua cella di prigione, intitolato \"Svolta a sinistra\", \u00e8 stato pubblicato sul quotidiano \"Vedomosti\", chiedendo una svolta verso uno stato pi\u00f9 socialmente responsabile. Ha dichiarato:\n\"La prossima amministrazione russa dovr\u00e0 includere il Partito Comunista della Federazione Russa e il Partito della Patria, o i successori storici di questi partiti. I liberali di sinistra, tra cui Yabloko, e la destra Ryzhkov, Khakamada e altri dovrebbero decidere se unirsi all'ampia coalizione socialdemocratica o rimanere scontrosi e senza rilevanza ai margini politici. A mio parere, devono aderire perch\u00e9 solo la pi\u00f9 ampia composizione di una coalizione in cui le opinioni liberal-socialiste (socialdemocratiche) giocheranno il ruolo chiave pu\u00f2 salvarci dall'emergere, nel processo di questa svolta a sinistra, da un nuovo regime ultraautoritario. Le nuove autorit\u00e0 russe dovranno affrontare un'agenda di sinistra e soddisfare una richiesta irrefrenabile da parte del popolo di giustizia. Ci\u00f2 significher\u00e0 in primo luogo i problemi della legalizzazione della privatizzazione e del ripristino di programmi e approcci paternalistici in diverse aree\". \nIl 19 agosto 2005, Khodorkovsky annunci\u00f2 di essere in sciopero della fame in segno di protesta contro il collocamento del suo amico e socio Platon Lebedev nella cella di punizione della prigione. Secondo Khodorkovsky, Lebedev aveva diabete mellito e problemi cardiaci, e tenerlo nella cella di punizione equivaleva a un omicidio.\nIl 31 agosto 2005 ha annunciato che si sarebbe candidato al parlamento. Questa iniziativa \u00e8 stata resa possibile da una scappatoia legale: un criminale condannato non pu\u00f2 votare o candidarsi per un parlamento, ma se il suo caso viene presentato alla Corte d'appello gode ancora di tutti i diritti elettorali. Di solito ci vuole circa un anno perch\u00e9 un appello si faccia strada attraverso la Corte d'Appello, quindi avrebbe dovuto esserci abbastanza tempo per l'elezione di Khodorkovsky. Affinch\u00e9 un membro del parlamento russo sia imprigionato, il parlamento deve votare per revocare la sua immunit\u00e0. Cos\u00ec aveva la speranza di evitare l'accusa. Ma la Corte d'Appello, insolitamente, ha impiegato solo un paio di settimane per elaborare l'appello di Khodorkovsky, riducendo la sua condanna di un anno e invalidando qualsiasi piano elettorale da parte sua fino alla fine della sua condanna.\nCome riportato il 20 ottobre 2005, Khodorkovsky \u00e8 stato consegnato al campo di lavoro YaG-14/10 (\u0418\u0441\u043f\u0440\u0430\u0432\u0438\u0442\u0435\u043b\u044c\u043d\u043e\u0435 \u0443\u0447\u0440\u0435\u0436\u0434\u0435\u043d\u0438\u0435 \u043e\u0431\u0449\u0435\u0433\u043e \u0440\u0435\u0436\u0438\u043c\u0430 \u042f\u0413-14/10) nella citt\u00e0 di Krasnokamensk, vicino a Chita. Il campo di lavoro \u00e8 adiacente a una miniera di uranio, che un tempo serviva. Khodorkovsky fu messo a lavorare nella fabbrica di guanti della colonia. Dormiva in una caserma e spesso trascorreva le sue giornate in una fredda cella solitaria come punizione per la sua presunta violazione di varie regole. \nLa seconda parte del saggio di Khodorkovsky, \"Left Turn\", \u00e8 stata pubblicata su \"Kommersant\" l'11 novembre 2005, in cui ha espresso opinioni socialdemocratiche. \nIl 13 aprile 2006, Khodorkovsky \u00e8 stato aggredito dal detenuto Alexander Kuchma mentre dormiva dopo un'accesa conversazione. Kuchma tagli\u00f2 la faccia di Khodorkovsky con un coltello e disse che era una risposta alle avances sessuali dell'uomo d'affari. I media occidentali hanno accusato le autorit\u00e0 russe di cercare di minimizzare l'incidente. Nel gennaio 2009, lo stesso prigioniero ha intentato una causa per 500.000 rubli (circa $ 15.000) contro Khodorkovsky, accusandolo di molestie omosessuali. Kuchma ha detto in un'intervista che \u00e8 stato costretto ad attaccare Khodorkovsky da due ufficiali, picchiato e minacciato di morte per commettere l'attacco. Nel 2011 Kuchma ha ammesso che gli era stato detto di attaccare Khodorkovsky \"da persone sconosciute che erano venute nella colonia della prigione e lo avevano picchiato e minacciato\". \nIl 5 febbraio 2007, nuove accuse di appropriazione indebita e riciclaggio di denaro sono state mosse contro Khodorkovsky e Platon Lebedev. I sostenitori di Khodorkovsky hanno sottolineato che le accuse sono arrivate pochi mesi prima che Khodorkovsky e Lebedev diventassero eleggibili per la libert\u00e0 condizionale, cos\u00ec come un anno prima delle prossime elezioni presidenziali russe. \nIl 28 gennaio 2008, Khodorkovsky ha iniziato uno sciopero della fame per aiutare il suo socio Vasily Aleksanyan, malato e tenuto in prigione negandogli le cure mediche di cui aveva bisogno. Aleksanyan \u00e8 stato trasferito da una prigione preventiva a un ospedale oncologico l'8 febbraio 2008, dopo di che Khodorkovsky ha terminato il suo sciopero. \n\"Nessuna singola causa ha fatto pi\u00f9 di quella di Khodorkovsky per ispirare i russofoni ovunque\", ha scritto Gessen nel 2012. \"Tre degli scrittori pi\u00f9 venduti della Russia hanno pubblicato la loro corrispondenza con Khodorkovsky; i compositori gli hanno dedicato sinfonie, una dozzina di artisti hanno partecipato al suo processo e hanno messo insieme una mostra di disegni in aula. Gessen ha osservato che \"un gruppo di musicisti classici di origine sovietica si \u00e8 recato a Strasburgo per organizzare un concerto in onore di Khodorkovsky\". Mentre Khodorkovsky era imprigionato, Arvo P\u00e4rt, il compositore estone, scrisse la sua Sinfonia n. 4 e gliela dedic\u00f2. La sinfonia ha avuto la sua prima il 10 gennaio 2009 a Los Angeles presso la Walt Disney Concert Hall, sotto la direzione di Esa-Pekka Salonen.\nKhodorkovsky ha trascorso pi\u00f9 della met\u00e0 del suo tempo in prigione nel centro di detenzione Matrosskaya Tishina a Mosca, dove, secondo Gessen, \"le condizioni di vita sono molto pi\u00f9 punitive di quelle di una lontana colonia penale\". Tuttavia, ha osservato Gessen, \"ha rifiutato di descrivere\" in dettaglio le condizioni in cui \u00e8 stato imprigionato, \"sostenendo che non \u00e8 diverso dagli altri detenuti\". \nIn prigione, Khodorkovsky ha annunciato che avrebbe ricercato e scritto una tesi di dottorato sul tema della politica petrolifera russa. La terza parte del saggio/tesi di Khodorkovsky \"Left Turn\" con il sottotitolo \"Global Perestroika\" \u00e8 stata pubblicata a Vedomosti il 7 novembre 2008. In esso egli affermava: \"La vittoria di Barack Obama alle elezioni presidenziali americane non \u00e8 semplicemente l'ultimo cambio di potere in un singolo paese, anche se una superpotenza. Siamo sulla soglia di un cambiamento nel paradigma dello sviluppo mondiale. L'era le cui fondamenta sono state gettate da Ronald Reagan e Margaret Thatcher tre decenni fa sta finendo. Includendo incondizionatamente me stesso in quella parte della societ\u00e0 che ha opinioni liberali, vedo: avanti \u2013 \u00e8 una svolta a sinistra\".\nNel maggio 2010, Khodorkovsky ha fatto uno sciopero della fame di due giorni per protestare contro quella che ha detto essere una violazione della recente legge contro l'incarcerazione di persone accusate di crimini finanziari. La legge \u00e8 stata spinta dal presidente Medvedev dopo la scomparsa di Sergei Magnitsky, morto in detenzione preventiva in una prigione di Mosca nel 2009. \nIn appello, le condanne di Khodorkovsky e Platon Lebedev furono ridotte da 11 anni a 10 anni e 10 mesi, il che significa che avrebbero potuto essere rilasciati rispettivamente nell'agosto 2014 e nel maggio 2014. L'appello di Khodorkovsky recitava: \"In questo caso, il solito mantra che tutto \u00e8 legale e ben fondato semplicemente non funzioner\u00e0\". \nHa scritto un libro, \"My Fellow Prisoners\", che descrive in dettaglio il suo tempo in carcere.\nLa scarcerazione e l'esilio.\nIl 18 dicembre 2013 la Duma approv\u00f2 un provvedimento di amnistia per i reati di cui \u00e8 accusato Chodorkovskij, il quale il 20 dicembre 2013, appena scarcerato, lasci\u00f2 la Russia alla volta della Germania.\nVive a Londra ed ha recentemente dichiarato: \"Je ne suis plus un insider du pouvoir russe\"."}
{"id": "707575", "revid": "21880", "url": "https://it.wikipedia.org/wiki?curid=707575", "title": "Leone toscano", "text": ""}
{"id": "707582", "revid": "599013", "url": "https://it.wikipedia.org/wiki?curid=707582", "title": "Filosofia dell'informazione", "text": "La filosofia dell'informazione \u00e8 una nuova disciplina filosofica applicata alla tecnologia dell'informazione.\nStoria.\nLa FI ha le sue radici storiche nelle ricerche tecniche e filosofiche di Norbert Wiener, Alan Turing, William Ross Ashby, Claude Shannon, Warren Weaver e di molti altri scienziati, informatici e filosofi, risalenti fino ai primi degli anni cinquanta; e successivamente nelle ricerche di Fred Dretske, Jon Barwise, Brian Cantwell Smith e altri.\n\u00c8 stata stabilita come una coesiva area di ricerca negli anni 1990, grazie alle ricerche di Luciano Floridi, che \u00e8 stato anche il primo a coniare e usare l'espressione \"filosofia dell'informazione\" nel senso tecnico sopra indicato.\nBranche.\nEssa pu\u00f2 essere utilizzata nell'ambito di:"}
{"id": "707583", "revid": "1890111", "url": "https://it.wikipedia.org/wiki?curid=707583", "title": "Strada statale 343 Asolana", "text": "La strada statale 343 Asolana (SS 343), dal 2001 al 2021 strada provinciale 343 R Asolana (SP 343 R) in Emilia-Romagna, strada provinciale CR ex SS 343 Asolana (SP CR ex SS 343) in provincia di Cremona, strada provinciale ex SS 343 Asolana (SP ex SS 343) in provincia di Mantova e strada provinciale BS 343 Asolana (SP BS 343) in provincia di Brescia, \u00e8 una strada statale italiana che collega la citt\u00e0 di Parma alla Lombardia sud-orientale attraversando longitudinalmente la Pianura Padana.\nStoria.\nLa strada statale 343 venne istituita nel 1962 con il seguente percorso: \"Innesto S.S. n. 9 a Parma - Colorno - Casalmaggiore - Asola - Innesto S.S. n. 236 a Montichiari.\"\n\u00c8 stata interrotta da settembre 2017 a giugno 2019 tra Casalmaggiore e Colorno per inagibilit\u00e0 del ponte sul fiume Po.\nNel 1991 il punto terminale della strada venne arretrato di circa 1500 metri, dal tracciato originario della SS 236 al nuovo tracciato in variante della stessa strada; il tratto declassificato entr\u00f2 a far parte della nuova SS 668.\nIn seguito al decreto legislativo n. 112 del 1998, dal 2001 la gestione del tratto emiliano \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Parma; la gestione del tratto lombardo \u00e8 invece passata alla Regione Lombardia, che ha provveduto al trasferimento dell'infrastruttura al demanio della Provincia di Cremona, della Provincia di Mantova e della Provincia di Brescia per le tratte territorialmente competenti. A seguito della firma da parte del premier Giuseppe Conte di apposito decreto (si veda: DECRETO DEL PRESIDENTE DEL CONSIGLIO DEI MINISTRI 21 novembre 2019 \"Revisione delle reti stradali relative alle Regioni Emilia-Romagna, Lombardia, Toscana e Veneto. (20A00500) (G. U. n. 22 del 28-1-2020 )\" ), il 25 gennaio 2020 l'intera arteria torna sotto la gestione ANAS. Tale passaggio si \u00e8 reso necessario per rendere pi\u00f9 concreta la possibilit\u00e0 di reperire risorse finanziarie per la ricostruzione del ponte sul fiume Po tra i comuni di Colorno e Casalmaggiore ormai giunto a fine vita anche dopo un lavoro di rimessa in sicurezza durato svariati anni. Nell'aprile del 2021, la strada \u00e8 tornata sotta la gestione dell'ANAS definitivamente.\nPercorso.\nLa strada ha origine a Parma, dalla strada statale 9 Via Emilia; uscita dall'abitato principale, prosegue in direzione nord attraversando gli abitati di San Polo, Colorno e Sacchetta.\nAl km 22,256 supera il fiume Po, confine amministrativo tra le regioni Emilia-Romagna e Lombardia (Provincia di Parma e Provincia di Cremona), su di un ponte aperto al traffico il 24 maggio 1958 in sostituzione di un ponte di barche preesistente.\nProsegue quindi attraversando gli abitati di Casalmaggiore (dove vi \u00e8 l'innesto con la ex strada statale 420 Sabbionetana che conduce a Mantova e l'ex SS 358 verso Viadana, Boretto e Reggio nell'Emilia), San Giovanni in Croce e Piadena (dove interseca la SS 10). Superato il fiume Oglio, la SS 343 entra in Provincia di Mantova dove tocca gli abitati di Canneto sull'Oglio, Acquanegra sul Chiese, Asola e Casalmoro.\nNei pressi di Acquafredda la strada entra in Provincia di Brescia proseguendo per Carpenedolo, dove prima di entrare nel centro urbano si ha il bivio con il vecchio tracciato che conduceva al paese stesso e infine a Montichiari, mentre l'attuale scorre esternamente all'abitato e si allaccia alla ex strada statale 236 Goitese e alla ex strada statale 567 del Benaco presso Castiglione delle Stiviere. La lunghezza del tracciato attuale dopo la riclassificazione \u00e8 75,307 km."}
{"id": "707584", "revid": "767487", "url": "https://it.wikipedia.org/wiki?curid=707584", "title": "Mydaus javanensis", "text": "Il tasso malese (Mydaus javanensis) \u00e8 un mammifero carnivoro della famiglia dei Mefitidi.\n\u00c8 la specie pi\u00f9 nota di questo genere, nota in India con il nome di \"teladu\" o \"telegon\" e a Sumatra con quello di \"tellego\" che pi\u00f9 o meno corrispondono al nostro nome di \u00abpuzzola\u00bb. Ha un corpo piccolo, dalla dimensione di quello delle martore, una cortissima coda coperta da lunghi peli. La lunghezza del suo corpo \u00e8 di 36 centimetri, quella della coda di 12 millimetri; l'altezza al garrese \u00e8 di 14 centimetri. Il colore del pelo \u00e8 bigio scuro uniforme, ad eccezione della parte posteriore del capo. Una striscia bianca scorre lungo il dorso sino all'estremit\u00e0 della coda corta. La parte inferiore del corpo \u00e8 pi\u00f9 chiara; il pelame \u00e8 folto e lungo e consiste in una sericea lanugine con ruvidi peli lunghi particolarmente sui fianchi e sulla nuca dove formano una specie di criniera.\nVive esclusivamente sulle alture al di sopra dei duemila metri. Tutti gli abitanti delle montagne lo conoscono perfettamente anche perch\u00e9 sono numerosissimi gli animali di questa specie; al contrario gli abitanti delle pianure non l'hanno mai visto, perch\u00e9 esso non scende mai dalle altezze in cui dimora. Il frumento, le patate e il tabacco, che sono i fondamentali prodotti degli altipiani delle isole in cui il tasso fetente vive, formano il suo cibo principale. Esso scava la sua casa, con abilit\u00e0 e prudenza, a poca profondit\u00e0 sotto la superficie del suolo, preferibilmente tra le radici degli alberi. Il buco ha forma sferica di oltre un metro di diametro, lavorato con perfezione e regolarit\u00e0. Dal buco centrale partono varie gallerie, con relative uscite alla superficie, della lunghezza di circa due metri; le uscite sono generalmente nascoste da rami e foglie secche. Di giorno sta in casa e dorme; al crepuscolo esce dalla tana e inizia la caccia ai vermi che dissotterra scavando con le zampe anteriori.\nI movimenti del tasso fetente sono lenti e pigri ed esso \u00e8 perci\u00f2 facilmente catturato dagli indigeni che sono ghiotti della sua carne. Se si vede in pericolo ed \u00e8 inseguito, esso spruzza il suo liquido puzzolente che giunge anche a 60 centimetri di distanza; il liquido \u00e8 vischioso ed enorme la sua capacit\u00e0 di volatilizzazione che pu\u00f2 appestare un intero villaggio e con un odore forte da essere insopportabile.\nIl tasso fetente \u00e8 mansueto e mite d'indole e, se catturato giovane, pu\u00f2 essere facilmente addomesticato. Cagiona seri danni alle colture a causa della sua abitudine di scavare."}
{"id": "707591", "revid": "339392", "url": "https://it.wikipedia.org/wiki?curid=707591", "title": "Black Out", "text": ""}
{"id": "707597", "revid": "1529788", "url": "https://it.wikipedia.org/wiki?curid=707597", "title": "Blackout (disambigua)", "text": "Un black out o oscuramento, anche blackout, \u00e8 un'interruzione dell'energia elettrica.\nI termini black out o blackout possono anche riferirsi a:"}
{"id": "707601", "revid": "17351", "url": "https://it.wikipedia.org/wiki?curid=707601", "title": "F-105 Thunderchief", "text": ""}
{"id": "707609", "revid": "17351", "url": "https://it.wikipedia.org/wiki?curid=707609", "title": "Republic F-105", "text": ""}
{"id": "707620", "revid": "125918780", "url": "https://it.wikipedia.org/wiki?curid=707620", "title": "Officine meccaniche (album)", "text": "Officine meccaniche \u00e8 il terzo album in studio del gruppo musicale italiano Le Vibrazioni, pubblicato il 3 novembre 2006 dalla BMG Ricordi.\nL'album \u00e8 stato anticipato dall'uscita del singolo \"Fermi senza forma\", pubblicato solo su internet, seguito dal singolo \"Se\". L'album ha la caratteristica di essere stato registrato interamente in analogico."}
{"id": "707621", "revid": "729019", "url": "https://it.wikipedia.org/wiki?curid=707621", "title": "Substantia nigra", "text": "La substantia nigra, conosciuta anche come sostanza nera di Sommering, \u00e8 una formazione nervosa grigia laminare con significato di nucleo, che stabilisce il confine tra piede e tegmento del mesencefalo.\nLocalizzazione e struttura.\nLa sostanza nera si trova in posizione intermedia tra il mesencefalo e il diencefalo: come il nucleo rosso, infatti, essa viene convenzionalmente assegnata al mesencefalo, sebbene la sua estremit\u00e0 rostrale si spinga in profondit\u00e0 nel subtalamo. Nello studio del tronco encefalico essa \u00e8 particolarmente importante, in quanto segna il limite fra il piede, ventralmente, e la callotta, dorsalmente, del mesencefalo.\nIl nome \"sostanza nera\" \u00e8 dovuto alla presenza, nei neuroni che compongono questa struttura, di elevate quantit\u00e0 di pigmento melanico, che conferisce a essi un particolare colore scuro. I neuroni della sostanza nera sono per buona parte dopaminergici: ci\u00f2 vuol dire che essi utilizzano dopamina al loro terminale presinaptico, per stabilire una sinapsi con gli altri neuroni.\nLa sostanza nera si compone di due porzioni, distinte secondo un piano frontale:\nSignificato funzionale.\nSebbene, come gi\u00e0 detto, la substantia nigra sia assegnata anatomicamente al mesencefalo, in una classificazione fisiologica essa viene funzionalmente considerata come parte dei nuclei della base, che rientrano tra le formazioni grigie ascritte al telencefalo. La funzionalit\u00e0 della sostanza nera \u00e8 distinta per le due parti che la compongono.\nPars reticulata.\nLa porzione reticolata della sostanza nera ospita al proprio interno neuroni GABAergici, e costituisce uno dei due nuclei di output dei nuclei della base, assieme al globo pallido interno. La funzione di entrambi questi nuclei \u00e8 di veicolare impulsi depressori sull'attivit\u00e0 motrice talamica: essi svolgono dunque una funzione di inibizione del movimento. Questa azione viene tuttavia tenuta sotto controllo dall'attivit\u00e0, a sua volta inibitoria, del corpo striato e, pertanto, viene esplicata solo nella via indiretta delle connessioni intranucleari dei nuclei della base.\nAfferenze.\nLe fibre afferenti alla sostanza nera reticolata provengono dal nucleo caudato e dal putamen (che insieme compongono il corpo striato).\nEfferenze.\nLe fibre efferenti dalla sostanza nera reticolata si dirigono al talamo, attraverso la \"via nigro-talamica\", e precisamente ai nuclei ventrali anteriore e laterale. Un piccolo contingente di fibre si dirige al tubercolo quadrigemello superiore.\nPars compacta.\nPorzione dorsolaterale della SN, con elevata densit\u00e0 di neuroni \"dopaminergici.\" Le sue proiezioni principali sono dirette verso il corpo striato, quindi verso il \"caudato e putamen.\"\nLa \"via nigro-striatale\" costituisce il cosiddetto \"sistema dopaminergico a proiezione diffusa\". Ha un significato modulatorio in quanto possiede recettori di due tipi:\nAfferenze.\nLe fibre afferenti alla sostanza nera compatta provengono dal corpo striato (\"via striato-nigra\") e dal pallido (\"via pallido-nigra\"). Altre proiezioni provengono dalla corteccia.\nEfferenze.\nLe fibre efferenti dalla sostanza nera compatta si dirigono al corpo striato (\"via nigro-striatale\").\nLe efferenze della regione tegmentale ventrale formano la via Meso-Cortico-Limbica, tra le maggiori proiezioni va ricordata quella al nucleo Accumbens(che fa parte dello striato e del sistema limbico).\nPatologie a carico della via nigro-striatale.\nLa degenerazione dei neuroni dopaminergici della sostanza nera compatta porta alla malattia di Parkinson, in quanto viene a mancare il rigido controllo della via nigro-striatale sulla facilitazione del movimento.\nEsistono inoltre in questo nucleo recettori per gli endocannabinoidi, di cui si sa poco. La sostanza nera, infine, \u00e8 certamente un sito di azione del THC."}
{"id": "707622", "revid": "125739760", "url": "https://it.wikipedia.org/wiki?curid=707622", "title": "Foto Strakosha", "text": "Biografia.\nAnche i sui figli, Thomas e Dhimitri Strakosha sono calciatori dove Thomas gioca come portiere nella Lazio, l'altro si presuppone sia svincolato\nCarriera.\nClub.\nHa cominciato a muovere i primi passi da calciatore professionista in Albania, vestendo le maglie del Muratori Tepelena e della Dinamo Tirana, per poi trasferirsi il 1\u00ba gennaio 1991 al PAS Giannina che lo acquista per 200.000 euro.\nNazionale.\nDal 1990 al 2005 \u00e8 stato il portiere della Nazionale albanese, collezionando 73 presenze.\nStatistiche.\nPresenze e reti nei club.\n\"Statistiche aggiornate al 25 maggio 2005.\""}
{"id": "707623", "revid": "2231812", "url": "https://it.wikipedia.org/wiki?curid=707623", "title": "Domain Name System", "text": "Domain Name System (acronimo DNS, in italiano \"sistema dei nomi di dominio\"), in informatica e telecomunicazioni, indica un sistema utilizzato per assegnare nomi ai nodi della rete (in inglese: \"host\"). \nIndica anche il protocollo che regola il funzionamento del servizio, i programmi che lo implementano, i \"server\" su cui questi vengono elaborati, l'insieme di questi \"server\" che cooperano per fornire il servizio pi\u00f9 intelligente.\nCenno storici.\nIl DNS fu ideato il 23 giugno 1983 da Paul Mockapetris, Jon Postel e Craig Partridge; le specifiche originali sono descritte nello standard RFC 882. Nel 1987 vennero pubblicati commenti allo standard RFC del DNS, con i nomi RFC 1034 e RFC 1035 rendendo obsolete le specifiche precedenti.\nDescrizione.\nI nomi DNS, o \"nomi di dominio\" o \"indirizzi mnemonici\", sono una delle caratteristiche pi\u00f9 visibili di Internet. L'operazione di conversione da nome a indirizzo IP \u00e8 detta \"risoluzione DNS\"; la conversione da indirizzo IP a nome \u00e8 detta \"risoluzione inversa\". Questi nomi sono utilizzabili, mediante una traduzione, di solito chiamata \"risoluzione\", al posto degli indirizzi IP originali. Il servizio \u00e8 realizzato tramite un \"database\" distribuito, costituito dai \"server\" DNS. Il DNS ha una struttura gerarchica ad albero rovesciato ed \u00e8 diviso in domini (com, org, it, ecc.). Ad ogni dominio o nodo corrisponde un \"nameserver\", che conserva un \"database\" con le informazioni di alcuni domini di cui \u00e8 responsabile e si rivolge ai nodi successivi quando deve trovare informazioni che appartengono ad altri domini.\nOgni nome di dominio termina con un \".\" (punto). Ad esempio l'indirizzo \"wikipedia.org\" termina con il punto. La stringa che segue il punto finale \u00e8 chiamata \"dominio radice\" (\"DNS root zone\"). I \"server\" responsabili del dominio radice sono i cosiddetti \"root nameservers\". Essi possiedono l'elenco dei \"server\" autoritativi di tutti i domini di primo livello (TLD) riconosciuti e lo forniscono in risposta a ciascuna richiesta. I \"root nameserver\" sono 13 in tutto il mondo, di cui 10 negli Stati Uniti, due in Europa (Inghilterra e Svezia) e uno in Giappone.\nIn pratica, il DNS \u00e8 un registro universale cio\u00e8 un \"database\" distribuito, con una struttura gerarchica, che archivia i nomi mnemonici di dominio e la loro associazione ai relativi indirizzi IP specifici.\nNomi di dominio.\nUn nome di dominio \u00e8 costituito da una serie di stringhe separate da punti, ad esempio \"it.wikipedia.org\". e sono organizzati a livelli. A differenza degli indirizzi IP, dove la parte pi\u00f9 importante del numero \u00e8 la prima cifra partendo da sinistra, in un nome DNS la parte pi\u00f9 importante \u00e8 la prima partendo da destra. \nLa parte pi\u00f9 a destra \u00e8 detta dominio di primo livello (o TLD, \"Top Level Domain\"), e ce ne sono centinaia che possono essere scelti, per esempio .org o .it.\nUn dominio di secondo livello, a differenza del dominio di primo livello che \u00e8 formato da parole \"fisse\" e limitate, \u00e8 formato da una parola scelta a piacimento. Questa parola deve il pi\u00f9 possibile essere legata a quello che ci identifica e a quello che vogliamo comunicare. Il dominio di secondo livello \u00e8 quindi formato da due parti, per esempio wikipedia.org, e cos\u00ec via.\nIl dominio di terzo livello \u00e8 il figlio del dominio di secondo livello, infatti, prendendo come esempio wikipedia.org, un dominio di terzo livello sar\u00e0: stuff.wikipedia.org. Ogni ulteriore elemento specifica quindi un'ulteriore suddivisione. Quando un dominio di secondo livello viene registrato all'assegnatario, questo \u00e8 autorizzato a usare i nomi di dominio relativi ai successivi livelli, come some.other.stuff.wikipedia.org (dominio di quinto livello) e cos\u00ec via.\nUtilizzo dei nomi DNS.\nUn nome di dominio, come per esempio \"it.wikipedia.org\", pu\u00f2 essere parte di un URL, come http://it.wikipedia.org/wiki/Treno, o di un indirizzo e-mail, come per esempio \"apache@it.wikipedia.org\". \u00c8 anche possibile connettersi a un sito con il protocollo telnet oppure usare una connessione FTP usando il suo nome a dominio.\nRecord DNS.\nTipi di record.\nAd un nome DNS possono corrispondere diversi tipi di informazioni. Per questo motivo, esistono diversi tipi di record DNS. Ogni voce del \"database\" DNS deve essere caratterizzata da un tipo. I principali tipi sono:\nVi sono anche tipi di record \"di servizio\", necessari al funzionamento del database distribuito:\nNel DNS possono essere immessi altri tipi di record, alcuni folcloristici, come \"LOC\", usato (poco) per riportare le coordinate geografiche di un sito, altri aggiungono funzioni di sicurezza per evitare manomissioni. Per avere riferimenti su tutti questi record vedi \"Tipi di record DNS\".\nRecord multipli.\nAd uno stesso nome di dominio, possono essere associati contemporaneamente \"record\" di tipo diverso, o pi\u00f9 \"record\" dello stesso tipo. Questo generalmente viene fatto per suddividere il carico di un \"server\" molto frequentato su pi\u00f9 computer che offrono lo stesso servizio.\nTime to live.\nI record associati ad un nome di dominio possono cambiare nel tempo, permettendo ad esempio di assegnare un nuovo indirizzo IP a un \"server\", facendo in modo che questo continui a rispondere al nome gi\u00e0 noto agli utenti.\nA ciascun record DNS \u00e8 associato un parametro detto \"time to live\" o TTL (tempo di vita), che indica per quanto tempo questo record pu\u00f2 venire memorizzato in un sistema di \"cache\" DNS prima che venga considerato scaduto. Quando un \"server\" risponde a una richiesta con un record preso dalla propria \"cache\", assegna alla risposta il \"time to live\" residuo del \"record\". Quindi se il \"record\" originariamente ha un TTL di 12 ore, e un \"server\" risponde ad una richiesta con un dato che ha ottenuto due ore prima, nella risposta metter\u00e0 un TTL di 10 ore.\nRealizzazione.\nI DNS implementano uno spazio gerarchico dei nomi, per permettere che parti di uno spazio dei nomi, conosciute come \"zone\", possano essere delegate da un name server ad un altro name server che si trova pi\u00f9 in basso nella gerarchia.\nI nomi di dominio sono soggetti a determinate restrizioni: per esempio ogni parte del nome (quella cio\u00e8 limitata dai punti nel nome) non pu\u00f2 superare i 63 caratteri e il nome complessivo non pu\u00f2 superare i 255 caratteri.\nI nomi di dominio sono anche limitati a un sottoinsieme di caratteri ASCII; in questo modo si impedisce di scrivere nomi e parole con caratteri che non tutti hanno sulla propria tastiera. Per superare questa limitazione, il sistema di IDNA si basa sul modello Punycode, rileva stringhe Unicode in un insieme di caratteri DNS validi, venne approvato dall'ICANN e adottato da alcuni registri.\nZone, deleghe e repliche.\nUna \"zona\" DNS \u00e8 una parte dello spazio dei nomi, costituita da un dominio e i suoi sottodomini che non sono a loro volta delegati, che \u00e8 sotto una stessa gestione amministrativa e quindi \u00e8 gestita da uno o pi\u00f9 server.\nLa gestione di una zona \u00e8 \"delegata\" dalla zona superiore tramite dei record di tipo NS. Ad esempio, nella zona .org ci sar\u00e0 una delega per la zona \"wikipedia.org\" ai \"server\" DNS che la gestiscono. Per ragioni di ridondanza, ciascuna zona \u00e8 \"replicata\" su pi\u00f9 \"server\", e di conseguenza la delega \u00e8 costituita da pi\u00f9 \"record\" NS, che indicano che ciascuno dei server indicati contiene le informazioni per quella zona (ovvero \u00e8 \"autoritativo\" per la zona). All'interno di una zona possono essere delegate delle zone di livello inferiore, ad esempio in \"wikipedia.org\" potrebbero esistere deleghe per \"devel.wikipedia.org\" o per \"accounting.admin.wikipedia.org\".\nOgni dominio, quindi, possiede un server DNS autoritativo.\nI diversi \"server\" che sono delegati per una zona dovrebbero contenere le stesse informazioni, in modo che uno qualsiasi di questi possa rispondere ad una \"query\" per un \"record\" della zona.\nLo schema di replica tipicamente prevede che ci sia un server \"master\" (primario), che \u00e8 quello sul quale vengono aggiornate le informazioni, e uno o pi\u00f9 server \"slave\" (secondari), che copiano le informazioni dal \"master\" quando necessario. Per tener traccia delle diverse \"versioni\" di una zona che possono esserci in circolazione, e in particolare per permettere a un secondario di decidere se deve trasferire la zona dal primario, ogni zona ha un numero di serie, che deve essere aumentato ogni volta che vengono fatte modifiche sul primario. Per ottenere il numero di serie di una zona presente su un \"server\", si effettua una interrogazione di tipo SOA. Il secondario confronta il proprio numero di serie con quello del primario, e se quello del primario \u00e8 superiore trasferisce la zona.\nL'operazione di copia di tutti i record di una zona dal \"master\" a uno \"slave\" \u00e8 detta \"zone transfer\", e pu\u00f2 essere completo (tutto il contenuto della zona viene copiato) o incrementale (vengono copiati solo i record modificati rispetto alla versione gi\u00e0 presente).\nAlcune implementazioni di DNS permettono di modificare le zone da qualsiasi server autorevole, propagando le modifiche sugli altri \"server\".\nLa radice (\"root\") dell'albero dei nomi DNS \u00e8 la zona. (punto), che \u00e8 gestita da un insieme di \"server\" chiamati appunto \"root servers\".\nIterazione e ricorsione.\nIn generale, per ottenere la risoluzione di un nome \u00e8 necessario partire dalla radice, interrogare uno dei \"root server\" nel dominio di primo livello, ottenere il \"server\" che lo gestisce, interrogarlo nel dominio di secondo livello, fino a raggiungere il \"server\" autorevole per il nome desiderato. Questa tecnica \u00e8 detta \"iterazione\".\nLa ricorsione invece delega ai \"server\" stessi le varie interrogazioni: si fa una richiesta al \"root server\", il quale la inoltra esso stesso al TLD \"server\", il quale la inoltra al \"server\" autoritativo e cos\u00ec via fino a raggiungere il \"server\" desiderato. La risposta DNS procede in senso inverso fino a giungere al \"client\" che aveva fatto la richiesta.\n\"Caching\".\nAlcuni \"server\" si prestano ad effettuare \"query\" ricorsive per conto di alcuni \"client\". Una volta che hanno ottenuto una risposta, memorizzano in una \"cache\" tutte le informazioni che hanno imparato, fino alla loro scadenza. Alcune implementazioni del servizio DNS permettono di realizzare i cosiddetti servers \"caching only\", ovvero privi di \"database\" proprio, ma utili per reindirizzare ad un server autorevole le \"query\" di risoluzione. Tale caratteristica \u00e8 utile soprattutto quando la risoluzione deve essere effettuata attraverso collegamenti lenti (con velocit\u00e0 inferiore a 500\u00a0kbps) o \"firewall\".\nFunzioni dei \"server\".\nUn server DNS pu\u00f2 essere configurato per assolvere ad una o pi\u00f9 delle seguenti funzioni:\nOrigine dei dati.\nI dati contenuti in una zona possono essere configurati da uno o pi\u00f9 operatori, oppure possono essere alimentati da meccanismi automatici:\nDNS dinamico.\nIl termine DNS dinamico, o DDNS, indica un insieme di tecnologie che permettono di inserire automaticamente in una zona DNS gli indirizzi di calcolatori che ottengono un indirizzo non predefinito, tipicamente attraverso il protocollo DHCP o PPP. A questo scopo, sono definite \"query\" DNS di \"UPDATE\".\nIn una rete locale, questa funzionalit\u00e0 pu\u00f2 essere utilizzata direttamente dai \"client\", \u00e8 presente nei servizi Active Directory di Windows, o pu\u00f2 essere configurata usando BIND e il server DHCP di Internet Systems Consortium (ISC).\nIl DDNS viene inoltre utilizzato da servizi commerciali per permettere agli utenti \"dial-up\" (modem, ADSL) di registrare un nome corrispondente all'indirizzo che viene loro assegnato di volta in volta dal loro \"provider\". In questo modo, un host con indirizzo IP dinamico \u00e8 sempre raggiungibile. Esistono \"client\" DDNS sia sotto forma di applicazioni che all'interno di \"router\" destinati al mercato domestico.\nUtilizzo.\nPer utilizzare il servizio, \u00e8 necessario configurare su ciascun \"client\" uno o pi\u00f9 server DNS di riferimento. Questi sono predisposti a effettuare \"query\" ricorsive e che effettuano servizi di \"caching\".\nQuando un sistema ha la necessit\u00e0 di comunicare con un altro sistema, chiede al server DNS di riferimento di effettuare il processo detto di \"risoluzione\" del nome in un indirizzo IP.\nIl server effettua una ricerca all'interno del suo database per ottenere l'indirizzo IP corrispondente al sistema ricercato.\nSe il \"server\" interrogato possiede l'informazione richiesta, il processo di ricerca termina con l'invio dell'indirizzo IP al richiedente. Se la ricerca ha esito negativo il \"server\" effettua una richiesta \"ricorsiva\".\nImplementazione.\nIl protocollo DNS \u00e8 implementato da diversi \"software\". Di seguito alcuni dei pi\u00f9 diffusi:\nIl DNS utilizza il protocollo di trasporto UDP e la porta 53 per soddisfare le richieste di risoluzione provenienti dagli host.\nI server DNS effettuano gli \"zone transfer\" usando il protocollo di trasporto TCP e la porta 53. Questa porta viene usata anche quando una \"query\" ha una risposta molto lunga.\nIl lato \"client\" del servizio DNS \u00e8 normalmente implementato tramite librerie di sistema, che spesso lo integrano con altri servizi di risoluzione, come ad esempio WINS, NIS, o con la consultazione di file locali, in modo che un utente possa utilizzare un nome simbolico in un'applicazione ed ottenere la sua risoluzione in un indirizzo IP senza preoccuparsi di quale strumento \u00e8 stato utilizzato per ottenere la risoluzione.\nSistema DNS in Internet.\nQualsiasi rete IP pu\u00f2 usare il DNS per implementare un suo sistema di nomi privato. Tuttavia, il termine \"nome di dominio\" \u00e8 pi\u00f9 comunemente utilizzato quando esso si riferisce al sistema pubblico dei DNS su Internet. Questo \u00e8 basato su 13 \"root server\" universali, i cui indirizzi IP sono distribuiti indipendentemente dal DNS tramite un file detto \"root hint\" (letteralmente: indizi per la radice). Da questi \"server\" principali, il DNS viene poi delegato ad altri \"server\" DNS che si occupano dei nomi all'interno di parti specifiche dello spazio dei nomi DNS.\nDieci dei tredici root server sono, almeno nominalmente, situati negli USA. Tuttavia, dato che l'accesso a molti di essi \u00e8 realizzato tramite indirizzamento \"anycast\", che permette di assegnare a pi\u00f9 computer lo stesso indirizzo IP per fornire un servizio uniforme su vaste aree geografiche, la maggior parte dei \"server\" sono in effetti localizzati al di fuori degli Stati Uniti.\nIl proprietario di un nome di dominio \u00e8 rintracciabile in un \"database\" chiamato Whois: per molti domini di primo livello un Whois base \u00e8 gestito dalla IANA, con il Whois dettagliato mantenuto dall'autorit\u00e0 di registrazione che controlla quel dominio. Per i pi\u00f9 di 240 domini nazionali l'autorit\u00e0 di registrazione gestisce in esclusiva il Whois per il dominio di competenza.\nUn sito o applicazione web possono essere ospitati presso un \"provider\" (\"hosting provider\") o anche essere archiviati presso la sede del proprietario o gestore, mentre il relativo dominio potrebbe essere stato acquistato da un altro \"provider\" comunemente detto \"registrar\" (che possiede quindi un'infrastruttura DNS). Il \"registrar\" permette, attraverso pannello di amministrazione, di configurare l'IP primario cui \u00e8 associato il nome a dominio nonch\u00e9 creare dei sotto-domini.\nPolitica.\nAllocazione delle zone di primo livello.\nL'attuale modalit\u00e0 di controllo del sistema DNS offre spesso alcune criticit\u00e0. Alcuni \"root server\" appartengono a societ\u00e0 private (esempio Verisign), anche se la maggior parte sono controllati da universit\u00e0 o altri enti (ad esempio la NASA). Non \u00e8 possibile aggiungere altri \"root server\", o almeno, non in maniera fisica: a causa di un problema di compatibilit\u00e0 con il protocollo UDP devono essere visibili solo 13 \"zone\" di \"root server\", ma ogni zona pu\u00f2 avere pi\u00f9 \"server\".\nUtilizzi impropri.\nNel 2009, Paul Vixie, presidente dell'Internet Systems Consortium, ha pubblicato sul sito della Association for Computing Machinery un articolo riguardante pratiche che derivano da interpretazioni sbagliate del concetto di DNS o lo violano deliberatamente.\nManipolazione delle risposte.\nQuando un \"client\" inoltra una \"query\" DNS ad un \"server\" ricorsivo, si aspetta di ottenere la risposta \"corretta\", ovvero il valore del record DNS richiesto oppure un messaggio di errore se il nome richiesto non esiste. Questo messaggio \u00e8 noto come \"NXDOMAIN\" o anche come \"RCODE=3\".\nTuttavia, alcuni gestori di server ricorsivi manipolano le risposte fornite ai propri clienti, , oppure restituendo un indirizzo IP diverso da quello corretto.\nQuesta tecnica pu\u00f2 essere usata con diversi scopi:\nQueste tecniche possono essere adottate anche dai gestori di rete, redirigendo le \"query\" DNS dirette verso l'esterno su propri server mediante meccanismi di \"destination NAT\" (Network address translation).\nIl DNS non \u00e8 stato progettato per questi utilizzi, pertanto le implicazioni sulla sicurezza degli utenti possono essere negative, in quanto le informazioni personali condivise tra un utente e il sito che sta visitando vengono scambiate anche con siti di terzi, non autorizzati."}
{"id": "707626", "revid": "2171706", "url": "https://it.wikipedia.org/wiki?curid=707626", "title": "Italo Petriccione", "text": "Biografia.\nEsordisce come direttore della fotografia nel 1983 nel documentario \"Virus\" di Cecilia Pennacini e Susanna Francalanci. Ha collaborato dal 1989 in tutti i film diretti da Gabriele Salvatores. "}
{"id": "707628", "revid": "144796", "url": "https://it.wikipedia.org/wiki?curid=707628", "title": "Circolo della Bassa Sassonia", "text": ""}
{"id": "707630", "revid": "316629", "url": "https://it.wikipedia.org/wiki?curid=707630", "title": "Op\u00e9ra-comique", "text": "L'op\u00e9ra-comique \u00e8 un genere operistico francese che conteneva dialoghi parlati. Essa deriv\u00f2 dal vaudeville del \"th\u00e9\u00e2tre de la foire\" (St Germain e St Laurent (ed in misura minore dal teatro della \"Com\u00e9die-Italienne\"). Il genere ebbe inizio con l'opera \"T\u00e9l\u00e9maque\" di Alain-Ren\u00e9 Lesage del 1715 ed ebbe termine soltanto nel XX secolo.\nA Parigi all'epoca essendo autorizzate solo due compagnie teatrali, l'Op\u00e9ra e la Com\u00e9die Fran\u00e7aise, le compagnie minori che operavano senza licenza nelle fiere diedero vita a questa forma drammatica minore senza l'uso di dialogo, in quanto proibito. Il discorso pertanto veniva condensato in versetti scritti su cartelloni retti da bambini travestiti da Cupido, sospesi sopra il palcoscenico. I versi accompagnati da motivetti popolari venivano poi cantati da alcuni compari mescolati tra il pubblico.\nLesage port\u00f2 questa forma drammatica al successo e per tale motivo \u00e8 considerato il fondatore dell'opera comica francese. \nAssociate all'omonimo teatro parigino, nonostante il nome, le \"op\u00e9ras-comiques\" non erano necessariamente di argomento comico o leggero e non va confuso con l'opera buffa italiana che in Francia era chiamata \"op\u00e9ra bouffon\", a sua volta diversa dall'\"op\u00e9ra bouffe\" del XIX secolo.\nI primi a cimentarsi furono l'italiano Egidio Romualdo Duni, Fran\u00e7ois-Andr\u00e9 Danican Philidor, Pierre-Alexandre Monsigny e Andr\u00e9 Gr\u00e9try, e successivamente il genere fu sviluppato, tra gli altri, da Fran\u00e7ois-Adrien Boieldieu, Daniel Auber e Adolphe-Charles Adam.\nNonostante agli inizi si riferisse a lavori di argomento comico, il termine \"op\u00e9ra-comique\" fu poi riferito a opere che includevano dei dialoghi non cantati, come la \"M\u00e9d\u00e9e\" di Luigi Cherubini o \"Carmen\" di Georges Bizet, che non erano assolutamente comiche sotto nessun punto di vista."}
{"id": "707631", "revid": "125281217", "url": "https://it.wikipedia.org/wiki?curid=707631", "title": "Division Nationale", "text": "La Division Nationale, ufficialmente denominata BGL Ligue per ragioni di sponsorizzazione, \u00e8 il torneo calcistico di massima divisione in Lussemburgo. Viene organizzato dalla FLF, la federazione calcistica lussemburghese (in francese \"Federation Luxembourgeoise de Football\") e si disputa ogni anno dal 1909, eccezion fatta per gli anni dell'occupazione tedesca nella seconda guerra mondiale. Il campionato si disputa tra 14 squadre dalla stagione 2006-07. La squadra pi\u00f9 titolata \u00e8 il bianco-nero Jeunesse di Esch-sur-Alzette, con 28 titoli vinti.\nDenominazione.\nLa competizione fu chiamata \"Championnat Luxembourgeois\" fino al 1913-14. Dal 1914-15 al 1931-32, il campionato fu chiamato \"Premi\u00e8re Division\". Divenne poi \"Division d'Honneur\" tra il 1932-33 e il 1956-57. Dalla stagione 1957-58 la competizione \u00e8 chiamata \"Division Nationale\". La Federazione di calcio lussemburghese (FLF) ha concluso una partnership con la banca franco-lussemburghese BGL BNP Paribas fino alla stagione 2019-2020. La Division Nationale diventa la BGL Ligue.\nLe squadre.\nSono 73 le squadre che hanno preso parte alle 108 stagioni di Division Nationale dal 1909-10 al 2021-22:\nAlbo d'oro.\nDi seguito \u00e8 riportato l'albo d'oro del campionato lussemburghese di calcio. Dal 1909 a oggi il campionato \u00e8 stato vinto, almeno una volta, da quindici squadre diverse."}
{"id": "707633", "revid": "767487", "url": "https://it.wikipedia.org/wiki?curid=707633", "title": "Thelephorales", "text": "Thelephorales \u00e8 un ordine di Basidiomiceti. Questo gruppo contiene alcuni \"funghi ad aghi\", come Hydnellum e Sarcodon (altri sono inclusi nei \"Russulales\") ed altre specie con caratteristiche morfologiche diverse, come ad esempio il \"Polyozellus multiplex\".\nI \"Thelephorales\" sono stati determinati attraverso studi filogenetici molecolari, ed hanno tra loro pochi caratteri morfologici in comune."}
{"id": "707634", "revid": "17351", "url": "https://it.wikipedia.org/wiki?curid=707634", "title": "B-1 Lancer", "text": ""}
{"id": "707635", "revid": "834", "url": "https://it.wikipedia.org/wiki?curid=707635", "title": "B-1", "text": ""}
{"id": "707636", "revid": "17351", "url": "https://it.wikipedia.org/wiki?curid=707636", "title": "Rockwell B-1", "text": ""}
{"id": "707638", "revid": "1958640", "url": "https://it.wikipedia.org/wiki?curid=707638", "title": "Giovanni Plana", "text": "Biografia.\nPlana nacque a Voghera da genitori di origine piemontese, Antonio Maria Plana e Giovanna Giacoboni. A quindici anni fu mandato a studiare a Grenoble, dove divenne amico di Stendhal e si avvicin\u00f2 al movimento democratico.\nDal 1800 frequent\u00f2 l'universit\u00e0 all'\u00c9cole polytechnique di Parigi, con Lagrange (del quale fu l'unico allievo italiano e pi\u00f9 tardi spos\u00f2 una nipote), Laplace, Legendre e Fourier.\nDal 1811 insegn\u00f2 astronomia all'Universit\u00e0 degli Studi di Torino, ricevendo la cattedra che era stata tenuta da Tommaso Valperga. Insegn\u00f2 per molti anni, anche Meccanica agli Ufficiali Alievi della Scuola di Applicazione di Torino. In un libro scritto dal Generale Luigi Gianotti di Giaveno in cui parla del Plana lo ricorda come un sublime scienziato, eccentrico e scontroso ma sempre affezionato ai suoi studenti. Nel 1815 l'insegnamento presso l'universit\u00e0 venne soppresso e Plana pass\u00f2 alla cattedra di calcolo infinitesimale, che mantenne per il resto della vita.\nNel 1820 fu tra i vincitori di un premio indetto dall'Accademia delle scienze francese per la costruzione di tabelle lunari basate esclusivamente sulla legge di gravitazione universale.\nNel 1831 Plana costru\u00ec il \"Calendario Meccanico Universale\" che, grazie ad un ingegnoso sistema di ruote dentate, catene e viti, \u00e8 in grado di identificare un giorno qualunque dall'anno 1 fino al 4000. Non solo, il calendario fornisce anche informazioni riguardanti lunazioni e maree. L'opera, unica al mondo nel suo genere, \u00e8 conservata presso la sagrestia della cappella dei Mercanti di Torino ed \u00e8 un strumento ad altissima precisione. Tiene conto di tutte le variabili di calcolo, tra cui il calcolo degli anni bisestili la durata del giorno che dura 23 ore 56 minuti e 4 secondi che influisce sulla data di lunazioni, il mese lunare (che fornisce informazioni sulla Pasqua) \u00e8 di soli 29 giorni e mezzo circa e non coincider\u00e0 mai con i mesi solari, la diversa velocit\u00e0 di rotazione della Terra durante le stagioni. Tenendo conto di tutto questo egli calcol\u00f2 che vi \u00e8 un ciclo identico ogni 28 anni. La macchina - una sorta di proto-computer - \u00e8 composta da memorie a tamburo, (cilindri su cui sono scritti dati in forma numerica), a disco e a nastro in grado di memorizzare oltre 46.000 dati. \u00c8 stato ricostruito un prototipo al Politecnico di Torino nel 2015. \nTra le sue ricerche pi\u00f9 importanti vanno ricordati gli studi sulla teoria del movimento della Luna, inizialmente insieme con Francesco Carlini e poi pubblicati da solo nella \"Th\u00e9orie du mouvement de la lune\" (1832), quelli di geodesia, e diverse altre ricerche nei campi dell'analisi, della fisica matematica e della meccanica celeste. Fra i suoi primi lavori figura uno studio sul calcolo delle probabilit\u00e0, apparso a Torino nel 1821.\nFu in pratica il fondatore dell'osservatorio astronomico di Torino (che prima di lui era solo un'estensione della cattedra di astronomia), di cui promosse la costruzione su una delle torri di Palazzo Madama, in piazza Castello e che diresse per pi\u00f9 di mezzo secolo.\nDal 1851 alla morte fu presidente dell'Accademia delle Scienze di Torino. Fu inoltre socio dell'Accademia dei XL, dell'Acad\u00e9mie des Sciences di Parigi e delle Royal Society di Londra (dal 1827) e Edimburgo (dal 1835). Fu conosciuto come una persona orgogliosa e non form\u00f2 allievi veri e propri, anche se studiarono con lui Menabrea e Felice Chi\u00f2.\n\u00c8 sepolto nel Cimitero monumentale di Torino.\nRiconoscimenti.\nOttenne numerosi riconoscimenti in Italia e all'estero, come la medaglia Copley della \"Royal Society\" (1834), la Medaglia d'Oro della Royal Astronomical Society (1840), varie decorazioni, il titolo di barone e la nomina di senatore nel primo Senato italiano (1861).\nIl cratere Plana della Luna ha preso il suo nome. La citt\u00e0 di Torino, di Milano e la sua citt\u00e0 natale, gli hanno intitolato una via e una scuola. A Giovanni Plana \u00e8, inoltre, intitolato il liceo classico di Alessandria."}
{"id": "707640", "revid": "76963", "url": "https://it.wikipedia.org/wiki?curid=707640", "title": "Luca Antonini (calciatore)", "text": "Biografia.\n\u00c8 sposato con Benedetta Balleggi, da cui ha due figlie: Sofia Vittoria nata a Massa il 6 settembre 2007 e Viola Maria, quest'ultima nata il 22 marzo 2010. Nato calcisticamente a San Giuliano Milanese dove risiede attualmente ancora la sua famiglia formata da sua madre Giovanna, suo padre Gianfranco e suo fratello Andrea, finance manager.\nCaratteristiche tecniche.\nEra un giocatore polivalente che sapeva ricoprire sia il ruolo di terzino che di esterno di centrocampo sulla fascia sinistra e all'occorrenza anche destra.\nCarriera.\nClub.\nInizi al Milan e prestiti.\nCresciuto nelle giovanili del Milan, con la formazione Primavera della squadra rossonera ha vinto il Torneo di Viareggio 2001 nel quale ha segnato 3 reti tra cui la seconda del Milan nella finale vinta per 3-1 contro il Vit\u00f3ria. All'inizio della stagione 2001-2002 \u00e8 stato ceduto in prestito al , in Serie C2, dove ha totalizzato 26 presenze e 3 reti e ha ottenuto il primo posto in campionato e la conseguente promozione in Serie C1. Nella stagione 2002-2003 ha collezionato 17 presenze e 1 gol in Serie B all' di Gigi Simoni, ottenendo la promozione in Serie A e ritagliandosi un ruolo da titolare nella seconda parte del campionato, dopo un girone d'andata trascorso come riserva.\nNell'estate del 2003 si \u00e8 trasferito alla Sampdoria in compropriet\u00e0 con i rossoneri, dove \u00e8 sceso in campo solamente in 7 partite nel ruolo di vice Gasbarroni sulla fascia e ha realizzato un gol. L'anno seguente \u00e8 tornato a giocare in Serie B, prima al , dove ha segnato una rete in 15 partite disputate fino a gennaio, e poi nel , con cui ha totalizzato 22 presenze e 3 gol.\nNell'agosto del 2005 il Milan lo ha prestato all', dove nell'arco della stagione ha segnato 3 gol in 39 partite. Alla fine della stagione 2005-2006 \u00e8 stato preso in prestito dal .\nNell'estate del 2007 il Milan ha rilevato la met\u00e0 posseduta dalla Sampdoria e lo ha ceduto in compropriet\u00e0 all'Empoli, assieme all'altro giovane Abate, anche lui prodotto del vivaio rossonero. Con l'Empoli Antonini ha esordito nelle coppe europee il 20 settembre 2007, in occasione della partita di Coppa UEFA Empoli-Zurigo (2-1), nella quale ha anche realizzato la rete del momentaneo 2-0 su rigore al 49\u00ba minuto. Durante la stagione, terminata con la retrocessione dei toscani in Serie B, \u00e8 stato spesso arretrato alla linea a quattro di difesa e utilizzato nel ruolo di terzino sinistro per sopperire alle assenze di Tosto e Raggi.\nRitorno al Milan.\nIl 9 giugno 2008 \u00e8 stato riscattato dal Milan in cambio della seconda met\u00e0 del cartellino di Marzorati, gi\u00e0 in compropriet\u00e0 con i toscani.\nL'8 dicembre 2009 ha esordito in Champions League in Zurigo-Milan 1-1, partita valida per l'ultima giornata della fase a gironi dell'edizione 2009-2010.\nPer via degli infortuni di alcuni compagni, Antonini \u00e8 diventato, per un periodo, titolare nel ruolo di terzino sinistro ed \u00e8 riuscito a inanellare una serie di buone prestazioni per le quali gli \u00e8 stato offerto un prolungamento di contratto fino al 30 giugno 2014 accettato dal giocatore. Il 15 maggio 2010, in occasione della sua centesima presenza in Serie A, ha segnato il suo primo gol in maglia rossonera a San Siro contro la Juventus (3-0). Il 7 maggio 2011 ha vinto il suo primo scudetto con i rossoneri a due giornate dal termine del campionato grazie allo 0-0 contro la Roma.\nIl 6 agosto 2011 ha vinto la Supercoppa italiana con il Milan battendo l'Inter a Pechino per 2-1.\nIn totale con la maglia rossonera ha giocato 111 partite, andando a segno in una occasione.\nGenoa.\nIl 31 agosto 2013 \u00e8 passato a titolo definitivo al Genoa, firmando un contratto triennale fino al 30 giugno 2016, nell'ambito dell'operazione che ha portato Valter Birsa, scelto come contropartita tecnica dell'affare, a Milano. Ha scelto di indossare la maglia numero 3. Ha esordito con la casacca rossoblu il 15 settembre seguente, realizzando un gol in occasione del derby di Genova contro la Sampdoria (sua ex squadra) vinto per 3-0. A partire dalla settima giornata, con l'avvento di Giampiero Gasperini alla guida del Genoa al posto di Fabio Liverani, viene schierato terzo difensore a destra nel 3-4-3 del mister. Chiude la stagione con 26 presenze e 2 gol.\nLa stagione successiva fa il suo esordio in campionato il 21 settembre 2014 in occasione della vittoria casalinga (1-0) contro la Lazio e segna il suo primo gol contro la Juventus il 29 ottobre al 94\u00ba, portando la squadra ligure alla vittoria contro i bianconeri che mancava da cinque stagioni dall'11 aprile 2009.\nIl 12 febbraio 2015 viene messo fuori rosa dalla societ\u00e0 che gli rimprovera il rifiuto al possibile trasferimento al Watford (societ\u00e0 che milita nella Football League Championship, la seconda divisione del campionato di calcio inglese).\nA fine agosto del 2015, non rientrando pi\u00f9 nei piani del tecnico Gasperini, rescinde il contratto con la squadra rossobl\u00f9.\nAscoli.\nIl 4 settembre firma un contratto biennale con il club marchigiano dell', neopromosso in Serie B.\nSegna l'unico gol con la squadra marchigiana il 15 settembre 2015 nella partita Ascoli-Virtus Entella vinta proprio grazie al suo gol.\nLivorno.\nIl 1\u00ba febbraio 2016 si trasferisce in prestito al Livorno sempre in Serie B dove firma un contratto fino a fine stagione.\nPrato.\nIl 22 luglio 2016 viene ufficializzato il suo passaggio al , squadra militante in Lega Pro e ritorna nella citt\u00e0 toscana dopo quattordici anni. Decide per\u00f2 di ritirarsi dal calcio giocato il 23 novembre, entrando nello staff del settore giovanile dei \"Lanieri\".\nIn carriera ha totalizzato complessivamente 181 presenze e 7 reti in Serie A e 125 presenze e 9 reti in Serie B.\nNazionale.\nAntonini ha giocato nel 1999 una partita amichevole con la Nazionale italiana Under-17 contro i pari et\u00e0 svizzeri e nel biennio successivo 4 gare con la Nazionale italiana Under-18, 2 nel 2000 valide per le qualificazioni al Campionato Europeo Under-18 2001 in Polonia e altrettante amichevoli l'anno seguente.\nIl 6 agosto 2010 ha ottenuto la prima convocazione nella Nazionale maggiore da parte del nuovo CT Cesare Prandelli per la partita amichevole contro la del 10 agosto, senza scendere in campo.\nStatistiche.\nPresenze e reti nei club.\n\"Statistiche aggiornate al 23 novembre 2016.\""}
{"id": "707642", "revid": "17351", "url": "https://it.wikipedia.org/wiki?curid=707642", "title": "B-1B Lancer", "text": ""}
{"id": "707645", "revid": "28592", "url": "https://it.wikipedia.org/wiki?curid=707645", "title": "Hockeista", "text": ""}
{"id": "707646", "revid": "17351", "url": "https://it.wikipedia.org/wiki?curid=707646", "title": "B-1B", "text": ""}
{"id": "707648", "revid": "203752", "url": "https://it.wikipedia.org/wiki?curid=707648", "title": "Power lifting", "text": ""}
{"id": "707666", "revid": "838137", "url": "https://it.wikipedia.org/wiki?curid=707666", "title": "Francesco Gaetano Incontri", "text": "Biografia.\nNacque a Volterra il 19 marzo 1704.\nIl 5 maggio 1738 fu eletto vescovo di Pescia.\nIl 29 maggio 1741 fu promosso arcivescovo di Firenze.\nPersonalit\u00e0 dotata di notevole intelligenza e amore per lo studio, si era dedicato alle ricerche in campo filosofico. Fu molto amato per la sua profonda religiosit\u00e0 e la capace guida della diocesi. Non tenne sinodi, ma comp\u00ec un'accurata visita pastorale. Papa Clemente XII lo nomin\u00f2 presidente degli esami sulle virt\u00f9 del beato Giuseppe Calasanzio; Benedetto XIV ebbe grande stima di lui e della sua cultura. Nel conclave del 1769 fu giudicato \"meritevole\" dell'elezione al papato. Pio VI in una sua lettera lo chiam\u00f2 \"venerabile\".\nDi lui restano molti scritti di carattere filosofico e teologico. Compose l'aureo libro \"delle Azioni umane\"; la \"Spiegazione Teologica, Liturgica, e Morale delle Feste\"; scrisse \"Saggi appartenenti alle sacre Ordinazioni\". Tradusse alcune lettere del padre Seedorf per confutare alcuni principi di eresia.\nMor\u00ec il 25 marzo 1781 e venne sepolto nel Duomo di Volterra, sua citt\u00e0 natale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "707667", "revid": "36426", "url": "https://it.wikipedia.org/wiki?curid=707667", "title": "Vescovo di Pescia", "text": ""}
{"id": "707677", "revid": "287204", "url": "https://it.wikipedia.org/wiki?curid=707677", "title": "Fiorentino Palmiotto", "text": "Carriera scacchistica.\nNel 1952 vinse il Campionato Regionale emiliano.\nNel 1958, al torneo della Spezia, consegu\u00ec il titolo di Maestro a tavolino.\nHa vinto il Campionato Italiano di gioco \"lampo\" nel 1965, il Campionato Italiano a squadre nel 1972 come capitano della squadra di Bologna e il Campionato Italiano \"over 60\" nel 1993, 1994 e 1995\nFra i tanti tornei vinti, ricordiamo quello di San Benedetto del Tronto del 1965 e quello di Rovigo del 1976.\nHa fatto parte pi\u00f9 volte della squadra italiana alle Olimpiadi scacchistiche.\nNel 1991 \u00e8 stato nominato Arbitro Internazionale.\n\u00c8 stato consigliere nazionale della FSI.\nMaestro ASIGC del gioco per corrispondenza, nel 1964 ha vinto il 16\u00ba Campionato italiano per corrispondenza.\nIntensa la sua attivit\u00e0 di divulgatore del gioco degli scacchi, anche attraverso la pubblicazione di libri di ricerca storica e di interesse didattico."}
{"id": "707685", "revid": "831312", "url": "https://it.wikipedia.org/wiki?curid=707685", "title": "Giro d'Italia 2007", "text": "Il Giro d'Italia 2007, novantesima edizione della \"Corsa Rosa\", si \u00e8 svolto in 21 tappe dal 12 maggio al 3 giugno 2007, per un totale di 3\u00a0486,2 km, ed \u00e8 stato vinto da Danilo Di Luca.\nDi Luca, abruzzese della Liquigas, si \u00e8 imposto in 92 ore, 59 minuti e 39 secondi (alla media di 37,515\u00a0km/h), precedendo nella classifica finale il lussemburghese Andy Schleck (CSC) di 1'55\" e il veterano Eddy Mazzoleni (Astana) di 2'25\".\nDi Luca si \u00e8 aggiudicato due tappe, la quinta, con arrivo al Santuario di Montevergine, e la dodicesima, con arrivo a Brian\u00e7on, pi\u00f9 la cronometro a squadre de La Maddalena, vinta dalla Liquigas. Soprattutto nelle ultime frazioni ha mostrato le sue qualit\u00e0 di passista, amministrando il vantaggio accumulato in precedenza e replicando agli attacchi degli avversari, in particolare dei corridori della Saunier Duval-Prodir, aggiudicatisi quattro tappe e piazzatisi al primo posto nella classifica a squadre.\nResoconto degli eventi.\nIl Giro aveva preso il via dalla Sardegna l'ultima volta nel 1991. Caprera \u00e8 stata scelta come localit\u00e0 di partenza per commemorare il bicentenario della nascita di Giuseppe Garibaldi, sepolto proprio nell'isola.\nLa Cima Coppi \u00e8 stata ancora una volta il Colle dell'Agnello (quota 2.744\u00a0m, scalato nella 12\u00aa tappa). Rispetto ai passati percorsi, poco spazio \u00e8 stato riservato ad arrivi allo sprint (cinque vinti da Alessandro Petacchi). Ben cinque gli arrivi in salita, tre le cronometro (di cui una a squadre - 1\u00aa tappa - e una cronoscalata - al Santuario d'Oropa posto alla 13\u00aa tappa).\nDue i giorni di riposo: il 15 (per permettere il trasferimento degli atleti dalla Sardegna alla Penisola) e il 28 maggio (dopo la \"fase\" dolomitica). Due sono stati anche gli sconfinamenti: durante la 12\u00aa tappa si \u00e8 arrivati a Brian\u00e7on, in Francia, mentre il 29 maggio (16\u00aa tappa) si \u00e8 giunti in Austria, a Lienz.\nIn questa edizione del Giro \u00e8 stata reintrodotta la maglia bianca (mancava dal 1994, con Evgenij Berzin ultimo vincitore di questa speciale classifica) che ha premiato Andy Schleck come il corridore pi\u00f9 giovane (nato dal 1982 in poi) meglio piazzato in classifica generale.\n198 erano i corridori iscritti (197 partenti), suddivisi in 22 squadre (19 del circuito UCI ProTour, 3 invitate) da 9 componenti ciascuna.\nIl numero uno, assegnato solitamente al corridore vincitore della precedente edizione, quest'anno \u00e8 stato affidato a Paolo Bettini (detentore della maglia iridata), poich\u00e9 Ivan Basso non ha preso parte alla kermesse. Ultimo della classifica, al 141\u00ba posto, \u00e8 giunto il giovane Oscar Gatto (Gerolsteiner) a 3.41'39\" da Di Luca.\nIl corridore pi\u00f9 anziano del Giro 2007 \u00e8 stato Andrea No\u00e8, che a 38 anni ha vestito anche la maglia rosa; il pi\u00f9 giovane Ivan Rovny della Tinkoff, classe 1987.\nErano previsti abbuoni (salvo per le tappe a cronometro) all'arrivo di 20, 12 e 8 secondi ai primi 3 classificati e ai Traguardi Garibaldi (6\", 4\" e 2\"), che vanno a sostituire in questa edizione i traguardi Intergiro e Gazzetta 110. Contrariamente alle scorse stagioni, per questo traguardo (vinto dal russo della Tinkoff Michail Ignat'ev) non \u00e8 stata assegnata alcuna maglia.\nDettagli delle tappe.\n1\u00aa tappa.\nCronometro a squadre, disputata su un percorso vallonato (pendenze massime 10% a met\u00e0 percorso) e tecnico disposto tra le isole dell'omonimo arcipelago.\nLa tappa \u00e8 stata vinta dalla Liquigas di Danilo Di Luca, che ha staccato l'Astana capitanata da Paolo Savoldelli ed Eddy Mazzoleni di 13\". La maglia rosa \u00e8 andata ad Enrico Gasparotto, altro uomo Liquigas, primo della sua squadra a tagliare il traguardo di La Maddalena. Diverse le cadute, tra cui quella di Yaroslav Popovych (Discovery Channel), senza conseguenze.\n2\u00aa tappa.\nIl percorso odierno ha seguito la costa nord - occidentale sarda. Dopo il passaggio da Alghero, lievi strappi con discese tecniche fino all'arrivo.\nUn gruppo di fuggitivi della \"prima ora\", sgranatosi, \u00e8 stato raggiunto ad una decina di chilometri da Bosa dal plotone. Diversi scatti sono susseguiti fino agli ultimi chilometri, ma la \"Milram\" ha tirato il gruppo alla volata, nonostante una drammatica caduta ai 1200\u00a0m dall'arrivo. La vittoria di tappa \u00e8 andata a Robbie McEwen, che ha avuto la meglio su Paolo Bettini e Alessandro Petacchi. Danilo Di Luca, per il computo dei migliori piazzamenti, indossa il simbolo del primato.\n3\u00aa tappa.\nLa frazione si \u00e8 svolta in buona parte nella neonata (oggi soppressa) provincia del Medio Campidano, per concludersi a Cagliari. Dopo il passaggio da Villasimius, il percorso ondulato lascia spazio ad una lunga pianura, fino all'arrivo. L'ultimo chilometro era in lastricato.\nLa tappa \u00e8 stata movimentata da una fuga di cinque corridori al primo chilometro. In due (Giovanni Visconti della Quick Step-Innergetic e Michail Ignat'ev della Tinkoff) hanno resistito fino a 4\u00a0km dall'arrivo, dove Alessandro Petacchi si \u00e8 imposto in volata, guadagnando anche la maglia ciclamino. La maglia di leader torna a Gasparotto, sempre grazie ai migliori piazzamenti.\n4\u00aa tappa.\nLa tappa ha seguito la Costiera amalfitana e la Penisola sorrentina, dove era posto sul Picco Sant'Angelo il GPM di terza categoria. Dopo essere giunti nell'entroterra campano e passati per Avellino, parte la salita del Santuario di Montevergine: 14\u00a0km al 5% di pendenza media. L'ultimo a vincere in questa sede (che ha visto tre volte l'arrivo del Giro) fu Damiano Cunego nel 2004.\nLa frazione \u00e8 stata vinta da Danilo Di Luca (che guadagna la maglia rosa) in una volata ristretta su Ricc\u00f2 e Cunego. Inconcludenti la fuga da lontano di tre atleti (tra cui Pavel Brutt che guadagna punti utili alla classifica GPM) e vari scatti dal gruppo sull'ultima ascesa (importante quella di Julio Alberto P\u00e9rez Cuapio). Una caduta ai 70\u00a0km dall'arrivo, causa pioggia, ha coinvolto circa 60 corridori, tra cui Axel Merckx, Enrico Gasparotto e Paolo Bettini.\n5\u00aa tappa.\nIl Giro dedicato a Giuseppe Garibaldi ha tra le sedi di partenza di tappa Teano. Il percorso della frazione, pressoch\u00e9 piatto, sfiora Cassino e attraversa la Provincia di Frosinone, per terminare a Frascati (gi\u00e0 sede d'arrivo di tappa di Giro e Tirreno-Adriatico e dei campionati del mondo nel '55). Unica asperit\u00e0 una salitella a 17\u00a0km dal traguardo (terza categoria).\nLa tappa si \u00e8 conclusa in volata. Buffaz e Ignatiev tentano la fuga da lontano, con il primo che non mantiene il passo del russo. Entrambi vengono ripresi e, ai 20\u00a0km dal traguardo, inizia una serie di scatti (prima Rabon, poi Sella - primo sul GPM - e Serrano), conclusasi con il tentativo di Aggiano a 3\u00a0km. In volata si impone Robert F\u00f6rster (\"Gerolsteiner\") su Hushovd e Petacchi (che riprende la \"ciclamino\").\n6\u00aa tappa.\nPercorso movimentato, con le scalate del Terminillo (vetta storica del Giro) a met\u00e0 strada, della Forca Capistrello e della Forca di Cerro, la cui ascesa presentava uno strappo del 17%. La corsa rosa non transitava dal 2004 a Spoleto (vittoria di Robbie McEwen).\nPrima fuga in porto del Giro 2007. Cinque i fuggitivi, che ottengono sulla seconda ascesa un vantaggio massimo di 7' 55\" sul gruppo maglia rosa. Nel tratto duro della Forca di Cerro, il gruppo di testa si fraziona, lasciando strada libera a Marco Pinotti (\"T-Mobile\") e Luis Felipe Laverde Jimenez (\"Ceramiche Panaria - Navigare\"). I due arrivano per primi a Spoleto, con Pinotti che cede la vittoria al colombiano, accontentandosi della maglia rosa, strappata a Danilo Di Luca. Il gruppo trainato da Alessandro Petacchi giunge a 7'09\".\n7\u00aa tappa.\n\u00c8 la tappa pi\u00f9 lunga del Giro, che ha presentato come unica asperit\u00e0 il valico Croce a Mori, salita lunga ma impercettibile. L'arrivo \u00e8 posto nell'Autodromo del Mugello, percorso interamente dai corridori, dove si \u00e8 arrivati gi\u00e0 nel Giro del '77.\nNella lunga tappa, dopo 40\u00a0km parte una fuga di quattro corridori, che acquisiscono un vantaggio massimo di 11' sul gruppo della maglia rosa. Quest'ultimo impone successivamente un ritmo veloce, andando a riprendere i fuggitivi e garantendo un arrivo in volata: sulla linea d'arrivo del \"Mugello\", s'impone Alessandro Petacchi, su Thor Hushovd e Paolo Bettini.\n8\u00aa tappa.\nPercorso divisibile in due parti: la prima presenta due scalate (Passi della Futa e Sestola) con molti \"mangia e bevi\" (2000\u00a0m complessivi di dislivello); la seconda \u00e8 totalmente pianeggiante fino al traguardo di Fiorano, sotto il quale si \u00e8 passati due volte. Ai 20\u00a0km dall'arrivo, si \u00e8 percorso il Circuito della Ferrari.\nDopo 24\u00a0km \u00e8 partita una fuga di 27 corridori (tra cui Bettini, Sella, Hincapie, Bruseghin e No\u00e8), poi ridotti a 22 (Ricc\u00f2 era tra questi), andata in porto. Arvesen ha battuto Bettini (che, a sua volta si era lanciato all'inseguimento di Sella) allo sprint, prendendone bene la scia. La maglia rosa, Pinotti, arriva in gruppo a 4' 19\", quanto basta per mantenerla. Molto pi\u00f9 indietro McEwen, a 24', in difficolt\u00e0 gi\u00e0 sulla prima ascesa.\n9\u00aa tappa.\nAnche questa tappa ha presentato un tratto collinare (con un GPM), nello scavalcare l'Appennino, e un altro in piano, lungo la Versilia. L'ultima volta che il Giro \u00e8 arrivato a Camaiore era il 2002.\nIl gruppo ha proceduto ad andatura amatoriale fino al GPM, dove sono partiti lungo la discesa cinque corridori, ridottisi a quattro. I fuggitivi sono stati poi ripresi a 5\u00a0km dall'arrivo dal plotone, regolato in volata da Danilo Napolitano (\"Lampre - Fondital\") su McEwen e Petacchi.\n10\u00aa tappa.\nLa tappa ha percorso la Riviera ligure fino a Genova, passando per le Cinque Terre e sorvolando Portofino. 3 Gran Premi della montagna, compreso l'inedito arrivo in salita della Madonna della Guardia.\nUna fuga di 6 corridori (tra cui George Hincapie) anima buona parte della corsa dal 70\u00b0 chilometro. Il gruppo tira e raggiunge i battistrada sull'ultima salita. Qui rompe gli indugi prima Danilo Di Luca (\"Liquigas\"), che subito si rialza, poi Andy Schleck (\"CSC\") in compagnia di Emanuele Sella (\"Ceramiche Panaria\"), ripresi da uno scatto secco di Leonardo Piepoli (\"Saunier Duval\"). I suoi compagni Riccardo Ricc\u00f2 e Gilberto Simoni controllano la situazione, rilasciando Di Luca (2\u00b0). Alle spalle di Piepoli, arrivano alla spicciolata. Andrea No\u00e8 \u00e8 nuova maglia rosa a 38 anni.\n11\u00aa tappa.\nClassica tappa di trasferimento, completamente pianeggiante, ad un giorno dalla prima tappa alpina. Si arriva a Pinerolo, dove nel Giro del '49 Fausto Coppi comp\u00ec una delle sue imprese pi\u00f9 celebri.\nIl gruppo \u00e8 rimasto tranquillo sul percorso, riprendendo l'unico fuggitivo di giornata (Buffaz della \"Cofidis\", colto nella fuga da una crisi dovuta allo stress) ai meno 15. Arrivo in volata, sull'asfalto umido: Petacchi vince su Balducci e McEwen, ma proprio sulla linea d'arrivo cade Trussov della \"Tinkoff\", provocando l'\"effetto domino\" su buona parte del plotone. Coinvolto senza conseguenze No\u00e8. Paura per Paolo Bettini e Yaroslav Popovych. Paolo Savoldelli urta la balaustra e compromette le proprie possibilit\u00e0 di classifica: nei giorni seguenti far\u00e0 da gregario per il suo compagno Eddy Mazzoleni.\n12\u00aa tappa.\nLa frazione ha presentato la Cima Coppi (Colle dell'Agnello, 2744\u00a0m), la scalata dell'Izoard e il muro finale di 1,5\u00a0km a Brian\u00e7on. Primo sconfinamento del Giro 2007.\nDopo 14\u00a0km scattano in due (Le Boulanger e Riblon), guadagnando un vantaggio massimo di 17' 30\" sulle prime rampe dell'Agnello. Qui inizia il forcing della \"Saunier Duval - Prodir\", che screma il corposo gruppo degli inseguitori, con Riccardo Ricc\u00f2 che, esaurito il suo lavoro, perde contatto. Rimangono appena in 7 a seguire i battistrada sull'Izoard, dove questi ultimi verranno ripresi alla spicciolata e dove toccher\u00e0 a Stefano Garzelli e Leonardo Piepoli cedere. A Brian\u00e7on scatta Di Luca: gli resiste solo Gilberto Simoni, che comunque verr\u00e0 sconfitto dall'atleta abruzzese per circa mezza bicicletta.\n13\u00aa tappa.\nBreve cronoscalata da Biella al Santuario di Oropa lunga 12,8\u00a0km che presenta pendenze massime del 13%. L'ultima volta il Giro vi giunse nel '99, con una delle ultime vittorie di Marco Pantani.\nLa cronometro \u00e8 stata vinta da Marzio Bruseghin, campione italiano di specialit\u00e0, che si \u00e8 imposto su Leonardo Piepoli per un solo secondo e guadagna il secondo posto in \"generale\". Con 8\" di ritardo, Danilo Di Luca (terzo di giornata), mantiene il possesso di maglia rosa e verde. Buone le prestazioni degli scalatori, solitamente meno capaci nelle classiche cronometro.\n14\u00aa tappa.\nTappa di 198\u00a0km da Cant\u00f9 a Bergamo, che ripercorre a grandi linee il Giro di Lombardia. Si \u00e8 affrontata la salita pi\u00f9 lunga del Giro, il Passo di San Marco (26,7\u00a0km).\nSul Passo San Marco, dopo pochi chilometri, partono in fuga 11 corridori, tra cui Paolo Bettini e Kurt-Asle Arvesen (gi\u00e0 protagonisti nella tappa di Fiorano). Nella discesa successiva escono i compagni di squadra Paolo Savoldelli ed Eddy Mazzoleni; subito a ruota Stefano Garzelli e Gilberto Simoni, che raggiungono i battistrada. Sulla seconda salita (Dossena) il vantaggio del gruppo di testa sul \"maglia rosa\" trainato da Di Luca, in compagnia di Schleck e Cunego \u00e8 di 1'. Simoni tenta la sortita sullo strappo di Bergamo Alta, prendendo un discreto vantaggio su Garzelli, che lo rimonta solo negli ultimi 50\u00a0m, vincendo la frazione. Simoni guadagna 50\" su Di Luca, salendo in quinta posizione.\n15\u00aa tappa.\nClassica tappa dolomitica, prima del secondo giorno di riposo, con la scalata di 4 GPM, compreso l'arrivo in salita (Passo San Pellegrino, Passo Giau, Passo Tre Croci e l'arrivo delle Tre Cime di Lavaredo). Oltre 5000 i metri di dislivello, con l'ultima ascesa che presenta punte massime del 18%. Diciotto anni fa (ultima volta che il Giro ha fatto tappa sopra Misurina) si impose il colombiano Herrera.\nTappa movimentata sulla prima ascesa, grazie alla fuga di Riccardo Ricc\u00f2 e Leonardo Piepoli della \"Saunier Duval\", subito agganciati da Iv\u00e1n Parra e Julio Alberto P\u00e9rez Cuapio. I quattro rimontano sui fuggitivi della prima ora, guadagnando un vantaggio massimo di 4' 10\" sulla maglia rosa. Danilo Di Luca rimane senza gregari sulle successive salite, ed \u00e8 costretto a difendersi e tirare un ristretto plotone. Nella discesa del Giau Savoldelli aiuta Mazzoleni a sferrare un attacco, guadagnando alcuni minuti. Quest'ultimo diventa per un breve tratto \"leader\" virtuale del Giro (con oltre 3' 15\" di vantaggio su Di Luca). Sulla salita delle \"Tre Cime\" Ricc\u00f2 vince la tappa, affiancato dalla nuova maglia verde Piepoli; negli inseguitori Di Luca trova la forza di scattare, recuperando secondi su Mazzoleni (nuovo 2\u00ba in classifica generale) e guadagnandone altri sui corridori pretendenti al titolo.\n16\u00aa tappa.\nMero \"trasferimento\", con il passaggio sul GPM di Passo di Campolongo dopo 45\u00a0km, il varco della frontiera in Austria (secondo sconfinamento del Giro) e gli strappi che portano al Bannsberg. Da Lienz, dove nel '94 Michele Bartoli ottenne la prima vittoria nella \"corsa rosa\", si snoda un circuito di 15\u00a0km, completamente pianeggiante.\nIl gruppo parte con \"riserva\": sul Passo di Campolongo si teme la neve, pertanto nessuno scatto fino a Dobbiaco. Qui Mangel (\"AG2R\") rompe gli indugi, seguito in pi\u00f9 riprese da una dozzina di corridori, che si compattano in pi\u00f9 gruppetti. All'inizio degli strappi del Bannberg scatta dal plotone Stefano Garzelli, in ritardo di oltre 20' in classifica generale. Riesce a sopravanzare tutti i fuggitivi e vincere la tappa con 1' sui pi\u00f9 immediati inseguitori e 8' 10\" sulla maglia rosa, che ha lasciato spazio.\n17\u00aa tappa.\nIl percorso ha previsto il ritorno in Italia dopo il passaggio sul Passo di Monte Croce Carnico. La lunga discesa ha portato in Friuli, dove si sono scalato il muro di Tualis (3,5\u00a0km al 10%) e lo Zoncolan (10\u00a0km al 13% di media e punte del 22%), partendo da Ovaro. Gilberto Simoni vinse nel 2003 in solitaria, scalando il monte dal versante opposto e meno duro.\nDopo 40\u00a0km partono in fuga 12 corridori, tra cui Massimo Codol, Dario David Cioni e il solito Paolo Bettini. L'alta media porta gli atleti relativamente presto sulle pendici dello Zoncolan. I battistrada vengono ripresi alla spicciolata da Gilberto Simoni, Leonardo Piepoli e il sorprendente Andy Schleck, che acquisiscono margine su Damiano Cunego e un Di Luca sulla difensiva. All'ultimo chilometro, Piepoli lancia il suo capitano, che bissa il successo del 2003.\n18\u00aa tappa.\nNessuna asperit\u00e0, essendo il percorso totalmente pianeggiante. Arrivati a Riese Pio X, si \u00e8 percorso per due volte un anello di 17\u00a0km.\nUna fuga di 7 corridori (tra cui Francisco Vila) \u00e8 stata ripresa a pochi chilometri dal traguardo. Arrivo in volata con 2 cadute agli 800 e 500 metri. Alessandro Petacchi, subito al vento a causa delle suddette cadute, mantiene la posizione e vince, incrementando i punti per la maglia ciclamino.\n19\u00aa tappa.\nPer 90\u00a0km il percorso era pianeggiante. Da Schio si \u00e8 saliti fino al Pian delle Fugazze (pendenze massime del 15%). Poi lunghissima discesa fino a Riva del Garda, passando per Rovereto e morbida e breve risalita verso Passo Ballino, trampolino di lancio verso il traguardo.\nLa bagarre inizia sul Pian delle Fugazze: Piepoli e Di Luca fanno movimento, prima dello scatto di Mazzoleni, placcato dagli uomini di classifica. Vi \u00e8 selezione e molti perdono contatto nel gruppo principale. Lungo la discesa, partono in momenti diversi una dozzina di corridori. Iban Mayo rimarr\u00e0 solo in testa sul Passo del Ballino, regalando la quarta vittoria per la \"Saunier Duval\" timonata da Pietro Algeri.\n20\u00aa tappa.\nLa terza cronometro del Giro ha seguito lo stesso percorso dei Mondiali 2004 di specialit\u00e0. Il primo segmento presenta un tratto al 10% (Costermano), poi 30 chilometri pianeggianti, con arrivo nei pressi dell'Arena. Nel 1984 Francesco Moser qui vinse il suo unico Giro.\n\u00c8 Paolo Savoldelli a dominare l'ultima prova a tempo del Giro, anticipando il compagno di squadra Eddy Mazzoleni (che guadagna il 3\u00ba posto in classifica generale, scalzando Simoni e Cunego) e il pi\u00f9 quotato David Zabriskie. Di Luca si difende su Schleck e ipoteca la corsa rosa.\n21\u00aa tappa.\nUltima tappa con consueto finale a Milano, con il circuito lungo 5\u00a0km di Corso Venezia da ripetere dieci volte. Unico GPM \u00e8 stato il poco pericoloso Passo Tre Termini, nei pressi di Iseo.\nGli scatti dei corridori nei primi chilometri erano dovuti a \"visite parenti\". Passerella finale che ha portato al trionfo del Giro Danilo Di Luca e alla vittoria di tappa Alessandro Petacchi, alla quinta volata vincente."}
{"id": "707686", "revid": "124761643", "url": "https://it.wikipedia.org/wiki?curid=707686", "title": "Rossano Veneto", "text": "Rossano Veneto (\"Ros\u00e0n\" // in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl paese \u00e8 situato all'intersezione tra le province di Vicenza, Padova e Treviso.\nStoria.\nRossano Veneto ha certamente origini romane (con \"fundus Roxianus\" si indicavano i possedimenti di un certo \"Roxius\"), ma notizie pi\u00f9 precise si hanno solo dalla met\u00e0 dell'XI secolo, quando la nobildonna Ermiza e suo figlio Forzura vi fondarono un castello. Il fortilizio si trovava in corrispondenza dell'attuale parrocchiale, attorno alla quale sussistono i fossati che lo difendevano.\nDa Ermiza discese la famiglia che venne in seguito detta da Rossano e che diede alcune personalit\u00e0 di rilievo al Comune di Treviso.\nPer tutto il medioevo Rossano segu\u00ec le sorti di Bassano. Fu come questa legata ai da Romano e nel 1175 entr\u00f2 nell'orbita del Comune di Vicenza, per poi passare, poco dopo, a Padova.\nDopo la caduta di Ezzelino III, Bassano si rese Comune indipendente e anche Rossano assunse una certa autonomia. Di questo periodo abbiamo notizia di alcune liti fra le due comunit\u00e0.\nAll'inizio del Quattrocento il Bassanese, e cos\u00ec Rossano, pass\u00f2 sotto il dominio della serenissima. Venezia port\u00f2 pace e una certa prosperit\u00e0; nel territorio vennero scavati canali che, alimentati dalle acque del Brenta, azionavano mulini, cartiere, segherie e magli.\nNel 1797 Venezia si arrese a Napoleone. Gli anni successivi videro una situazione incerta e assai instabile dal punto di vista politico e proprio a Rossano si stanziarono truppe francesi in lotta con gli Austriaci. Caduto Napoleone nel 1815, il paese divenne parte del regno lombardo-veneto, per poi passare, nel 1866, al Regno italiano.\nDal 26 marzo 1918 vi aveva sede il Comando del VI Gruppo (poi 6\u00ba Gruppo caccia) che resta fino al 1\u00ba agosto 1919.\nEconomia.\nAgricoltura.\nI principali prodotti dell'agricoltura sono i cereali, l'uva e quelli derivati dagli allevamenti del bestiame.\nIndustria.\nNel 1971 viene fondata a Rossano Veneto la OZ Spa, produttore di cerchi in lega leggera per automobili e motocicli. Fra le industrie del comune Wilier Triestina, F.lli Dissegna, Fiorese Bernardino Spa, Fiorese Lubriservice Srl, \nOfficine Bragagnolo, Favini, Lando, Stragliotto, Imarc, Selle San Marco, Alpes Manifattura Filati, I.R.M.A.costruzione veicoli industriali, Frigoveneta srl, Techfrost, Vasku Martina.\nAmministrazione.\nAltre informazioni amministrative.\nLa denominazione del comune fino al 1867 era Rossano."}
{"id": "707687", "revid": "42081", "url": "https://it.wikipedia.org/wiki?curid=707687", "title": "Liberal-riformismo", "text": ""}
{"id": "707700", "revid": "1543377", "url": "https://it.wikipedia.org/wiki?curid=707700", "title": "Jean-Baptiste-Ren\u00e9 Robinet", "text": "L'opera.\nNella sua opera \"La natura\" (\"De la Nature\"), pubblicata nel 1761, Robinet formul\u00f2 l'ipotesi che gli organismi viventi si trasformino in modo tale da formare una catena ininterrotta, idea che svilupp\u00f2 successivamente in \"Considerazioni filosofiche sulla gradazione delle forme dell'essere, o i tentativi della natura per imparare a produrre l'uomo\" (\"Consid\u00e9rations philosophiques de la gradation des formes de l'\u00eatre, ou les essais de la nature qui apprend \u00e0 faire l'homme\") e in \"Parallelismo fra la condizione e le facolt\u00e0 dell'uomo e la condizione e le facolt\u00e0 degli altri animali\" (\"Parall\u00e8le de la condition et des facult\u00e9s de l'homme avec la condition et les facult\u00e9s des autres animaux\"), pubblicati nel 1768 e nel 1769. Scrive anche: \u00abNella sequenza prodigiosamente varia dagli animali inferiori all'uomo, vedo la Natura al lavoro avanzare a tentoni verso quell'Essere superiore che corona la sua opera. Per quanto sia impercettibile il progresso che essa fa con un solo passo, cio\u00e8 con qualsiasi nuovo prodotto, con ogni variazione del progetto primitivo che sia realizzata, esso diviene molto chiaro dopo un certo numero di metamorfosi. [\u2026] Quando si studia la macchina umana, questa moltitudine immensa di sistemi combinati in uno solo, questa enorme quantit\u00e0 di parti, di molle, di motori, di ingranaggi, di movimenti, il cui numero schiaccia la mente, sebbene non se ne conosca che una minima parte, non ci si stupisce che sia stata necessaria una successione cos\u00ec lunga di aggiustamenti e di spostamenti, di composizioni e di dissoluzioni, di addizioni e di soppressioni, di alterazioni, di cancellazioni, di trasformazioni di tutti i generi, per portare a un'organizzazione cos\u00ec sapiente e meravigliosa.\u00bb Robinet tuttavia non \u00e8 che uno dei numerosi precursori della teoria dell'evoluzione delle specie che sar\u00e0 poi enunciata e codificata nell'opera di Darwin.\nRobinet fu anche uno dei continuatori dell\u2032\"Encyclop\u00e9die\", di cui pubblic\u00f2 nel 1776-1777 un supplemento in quattro volumi, in collaborazione in particolare con Panckoucke. Partecip\u00f2 inoltre all'edizione del \"Dizionario universale delle scienze morali, economiche, politiche e diplomatiche, o Biblioteca dell'uomo politico e del cittadino\" (\"Dictionnaire universel des sciences morale, \u00e9conomique, politique et diplomatique, ou Bibliotheque de l'homme-d'\u00e9tat et du citoyen\") nel 1777-1778.\nSi devono peraltro a Robinet, che fu censore reale prima della Rivoluzione francese, diverse traduzioni in francese dall'inglese, in particolare di opere di David Hume, di Frances Sheridan e di John Gregory."}
{"id": "707702", "revid": "125742001", "url": "https://it.wikipedia.org/wiki?curid=707702", "title": "Taxxi 2", "text": "Taxxi 2 (\"Taxi 2\") \u00e8 un film del 2000 diretto da G\u00e9rard Krawczyk.\n\u00c8 il s\u00e9guito di \"Taxxi\" scritto da Luc Besson e diretto da G\u00e9rard Pir\u00e8s nel 1998. A questo film sono seguiti \"Taxxi 3\" nel 2003, \"Taxxi 4\" nel 2007 e \"Taxxi 5\" nel 2018.\nTrama.\nDaniel, il giovane tassista marsigliese \u00e8 pronto a mettere radici al rapporto tra lui e la sua ragazza, Lilly. Infatti si reca a casa sua per conoscere i suoi genitori. Il padre di Lilly per\u00f2, inizialmente, non sta molto simpatico a Daniel, infatti egli \u00e8 un ex militare, il generale Bertineau.\nNel frattempo, Marsiglia si prepara ad accogliere il ministro della difesa giapponese, che viene in visita per vedere le tattiche anti-gang messe in atto dalla polizia.\nA casa di Lilly, il generale sta raccontando aneddoti della guerra d'Algeria. Viene per\u00f2 interrotto dallo squillo del \"telefono rosso\": \u00e8 il ministro francese, che gli ricorda che anche lui deve essere presente alla cerimonia d'accoglienza del ministro giapponese. Bertineau, essendosene dimenticato, chiama subito il suo autista, che per\u00f2 fa un incidente in macchina. Ora la situazione \u00e8 critica: Bertineau deve essere all'aeroporto entro 15 minuti. Daniel si offre di accompagnarlo e, grazie alla sua straordinaria Peugeot 406 modificata, riuscir\u00e0 a portarlo a destinazione in tempo, entrando addirittura in pista, mentre l'aereo giapponese sta atterrando. \u00c9milien, suo grande amico e ispettore di polizia, che \u00e8 l\u00ec, riconosce Daniel.\nDaniel vorrebbe tornare a casa da Lilly, ma viene invitato a fermarsi alla festa, dove viene presentata dal commissario Gibert la \"Cobra\", una Peugeot 605 corazzata, ideata per proteggere le autorit\u00e0. Gibert elenca una sfilza di qualit\u00e0 dell'auto, che stupiscono il pubblico, ma quando d\u00e0 una botta al tettuccio, gli airbag si gonfiano istantaneanente, schiacciando l'autista, che viene portato via. Nessuno \u00e8 abbastanza bravo da guidare la Cobra, tranne Daniel, che viene convinto ad accompagnare il ministro giapponese...\nIntanto \u00c9milien e Petra, sua collega e fidanzata, si stanno preparando con alcuni colleghi per mettere in scena uno degli attacchi fasulli. Vengono per\u00f2 raggiunti da dei ninja, che li picchiano e rapiscono Petra.\nDopo il primo attacco finto sgominato, il ministro giapponese \u00e8 soddisfatto, ma procedendo verso il seguente Daniel si ferma, insospettito da due camion parcheggiati. Gibert lo tranquillizza, e Daniel riparte, infilandosi in mezzo ai camion. L\u00ec, la Cobra viene bloccata e isolata dalla scorta: sono dei membri della Yakuza che vogliono rapire il ministro: tagliano il tetto della Cobra e lo portano sul cavalcavia soprastante, sistemandolo in macchina a fianco a Petra.\n\u00c9milien vuole salvare Petra e una guardia del corpo giapponese vuole recuperare il suo ministro. Daniel d\u00e0 il suo aiuto riconoscendo le auto dei sospetti: tre Mitsubishi Lancer Evolution nere. Grazie ad un ex collega, Daniel riesce a rintracciare la posizione dei criminali: sono a Parigi, nascosti in un edificio in costruzione. I tre non sanno per\u00f2 come raggiungere Parigi in breve tempo e, ancora una volta, Daniel trova una soluzione: essendo in credito con Bertineau, gli spiega la situazione. Allora il generale li fa salire con il taxi su un C-130.\nMentre sorvolano Parigi, Bertineau apre il portellone posteriore dell'aereo, cos\u00ec Daniel, \u00c9milien e la spia giapponese si gettano gi\u00f9 in macchina, con dei paracadute legati al taxi stesso. In questo modo atterrano e raggiungono l'edificio in costruzione. L\u00ec riescono a liberare Petra e il ministro, facendo fuori i ninja. Gli altri Yakuza per\u00f2, si accorgono che stanno scappando sul taxi e cos\u00ec montano anche loro in macchina. L'inseguimento attraversa mezza Parigi. Daniel si rende conto che, essendo cos\u00ec tanti in macchina, non riuscir\u00e0 ad andare pi\u00f9 veloce dei giapponesi. Chiede aiuto al generale Bertineau, il quale fa bloccare l'uscita di un tunnel da militari e carri armati. Prendendo velocit\u00e0 ed estraendo delle strane \"ali\" dal taxi, Daniel riesce a sorvolare i carri armati, mentre i criminali rimangono accerchiati dai militari.\nDaniel accompagna il ministro giapponese alla parata delle forze dell'ordine.\nAccoglienza.\nIncassi.\nIn tutto il mondo il film ha incassato 60.726.164 $."}
{"id": "707708", "revid": "339392", "url": "https://it.wikipedia.org/wiki?curid=707708", "title": "Carlo Vittorio Amedeo Delle Lanze", "text": ""}
{"id": "707719", "revid": "74173", "url": "https://it.wikipedia.org/wiki?curid=707719", "title": "Taxi 2", "text": ""}
{"id": "707728", "revid": "729019", "url": "https://it.wikipedia.org/wiki?curid=707728", "title": "Russula nana", "text": "\"Russula nana\" Killerm., Denkschr. K\u00f6nigl.-Baier. Bot. Ges. Regensburg 20: 38 (1936).\nDescrizione della specie.\nCappello.\n1,5-3 cm di diametro, da globoso a convesso, poi appianato, leggermente depresso al centro.\nLamelle.\nMediamente spaziate, libere, brevemente forcate al gambo, bianche, con leggeri riflessi grigiastri.\nGambo.\n2-4 cm, claviforme, fragile, rugoloso, reticolato, bianco, bruno-grigiastro al tocco.\nCarne.\nFragile, molle, acquosa nel gambo, bianca, leggermente ingrigente.\nSpore.\nBianche in massa, verrucose.\nHabitat.\nFruttifica oltre il limite della vegetazione arborea, su tappeti di Salice nano (Salix).\nCommestibilit\u00e0.\nSospetto. Comunque non edule per via del sapore piccante.\nSpecie simili.\nLa \"R. nana\" si distingue dalla \"Russula emetica\" per le dimensioni molto pi\u00f9 piccole, il diametro del cappello massimo di 5 cm e per l'habitat preferito, cio\u00e8 praterie alpine oltre i 2000 metri d'altezza."}
{"id": "707733", "revid": "30300", "url": "https://it.wikipedia.org/wiki?curid=707733", "title": "Giro 2007", "text": ""}
{"id": "707734", "revid": "30300", "url": "https://it.wikipedia.org/wiki?curid=707734", "title": "90\u00b0 Giro d'Italia", "text": ""}
{"id": "707737", "revid": "339392", "url": "https://it.wikipedia.org/wiki?curid=707737", "title": "Scrofa", "text": ""}
{"id": "707744", "revid": "75142", "url": "https://it.wikipedia.org/wiki?curid=707744", "title": "Cretesi", "text": ""}
{"id": "707747", "revid": "433895", "url": "https://it.wikipedia.org/wiki?curid=707747", "title": "Mosse di Gauss", "text": ""}
{"id": "707749", "revid": "125836061", "url": "https://it.wikipedia.org/wiki?curid=707749", "title": "Il giardino dei Finzi-Contini", "text": "Il giardino dei Finzi-Contini \u00e8 un romanzo di Giorgio Bassani del 1962.\nLa prima stesura avvenne a Santa Marinella (Roma), all'Hotel Le Najadi. Il romanzo fu pubblicato nel 1962 dalla Giulio Einaudi Editore: presentava in copertina la pittura a olio su tela \"Nu couch\u00e9 bleu\", del 1955, di Nicolas De Sta\u00ebl e, a pagina 88 a fronte, la riproduzione dell'acquaforte \"Campo di tennis\" di Giorgio Morandi del 1923. Il romanzo vinse il premio Viareggio nello stesso anno.\nNel 1974 \"Il giardino dei Finzi-Contini\" conflu\u00ec, con numerose varianti, nella trilogia \"Il romanzo di Ferrara\" come terza parte della raccolta, nella quale l'autore accolse romanzi e racconti l\u00ec ambientati. Nuove modifiche furono operate da Bassani per l'edizione del 1976; altre ingenti variazioni apparvero pure nell'edizione definitiva del 1980.\nIl primo testo narrante le vicende della famiglia Finzi-Contini venne pubblicato sul numero di febbraio della rivista \"Il caff\u00e8 politico e letterario\" nel 1955, con il titolo \"Il giardino dei Finzi-Contini (Primo appunto)\"; qui il protagonista \u00e8 un giovane ingegnere milanese, di nome Sandonnino, mandato a Ferrara a lavorare in una fabbrica di gomma sintetica; le vicende sono narrate in terza persona, secondo la prospettiva del protagonista (mentre nella stesura definitiva \u00e8 utilizzata la prima persona dell'io narrante).\nDal romanzo \u00e8 stato tratto il film omonimo, diretto da Vittorio De Sica nel 1970. Bassani collabor\u00f2 con la realizzazione della pellicola e scrisse alcuni dialoghi della sceneggiatura, ma prese le distanze dall'opera quando la vide realizzata.\nGenesi.\nIl racconto sarebbe ispirato alla storia vera di Silvio Magrini, presidente della comunit\u00e0 ebraica di Ferrara dal 1930, e della sua famiglia: la moglie Albertina, l'anziana suocera Elisa, la figlia Giuliana (non identificata, per\u00f2, con la Mic\u00f2l del romanzo) e il figlio Uberto. Borghesi, benestanti, di spirito patriottico (Silvio part\u00ec volontario nella Grande Guerra), essi abitavano nella villa ferrarese descritta nel romanzo, al numero civico 76 di via Borgo Leoni, col famoso giardino, il campo da tennis e il cane Jor. Rimasta nella citt\u00e0 estense dopo la promulgazione delle leggi razziali del 1938, la famiglia Magrini, in seguito all'armistizio dell'8 settembre 1943 ed all'occupazione nazista del Paese, sub\u00ec il destino persecutorio di tanti altri ebrei italiani. Silvio venne ricoverato a settembre nell'ospedale Sant'Anna, dove fu arrestato dai nazifascisti il 15 novembre e deportato nel campo di transito di Fossoli (in provincia di Modena); qui il 26 febbraio 1944 venne caricato su un treno per essere deportato ad Auschwitz col primo convoglio di italiani, e ucciso all'arrivo. La moglie Albertina, rimasta inizialmente in campagna con la vecchia madre, scopr\u00ec all'inizio del 1944 dell'arresto del marito e, angosciata per la sua sorte, torn\u00f2 a Ferrara; nel marzo del 1944 fu arrestata da un gruppo di fascisti nella sua casa di via Borgo Leoni e fin\u00ec anche lei deportata e uccisa a Auschwitz.\nA confermarlo ci sarebbe un dossier trovato dentro uno degli armadi in acciaio dell'archivio nazista, oggi conservato presso l'Istituto per la ricerca internazionale della Croce Rossa (Its) di Bad Arolsen, in Germania; ulteriore conferma ne d\u00e0 anche Andrea Pesaro, nipote di Silvio Magrini, nonch\u00e9 presidente della comunit\u00e0 ebraica di Ferrara. Inoltre, lo stesso autore Giorgio Bassani pochi anni prima di morire dichiar\u00f2 in un'intervista rilasciata al quotidiano Il Resto del Carlino che la famiglia ferrarese protagonista del suo famoso romanzo era veramente esistita: \"\u00abMi sono ispirato alla famiglia del vecchio professore Magrini\u00bb\"\nUna fonte di ispirazione per Bassani fu rappresentata anche dall'esperienza come redattore della rivista letteraria Botteghe Oscure, fondata da Marguerite Chapin, moglie dell'ultimo duca di Sermoneta Roffredo Caetani. Qui conobbe il Giardino di Ninfa, legato alla memoria degli ultimi Caetani e delle loro vicende, che portarono all'estinzione della famiglia..\nTrama.\nPrologo.\nL'inizio del romanzo \u00e8 ambientato nel 1957 presso la necropoli etrusca di Cerveteri, vicino a Roma, dove il protagonista - narratore interno - si trova in gita domenicale assieme ad un gruppo di amici. Il suo pensiero, osservando le tombe etrusche, corre, per associazione d'idee, al cimitero ebraico di Ferrara in via Montebello e alla tomba monumentale dei Finzi-Contini, relegata in una parte abbastanza remota ma comunque visibile, riportandogli cos\u00ec alla memoria il tragico destino che ha travolto i membri di questa famiglia, oramai dimenticata.\nI.\nI Finzi-Contini sono una famiglia ricchissima appartenente all'alta borghesia, che vive nella fiorente comunit\u00e0 ebraica di Ferrara: possiedono una grande villa, con un enorme giardino e un campo da tennis, circondata da muraglioni e cancelli. La famiglia \u00e8 composta dal professor Ermanno, sua moglie Olga, i figli Alberto e Mic\u00f2l (mentre il primogenito, Guido, era morto all'et\u00e0 di sei anni in seguito ad un attacco di paralisi infantile) e l'anziana nonna Regina; ha inoltre alle sue dipendenze molti domestici che lavorano nel loro grande giardino, tra cui il vecchio e fedele contadino veneto Perotti, che \u00e8 il tuttofare della casa.\nDa bambino, il protagonista - anche lui ebreo, ma appartenente alla media borghesia - riesce a frequentare poco i due giovani Finzi-Contini, Alberto e Mic\u00f2l (pressoch\u00e9 suoi coetanei) a causa dell'atteggiamento iperprotettivo da parte dei loro genitori, che li costringono a vivere in una sorta di isolamento sociale (ad esempio i due non frequentavano la scuola pubblica ma studiavano in casa, perch\u00e9 \"\u00abla mamma ha sempre avuto l'ossessione dei microbi. Diceva che le scuole sono fatte apposta per spargere le malattie pi\u00f9 orrende\u00bb\"). Le poche occasioni di incontro sono le festivit\u00e0 ebraiche e le riunioni al Tempio. Nel giugno 1929, tuttavia, avverr\u00e0 un primo significativo incontro tra il protagonista e Mic\u00f2l: in occasione dell'uscita dei tabelloni delle promozioni (l'io narrante frequenta il ginnasio), il protagonista scopre di essere stato rimandato in matematica; disperato, scappa e inizia a vagabondare per la citt\u00e0, finendo per giungere davanti al muro di cinta che delimita il giardino dei Finzi-Contini. Qui incontra Mic\u00f2l, ormai tredicenne, che riesce a consolarlo e lo invita a scavalcare il muro per entrare nel giardino. Per la prima volta il protagonista sente di provare per la giovinetta un sentimento pi\u00f9 forte dell'amicizia e sogna, e allo stesso tempo dispera, di riuscire a darle un bacio, ma poi la ragazza viene richiamata da Perotti e l'occasione sfuma.\nII.\nA questo punto la narrazione fa un salto temporale in avanti di una decina d'anni, ovvero al 1938, anno dell'emanazione delle leggi razziali e della conseguente discriminazione degli ebrei. A causa di queste il protagonista viene allontanato dal club di tennis che era solito frequentare, l\"'Eleonora d'Este\", ma viene subito accolto da Alberto e Mic\u00f2l nel gruppo di ragazzi, per lo pi\u00f9 ebrei e loro coetanei, con cui erano soliti giocare nel loro campo da tennis della \"\u00abmagna domus\u00bb\" (cos\u00ec chiamata familiarmente dai membri di casa Finzi-Contini). Frequenta il gruppo anche Giampiero Malnate, un giovane attivista politico milanese che lavora come chimico in una fabbrica della zona industriale di Ferrara e con cui Alberto stringe una grande amicizia (a tratti equivoca). Insieme, i ragazzi trascorrono spensierati pomeriggi nell'atmosfera incantata ed idilliaca del giardino, disputando lunghe partite a tennis e dilettati dalla signorile ospitalit\u00e0 dei padroni di casa.\nDurante questo periodo il protagonista e la giovane Mic\u00f2l hanno l'occasione di passare molto tempo assieme; fanno lunghe escursioni in giardino, parlano e rafforzano sempre pi\u00f9 la loro intesa, ma la timidezza e il timore di un rifiuto della ragazza fanno sfumare l'ennesima occasione che il protagonista ha per dichiarare apertamente il suo amore, quella in cui i due si trovano chiusi in una vecchia carrozza all'interno della rimessa.\nIII.\nIl rimorso per il mancato coraggio dimostrato in quell'occasione viene subito aggravato dalla decisione fulminea di Mic\u00f2l di trasferirsi a Venezia per completare la tesi di laurea. Atterrito dall'improvvisa partenza dell'amata (avvenuta il giorno dopo l'episodio della carrozza), il protagonista continua per\u00f2 a frequentare casa Finzi-Contini: da una parte per completare anche lui la tesi di laurea (il professore Ermanno gli aveva messo a disposizione l'intera biblioteca) e dall'altra per non perdere il contatto con Mic\u00f2l (anche solo attraverso gli oggetti e i luoghi da lei frequentati in quella casa). Durante questo periodo il protagonista approfondisce la sua conoscenza con \"\u00abil\u00bb\" Malnate, partecipando attivamente ai salotti organizzati in casa di Alberto.\nIn occasione di Pesach (la Pasqua ebraica) Mic\u00f2l torna a casa e, subito avvertito da Alberto di \"\u00abuna grande sorpresa\u00bb\", il protagonista abbandona la cena di famiglia per raggiungere casa Finzi-Contini. Mic\u00f2l con la consueta familiarit\u00e0 lo accoglie all'ingresso: egli prende coraggio e si precipita ad abbracciarla e, travolto dalla gioia, finalmente la bacia sulle labbra. Mic\u00f2l , per\u00f2, lo respinge, ma senza colpevolizzarlo.\nIV.\nIl protagonista capisce di avere incrinato il suo rapporto con Mic\u00f2l, la quale da questo momento assume nei suoi confronti un atteggiamento del tutto freddo e distaccato. Tuttavia egli non rinuncia al suo amore e perci\u00f2 continua a frequentare il giardino e la compagnia, tormentando la ragazza con continui tentativi di contatto fisico (dando vita a quelle che lei chiama \"\u00abscene coniugali\u00bb\"), cercando persino di indurla a concedersi, ma Mic\u00f2l lo respinge ancora e, a questo punto, gli chiarisce il motivo del suo comportamento, lo stesso che tempo prima l'aveva indotta a fuggire a Venezia senza dirgli nulla: gli spiega che il giorno in cui erano rimasti chiusi nella carrozza aveva capito che il loro rapporto di amicizia si stava trasformando in qualcos'altro, e che questo l'aveva spaventata tanto da indurla a scappare sperando che la situazione si risolvesse da s\u00e9 e tutto tornasse come prima. Gli spiega anche che, malgrado lei da bambina avesse avuto una cotta (uno \"\u00abstriscio\u00bb\") per lui, tra di loro non sarebbe potuto esserci altro che amicizia per la loro somiglianza caratteriale, quasi come fratello e sorella, \"\u00abstupidamente onesti entrambi, uguali in tutto e per tutto come due gocce d'acqua\u00bb\" ed entrambi con il \"vizio\" di vagheggiare il passato. Il protagonista non vuole per\u00f2 credere alla verit\u00e0 appena udita, e anzi preferisce darsi una spiegazione pi\u00f9 facile da accettare: l'esistenza di un altro uomo. Glielo dice francamente e Mic\u00f2l reagisce pregandolo di diradare le sue visite fino a non presentarsi pi\u00f9. Questo segna la rottura definitiva del loro rapporto.\nLontano da casa Finzi-Contini il protagonista inizia a frequentare Giampiero Malnate, diventando suo amico (nonostante i due, durante i salotti in casa di Alberto, si dimostrassero acerrimi rivali, almeno in materia politica). Durante uno dei loro incontri Malnate lo porta in un postribolo e questo segna il culmine del processo di degradazione in cui il protagonista \u00e8 sprofondato dopo la rottura del rapporto con Mic\u00f2l.\nRientrato a casa il protagonista ha una conversazione franca con il padre, al quale spiega tutto, compreso il tormentato rapporto con Mic\u00f2l. L'anziano genitore, dimostrandosi innanzitutto amorevole e comprensivo, gli consiglia di porre fine ad ogni legame con i Finzi-Contini, troppo diversi da lui, e anche con Malnate, spingendolo invece a pensare al suo futuro. Nonostante la ferma decisione di non recarsi pi\u00f9 dai Finzi-Contini e di tornare a dedicarsi ai suoi doveri e alla sua vocazione di letterato e scrittore, il protagonista, durante uno dei suoi vagabondaggi notturni, si ritrova inconsciamente davanti al muro di cinta della \"magna domus\", quasi a rievocare l'episodio di dieci anni prima, quando una giovanissima Mic\u00f2l a cavalcioni del muro lo invitava ad arrampicarsi per entrare nel giardino. A differenza di allora, questa volta decide di scavalcare per fare un'ultima visita al luogo. Qui \u00e8 pervaso da uno strano senso di pace e, arrivato di fronte alla rimessa, viene subito colpito dalla convinzione che Mic\u00f2l ricevesse di notte, in segreto, Malnate, spiegando cos\u00ec di fatto la presenza di una scala appoggiata al muro di cinta (come per agevolarne la valicata), il suo improvviso atteggiamento confidenziale e complice nei confronti del giovane milanese e l'altrettanto repentino atteggiamento ostile di Alberto (lui che lo aveva sempre ammirato), ma finisce per accettare questo pensiero con distacco, quasi con serenit\u00e0: \nEpilogo.\nIl romanzo si chiude con l'amaro ricordo della Seconda guerra mondiale e del tragico destino spettato a tutti i membri della famiglia Finzi-Contini. Alberto, gi\u00e0 da tempo malato di linfogranuloma maligno, muore nel 1941 e sar\u00e0 l'unico a riposare nella tomba di famiglia progettata dall'antenato architetto Mois\u00e8 Finzi-Contini. L'intera famiglia Finzi-Contini viene catturata nell'autunno del 1943 dalle autorit\u00e0 della RSI e, dopo un breve periodo trascorso nel carcere ferrarese di via Piangipane, deportata nei campi di concentramento prima di Fossoli (Carpi), poi della Germania, destinati a morire nei lager nazisti. Infine anche l'amaro destino di Giampiero Malnate che, arruolatosi nel 1941 nel corpo di spedizione italiano inviato in Russia (CSIR), non torner\u00e0 mai pi\u00f9.\nAdattamenti per i media.\nCinema.\nDal romanzo \u00e8 stato tratto il film omonimo, diretto da Vittorio De Sica, per il quale Bassani scrisse alcuni dialoghi della sceneggiatura. Dopo l'uscita del film, per\u00f2, Bassani ritir\u00f2 la propria firma dalla sceneggiatura a causa di alcune modifiche che erano state fatte senza la sua approvazione e che contrastavano con il suo romanzo.\nRadio.\nDel romanzo sono state realizzate una lettura integrale a pi\u00f9 voci negli studi del centro produzione di Torino della Rai, con introduzione di Ernesto Ferrero, e una riduzione radiofonica letta da Sandro Lombardi nel programma \"Ad alta voce\" di Radio 3.\nAudiolibro.\nLettura integrale di Marco Balliani per le edizioni Emons.\nTeatro.\nLa New York City Opera ed il National Yiddish Theatre Folksbiene hanno messo in scena dal 27 gennaio 2022 un adattamento operistico di Ricky Ian Gordon (musica) e Michael Korie (libretto), sotto la direzione di James Lowe all'Edmond J. Safra Hall nel Museo del Patrimonio Ebraico di Manhattan.\nCuriosit\u00e0.\nVerso la fine del romanzo, durante una conversazione con Giampiero Malnate, l'io narrante gli racconta di un episodio accaduto poco tempo prima ad un otorinolaringoiatra ferrarese, il dottor Fadigati, accusato di essere omosessuale e suicidatosi per il peso dell'accusa. Athos Fadigati \u00e8 il protagonista di un altro romanzo di Bassani: \"Gli occhiali d'oro\" (1958), incentrato proprio sulla sua vicenda."}
{"id": "707750", "revid": "120724623", "url": "https://it.wikipedia.org/wiki?curid=707750", "title": "Russula paludosa", "text": "\"Russula paludosa\" Britzelm. (1891)\nDescrizione della specie.\nCappello.\n7- 18 cm di diametro, prima convesso, poi piano con depressione centrale.\nLamelle.\nFitte, con numerose lamellule, da sinuate a libere, colore crema.\nGambo.\n4-10(15) x 1,5-4 cm, robusto, bianco, con sfumature rosa verso la base negli esemplari maturi.\nCarne.\nBiancastra, rosa-rosso sotto la cuticola, immutabile o leggermente ingrigente.\nSpore.\n8-11 x 6,5-8,5 \u00b5m, ovoidali o ellissoidali, verrucose, con creste alte 0,7\u20131,2 \u00b5m, parzialmente reticolate, color crema-ocra in massa.\nHabitat.\nCresce sotto conifere in estate-autunno.\nCommestibilit\u00e0.\nDiscreta."}
{"id": "707754", "revid": "599013", "url": "https://it.wikipedia.org/wiki?curid=707754", "title": "Andr\u00e9s Nocioni", "text": "Con la maglia della Nazionale argentina ha vinto la medaglia d'oro alle Olimpiadi del 2004 ad Atene. Ha il doppio passaporto, essendo sia argentino che cittadino italiano, dunque comunitario.\nCaratteristiche tecniche.\nLa sua posizione naturale \u00e8 l'ala piccola, ma nei Bulls ha giocato qualche spezzone di partita come ala grande.\nCarriera.\nArgentina ed Europa (1996-2004).\nLa carriera di Nocioni inizi\u00f2 nella Liga Nacional de B\u00e1squetbol nella stagione 1995-96 e venne nominato miglior sesto uomo nella stagione 1998-99. Nel 2003 and\u00f2 in Europa dove fece due stagioni da \"refuerzo\" (rincalzo) per la squadra spagnola del TAU Cer\u00e1mica che milita nella Liga ACB. Andr\u00e9s fu il Miglior Giocatore nel 2004.\nNBA (2004-2012).\nDopo la vittoria della medaglia d'oro ai Giochi Olimpici di Atene, Nocioni firm\u00f2 un contratto con i Chicago Bulls come free agent, dopo non essere stato scelto da nessuna franchiga al Draft NBA 2001.\nNocioni gioc\u00f2 81 gare nella sua prima stagione nell'NBA, concludendo l'anno con una media di 8,3 punti a partita, 4,8 rimbalzi a partita, 1,5 assist a partita e 23,4 minuti giocati a partita. Lo stile difensivo di Andr\u00e9s cre\u00f2 molta discussione in tutta la lega, infatti egli venne sospeso per una gara dopo un duro fallo nei confronti del giocatore dei Pistons Tayshaun Prince. Nocioni aveva commesso nella partita precedente, un altro fallo \"cattivo\" nei confronti della stella dei Miami Heat Dwyane Wade; Andr\u00e9s venne poi spinto oltre i fotografi fino alla prima fila di spettatori da Udonis Haslem. Uno spettatore tir\u00f2 un bicchiere pieno verso Nocioni, fatto molto simile a quello che scaten\u00f2 la maxi rissa tra i Pistons e i Pacers. Il tifoso fu cacciato dalle forze dell'ordine e gli arbitri assegnarono un fallo antisportivo e uno tecnico a Nocioni e comminarono un antisportivo e l'espulsione per Udonis Haslem.\nSuccessivamente, in un'intervista a NBA.com, Nocioni diede la sua versione dei fatti:\nNella sua prima partita dei playoffs, Nocioni segn\u00f2 25 punti e prese 18 rimbalzi giocando tutti i 48 minuti: \u00e8 il record per un \"rookie\" nei playoffs NBA.\nAlla seconda stagione con i Bulls, Andr\u00e9s Nocioni totalizz\u00f2 13 punti a partita, 6,1 rimbalzi e 1,4 assist, giocando 82 partite, di cui 43 nel quintetto iniziale. Fu anche nominato giocatore dell'anno della squadra. Ai play-off, la media sal\u00ec a 22,8 punti a partita, 9,6 rimbalzi e 1,6 assist, con due doppie doppie. Nella gara-2 contro i Miami Heat segn\u00f2 30 punti: 10 su 12 da due punti, 3 su 3 da tre e 1 su 1 ai liberi; prese anche sei rimbalzi e rub\u00f2 un pallone. Segn\u00f2 altri 30 punti il 19 novembre 2006, contro i Los Angeles Lakers.\nIl 18 febbraio 2009 viene scambiato insieme a Drew Gooden e Michael Ruffin con i Sacramento Kings in cambio di Brad Miller (trattasi di un ritorno in quanto Miller gioc\u00f2 gi\u00e0 a Chicago dal 2000 al 2002) e John Salmons. Alla fine della stagione 2009-2010 con la squadra in ricostruzione chiese la cessione.\nNell'estate 2010 venne inserito in uno scambio che lo port\u00f2 a Filadelfia insieme a Spencer Hawes, in cambio di Samuel Dalembert. In quel di Filadelfia Nocioni non ebbe molta fortuna, tanto che il primo anno disput\u00f2 54 partite (di cui 17 da titolare) arrivando a richiedere (come gi\u00e0 successo a Sacramento) la cessione a marzo. Tuttavia il giocatore rimase ma al secondo anno ebbe ancor meno spazio in quanto gioc\u00f2 solamente 11, finendo ai margini della squadra per poi venire poi tagliato dalla franchigia della Pennsylvania il 17 marzo 2012, diventando quindi free agent.\nNazionale.\nNel 2000 venne chiamato dall' per il campionato sudamericano, che vide la sua nazione vincere la medaglia d'argento.\nNel 2001 partecip\u00f2 ancora ai giochi sudamericani e li vinse. Nel 2002 Nocioni fece parte della squadra che entr\u00f2 nella storia della pallacanestro, quando l'Argentina divent\u00f2 il primo team a sconfiggere gli ai Campionati del Mondo di pallacanestro che si tenevano quell'anno a Indianapolis, Indiana. Nonostante ci\u00f2, l'Argentina vinse ancora la medaglia d'argento perdendo in una finale controversa contro la .\nNel 2004 fu il fattore decisivo quando insieme alla sua nazionale vinse la medaglia d'oro ai Giochi olimpici estivi di Atene. L'Argentina divenne cos\u00ec la quarta nazione (dopo Stati Uniti, Jugoslavia e ) a vincere il titolo.\nCon la maglia dell'Argentina l'ala di Santa Fe prese parte al Mondiale 2006, da titolare. Nella partita giocata contro il , Nocioni atterr\u00f2 sul piede di un avversario e si credette che si fosse seriamente infortunato alla caviglia, ma il suo allenatore chiar\u00ec poi ogni dubbio dicendo che Andr\u00e9s avrebbe giocato la partita successiva contro la . Nella partita contro la Nigeria, Nocioni guid\u00f2 la sua squadra alla vittoria segnando 23 punti in soli 18 minuti di gioco senza sbagliare nemmeno un tiro. Le statistiche riportano 9 su 9 dal campo e ben 5 su 5 dalla linea dei 3 punti. L'Argentina si qualific\u00f2 prima nel gruppo A del torneo, vincendo tutte e 5 le partite di qualificazione.\nL'Argentina perse poi contro la nella semifinale, con uno scarto di un solo punto (risultato finale: 75-74). Nocioni ebbe la palla della possibile vittoria argentina, ma il suo tiro da tre punti allo scadere non and\u00f2 a segno, dando cos\u00ec alla squadra spagnola la possibilit\u00e0 (poi avveratasi) di vincere il titolo.\nHa poi partecipato con la nazionale argentina ai Giochi della XXIX Olimpiade nel 2008, ai Giochi della XXX Olimpiade nel 2012 e a quelli della XXXI Olimpiade nel 2016."}
{"id": "707760", "revid": "228587", "url": "https://it.wikipedia.org/wiki?curid=707760", "title": "Piega", "text": "Una piega in meccanica \u00e8 una deformazione permanente di tipo plastico in un metallo o altro tipo di materiale.\nProva di piegamento.\nLa prova di piegamento \u00e8 una prova tecnologica che si usa solo sui materiali duttili per valutarne la duttilit\u00e0. Essa non \u00e8 una prova di resistenza dei materiali.\nUn tondino di materiale, di diametro \"d\" viene avvolto attorno ad un cilindro di raggio \"r\". La prova di piegamento viene convenzionalmente effettuata per 90\u00b0 o 180\u00b0.\nSi considera positiva se sulla superficie esterna del tondo non si presentano \"screpolature\", altrimenti \u00e8 negativa. Per questo la prova non fornisce valori numerici.\nLa prova viene effettuata anche per il controllo di saldatura dei metalli, registrando l'angolo in corrispondenza del quale compaiono le screpolature sul tondino.\nLe normative per effettuare le prove di piegamento sono emesse dalla ASTM per gli acciai.\nIn generale esse prevedono anche le dimensioni di \"r\" e \"d\" in base alla duttilit\u00e0 del materiale."}
{"id": "707761", "revid": "599013", "url": "https://it.wikipedia.org/wiki?curid=707761", "title": "Antonio Floro Flores", "text": "Carriera.\nClub.\nGli esordi e l'Udinese.\nLa sua crescita avviene nei settori giovanili di Atletico Toledo e Posillipo, in condizioni difficili: lo stesso attaccante, nel 2015, ha rivelato che il suo primo allenatore fu un pedofilo. A 17 anni diviene poi un calciatore del Napoli, esordendo in Serie A il 28 gennaio 2001 nella sconfitta (per 3-0) con la Roma. Dopo una stagione con i campani anche in B, passa alla Sampdoria: con i blucerchiati, il 21 febbraio 2004, realizza il primo gol in massima categoria nella gara con il Parma (persa 1-2). In estate fa ritorno alla societ\u00e0 partenopea, ma il fallimento di quest'ultima lo lascia senza contratto. A settembre, con la stagione gi\u00e0 iniziata, firma cos\u00ec per il Perugia. Grazie anche al suo contributo, i \"Grifoni\" raggiungono i play-off del torneo cadetto. Dopo la scomparsa del club umbro, fallito a sua volta, si trasferisce all'Arezzo militandovi per un biennio.\nNel 2007 torna in Serie A, firmando con l'Udinese, esordendo il 26 agosto dello stesso anno nella gara pareggiata per 1-1 con l'Inter.. Il 31 ottobre seguente realizza la sua prima rete con i bianconeri nella vittoria per 2-1 contro il Torino.. Conclude la stagione con 42 gare giocate e 4 reti tra campionato e Coppa Italia (dove va a segno contro il Palermo).\nNella stagione seguente fa il suo esordio nelle coppe europee giocando, il 18 settembre l'andata dei preliminari di Coppa UEFA, gara vinta per 2-0 in casa del Borussia Dortmund, realizzando contestualmente la sua prima rete in competizioni internazionali. Il 12 aprile 2009 mette a referto la sua prima doppietta con i friulani, garantendo la vittoria per 2-0 in casa della Reggina. In totale, ha disputato 42 partite e realizzato 8 reti tra campionato, Coppa UEFA (dove l'Udinese esce ai quarti) e Coppa Italia.\nNella stagione 2009-2010 realizza 9 reti, segnalandosi in particolare per le doppiette realizzate contro Roma e Palermo. Comincia anche il campionato successivo con i bianconeri, mettendo a segno 5 gol in 14 partite tra Serie A e Coppa Italia.\nGenoa e ritorno all'Udinese.\nNon rientrando nei piani tattici di Guidolin, lascia la squadra friulana: dopo un iniziale accordo con la Juventus che per\u00f2 non si materializza, il 18 gennaio 2011 passa in prestito al Genoa. Cinque giorni dopo esordisce contro il Chievo, e il 6 febbraio realizza la sua prima rete in rossoblu contro il Milan, fissando il risultato sull'1-1. Nel girone di ritorno del campionato 2010-11 realizza 10 gol e serve 4 assist, contribuendo alla salvezza dell'undici ligure.\nFloro Flores \u00e8 poi tornato all'Udinese. Saltato il preliminare di Champions League a causa di vari infortuni muscolari, rimane fuori fino al 16 ottobre 2011, giorno del rientro contro l', mentre il 20 ottobre gioca la sua prima partita da titolare contro l' nei gironi di Europa League, segnando anche una rete e contribuendo al 2-0 in favore dei friulani. Ritrova il gol in A con la maglia dell'Udinese il 18 dicembre nella trasferta contro la Lazio, in una gara terminata 2-2. Va poi a segno contro , PAOK, e , terminando la sua stagione con 6 reti (4 in campionato) a fronte di 34 presenze (26 in campionato).\nIl prestito al Granada e il ritorno al Genoa.\nIl 27 giugno 2012 si trasferisce in prestito al Granada fino al 30 giugno 2013, rimanendo quindi in una delle societ\u00e0 calcistiche di Pozzo.\nIl 3 gennaio ritorna a Udine dal prestito e due giorni dopo viene ceduto a titolo definitivo al Genoa sulla base di un accordo di partecipazione che porta i calciatori Alexander Merkel e Masahudu Alhassan a Udine. Fa l'esordio stagionale con la maglia rossobl\u00f9 nella prima partita ufficiale del 2013 il 6 gennaio nella sfida interna contro il Bologna vinta dai grifoni per 2 a 0 subentrando a Ciro Immobile nel finale di partita. Dopo per lui un infortunio lo tiene fuori dal campo fino al mese di aprile e il suo primo gol di questa seconda esperienza in rossobl\u00f9 arriva il 20 aprile nell'1-1 interno contro l'Atalanta.\nSassuolo.\nIl 2 settembre 2013 viene mandato in prestito al con obbligo di riscatto nel caso la squadra emiliana riesca a raggiungere la salvezza. Debutta col club neroverde il 15 settembre seguente nella partita -Sassuolo (2-0), subentrando nel secondo tempo a Ezequiel Schelotto. Il 29 settembre, alla sesta giornata di campionato, trova la sua prima rete stagionale su calcio di punizione nella partita contro la . L'11 maggio segna la sua prima doppietta stagionale, nella gara vinta contro il Genoa per 4-2, tramite la quale il Sassuolo raggiunge la quota salvezza. Al termine della stagione, che termina con un bilancio stagionale di 7 gol in 30 presenze, viene riscattato dai neroverdi.\nTermina la stagione 2014-2015 con 4 goal in 32 presenze.\nInizia la stagione 2015-2016 segnando un goal nella prima partita Sassuolo-Napoli (2-1). Segna il suo secondo goal stagionale il 29 agosto seguente nella partita Bologna-Sassuolo (0-1), subentrando a Matteo Politano.\nChievo e Bari.\nIl 1\u00ba febbraio 2016 passa al Chievo in prestito con l'obbligo di riscatto. Il 20 aprile 2016 segna il suo primo gol contro il Frosinone per il momentaneo 1-1 dei clivensi.\nIl 20 gennaio 2017 passa al in prestito con l'obbligo di riscatto in caso di promozione in Serie A. Segna la sua prima rete con i biancorossi alla 24\u00aa giornata contro il . Sigla in tutto 4 reti. La squadra termina la stagione al 12\u00ba posto in classifica. Terminato il prestito, Floro Flores fa ritorno alla squadra clivense ma il 13 luglio 2017 viene ufficializzato il ritorno, sempre in prestito, al Bari. Segna la prima rete stagione alla dodicesima giornata di campionato, nella partita vinta 3-0 contro l'. Complessivamente con i pugliesi in un anno e mezzo ha messo insieme 41 presenze e 7 gol.\nDopo il fallimento del club fa ritorno al Chievo ma il 13 agosto 2018 rescinde il proprio contratto.\nCasertana e ritiro dal calcio.\nIl 6 settembre 2018 firma un biennale con la in Serie C.\nIl 29 gennaio 2020 annuncia il proprio ritiro dal calcio giocato.\nNazionale.\n\u00c8 l'unico calciatore nella storia della Nazionale italiana ad aver collezionato presenze da svincolato. Nel settembre 2004, all'epoca senza contratto, gioc\u00f2 2 partite con l'Under-21 segnando una rete. Tali presenze, le ultime con la squadra, rappresentano la met\u00e0 del totale.\nAllenatore.\nIl 20 agosto 2020, pochi mesi dopo aver lasciato l'attivit\u00e0 agonistica, diventa il nuovo tecnico della formazione \"Under-17\" della Casertana, venendo contestualmente nominato come responsabile del settore giovanile del club campano.\nSuccessivamente diventa tecnico della formazione \"Under-17\" della Paganese calcio come allenatore.\nIl 6 luglio 2021 viene assunto come allenatore della ."}
