{"id": "750961", "revid": "767487", "url": "https://it.wikipedia.org/wiki?curid=750961", "title": "Sa\u0161ka Aleksandrova", "text": "Giocava come centro. \u00c8 l'atleta che ha segnato pi\u00f9 canestri in una partita di Serie A bulgara (52 nel 1986) e miglior realizzatrice della storia del campionato bulgaro.\nCarriera.\nGiocatrice.\nCresciuta nel Dunav Ruse, \u00e8 nel giro della prima squadra gi\u00e0 a quindici anni. Nel 1984 passa all'Akademik Sofia, con cui ha la possibilit\u00e0 di esordire in nazionale nel 1985. Dal 1986 al 1989 gioca nel BK Slavia Sofia, per poi chiudere la sua carriera in patria con una stagione ancora all'Academic Sofia.\nNel 1994 torna a giocare, ma in Italia. Riparte dalla Serie C, dove \u00e8 giocatrice-allenatrice nella Virtus Basket Augusta. Conquista una promozione in Serie B e dopo due salvezze viene ingaggiata come giocatrice dalla Cstl Catania, che milita in Serie A2.\nNel 1998-99 e nel 1999-2000 gioca nella Trogylos Priolo, con cui vince lo scudetto alla seconda stagione. Scende quindi di nuovo in Serie B, alla Palmares, e si ritira dall'attivit\u00e0. Diventa quindi allenatrice della Gimar, poi Laz\u00f9r, in Serie C, e di varie squadre giovanili legate alla societ\u00e0 catanese. Nel 2003, dopo la promozione in B, torna a giocare e conquista sul campo la promozione in Serie B d'Eccellenza.\nAllenatrice.\nRitiratasi di nuovo nel 2005, continua a seguire la Laz\u00f9r in B regionale. Nel 2006, in seguito ad un accordo con l'Augusta, \u00e8 passata ad allenare la squadra siracusana in B1 senza lasciare le giovanili della Laz\u00f9r e nel 2007 \u00e8 tornata alla prima squadra.\nNel febbraio 2009 Giuseppe Laneri la sostituisce sulla panchina della squadra catanese."}
{"id": "750963", "revid": "767487", "url": "https://it.wikipedia.org/wiki?curid=750963", "title": "Trent", "text": "Il Trent \u00e8 un fiume dell'Inghilterra, il terzo per lunghezza in tutto il Regno Unito.\nPercorso.\nNasce nello Staffordshire e scorre per 297 chilometri attraverso le Midlands e sfocia nel Mare del Nord con l'estuario dell'Humber.\nIl suo vasto estuario ha inizio presso il villaggio di Faxfleet, dove si unisce al fiume Ouse. Lungo il suo percorso di 297\u00a0km bagna le citt\u00e0 di:\nStoria.\nNel corso dei secoli \u00e8 stato un importante confine naturale fra nord e sud dell'Inghilterra."}
{"id": "750966", "revid": "22356", "url": "https://it.wikipedia.org/wiki?curid=750966", "title": "Camelops", "text": "Camelops (dal greco, \"simile al cammello\") \u00e8 un genere estinto di Camelidi apparso in Nord America circa 45 milioni di anni fa e spostatosi in Eurasia ed Africa fra i 2 ed i 3 milioni di anni fa, al contrario di molte specie animali che fecero il percorso inverso.\nDescrizione.\nQuesti animali vengono spesso rappresentati con una gobba sul dorso come i loro discendenti africani ed asiatici, ma a causa della deteriorabilit\u00e0 dei tessuti non si sa se \"Camelops\" possedesse effettivamente la gobba di tessuto adiposo oppure ne fosse sprovvisto come i camelidi sudamericani.\n\"Camelops hesternus\", la specie tipo, era leggermente pi\u00f9 alto dei moderni cammelli, misurando 210\u00a0cm al garrese.\nBiologia.\nAlimentazione.\nI residui vegetali trovati fra i denti di questi animali suggeriscono che le specie del genere \"Camelops\" fossero erbivore opportuniste, ossia si nutrivano di qualsiasi tipo di vegetale, proprio come i moderni camelidi.\nStoria evolutiva.\nIl genere apparve nel Pliocene, per poi estinguersi alla fine del Pleistocene senza un motivo apparente, assieme a numerose specie native di cavalli selvatici e mastodonti.\nTassonomia.\nSono state identificate le seguenti specie:"}
{"id": "750971", "revid": "122817687", "url": "https://it.wikipedia.org/wiki?curid=750971", "title": "Guerra e pace", "text": "Guerra e pace (, nell'ortografia originale pre-riforma, \"\u0412\u043e\u0439\u043d\u0430 \u0438 \u043c\u0438\u0440\u044a\") \u00e8 un romanzo storico di Lev Tolstoj.\nScritto tra il 1863 e il 1869 e pubblicato per la prima volta tra il 1865 e il 1869 sulla rivista \"Russkij Vestnik\", riguarda principalmente la storia di due famiglie, i Bolkonskij e i Rostov, tra le guerre napoleoniche, la campagna napoleonica in Russia del 1812 e la fondazione delle prime societ\u00e0 segrete russe. Tolstoj paragonava la sua opera alle grandi creazioni omeriche, e nella sua immensit\u00e0 \"Guerra e pace\" si potrebbe dire un romanzo infinito, nel senso che l'autore sembra essere riuscito a trovare la forma perfetta con cui descrivere in letteratura l'uomo nel tempo. Denso di riferimenti filosofici, scientifici e storici, il racconto sembra unire la forza della storicit\u00e0 e la precisione drammaturgica (persino di Napoleone si fa un ritratto indimenticabile) ad un potente e lucido sguardo metafisico che domina il grande flusso degli eventi, da quelli colossali, come la battaglia di Austerlitz e la battaglia di Borodino, a quelli pi\u00f9 intimi.\nPer la precisione con cui i diversissimi piani del racconto si innestano all'interno del grande disegno monologico e filosofico dell'autore, \"Guerra e pace\" potrebbe definirsi la pi\u00f9 grande prova di epica moderna, e un vero e proprio \"miracolo\" espressivo e tecnico. \"Guerra e pace\" \u00e8 considerato da molti critici un romanzo storico (tra i pi\u00f9 importanti di tutte le letterature), in quanto offre un ampio affresco della nobilt\u00e0 russa nel periodo napoleonico.\nRapportato al suo tempo, \"Guerra e pace\" proponeva un nuovo tipo di narrativa, in cui un gran numero di personaggi costituiva una trama in cui si dipanavano niente meno che i due capitali soggetti ricordati nel titolo, combinati con argomenti altrettanto vasti, quali giovent\u00f9, vecchiaia e matrimonio. Bench\u00e9 sia tuttora considerato un romanzo storico, esso infrangeva cos\u00ec tante convenzioni di tale genere, che molti critici coevi non ritenevano di potervelo annoverare.\nControversie sul significato del titolo.\nLe parole russe per \"pace\" (pre-1918: \"\u043c\u0438\u0440\u044a\") e \"mondo\" (pre-1918: \"\u043c\u0456\u0440\u044a\", che include il significato di \"mondo\" nell'accezione di \"societ\u00e0 secolare\") sono omofone, e in seguito alla riforma dell'ortografia russa del 1918 si scrivono anche allo stesso modo, il che ha dato origine alla leggenda metropolitana diffusasi in Unione Sovietica che il manoscritto in principio si chiamasse \"\u0412\u043e\u0439\u043d\u0430 \u0438 \u043c\u0456\u0440\u044a\" (e quindi il titolo del romanzo dovesse essere correttamente tradotto come \"La guerra e il mondo\", oppure \"La guerra e la societ\u00e0\").\nA far giustizia di un tale equivoco, il fatto che Tolstoj stesso ebbe a tradurre il titolo della sua opera in lingua francese con l'eloquente espressione \"La guerre et la paix\". Una parte di responsabilit\u00e0 di questa confusione va fatta ricadere sulla popolare trasmissione televisiva a \"quiz\" sovietica \"\u010cto? Gde? Kogda?\" (\u0427\u0442\u043e? \u0413\u0434\u0435? \u041a\u043e\u0433\u0434\u0430? \u2013 \"Cosa? Dove? Quando?\"), che nel 1982 present\u00f2 come \"risposta esatta\" la variante semantica \"societ\u00e0\", fondandosi su un'edizione del 1913 che conteneva un refuso in una pagina isolata. L'episodio si replic\u00f2 nel 2000, alimentando ulteriormente la diceria.\nGenesi.\nTolstoj cominci\u00f2 a pensare a un vasto romanzo storico dopo la guerra di Crimea, nel 1856, quando i decabristi, promotori della rivolta del dicembre 1825, tornarono dalla deportazione. Cos\u00ec scrisse 3 capitoli, \"I decabristi\", ambientati nel 1825: il protagonista del racconto doveva essere un uomo che aveva partecipato alla campagna contro Napoleone nel 1812, nel quale si investigavano le cause dei moti antizaristi. Per farlo, Tolstoj doveva ricostruire la sua infanzia, risalendo al 1805. La prima redazione, \"Tutto \u00e8 bene quel che finisce bene\" (pubblicata in Italia da Marsilio col titolo \"1805\"), prevede che Andrej e Petja non muoiano. L'autore, a questo punto, trasform\u00f2 quello che era un romanzo nobiliare in un nuovo genere che contemplava la fusione dell'azione romanzesca, del materiale storico \u2014 la storia complessiva della Russia del 1812, al tempo dell'invasione napoleonica \u2014 e del discorso filosofico che gli premeva, compenetrandoli all'interno delle sezioni del romanzo.\nLingua.\nSebbene la maggior parte del libro sia scritta in russo, significativi brani di dialogo \u2014 compreso l\"'incipit\" del romanzo \u2014 sono scritti in francese. Questa scelta rifletteva la realt\u00e0 d'uso dell'aristocrazia russa nell'Ottocento, che usava la lingua franca delle classi colte europee, secondo i dettami della \"buona societ\u00e0\". Lo stesso Tolstoj fa riferimento a un gentiluomo russo costretto, da adulto, a prendere lezioni della sua lingua madre nazionale. Meno realisticamente, ma seguendo un consolidato uso letterario, i francesi descritti nel romanzo (Napoleone compreso) si esprimono talvolta in francese, talvolta in russo.\nIntroduzione alla trama.\nIl libro racconta la storia di alcune famiglie aristocratiche russe, e la loro reciproca interazione. Pi\u00f9 procedono gli eventi, pi\u00f9 Tolstoj nega ai protagonisti ogni facolt\u00e0 di scelta: tragedia e felicit\u00e0 vengono rigidamente determinati da una sorta di fato, o, se si vuole, necessit\u00e0 immanente.\nIl testo russo standard \u00e8 diviso in quattro libri (quindici parti) e due epiloghi. Mentre approssimativamente i primi due terzi del romanzo hanno ad oggetto personaggi rigorosamente di fantasia, le ultime parti \u2014 ed anche uno dei due epiloghi \u2014 si cimentano sempre pi\u00f9 spesso in saggi molto controversi sulla natura della guerra, del potere politico, della storia e della storiografia. Tolstoj interpol\u00f2 questi saggi con il racconto in un modo che sfida la \"fiction\" convenzionalmente intesa. Alcune versioni ridotte tolsero del tutto questi saggi, mentre altre (pubblicate quando l'autore era ancora in vita) si limitarono a trasferirli in un'appendice.\nTrama.\n\"Guerra e pace\" mescola personaggi di fantasia e storici; essi vengono introdotti nel romanzo nel corso di una \"soir\u00e9e\" presso Anna Pavlovna Scherer nel luglio 1805. Pierre Bezuchov \u00e8 il figlio illegittimo di un conte benestante che sta morendo di ictus: egli rimane inaspettatamente invischiato in una contesa per l'eredit\u00e0 del padre. L'intelligente e sardonico principe Andrej Bolkonskij, marito dell'affascinante Lise, trova scarso appagamento nella vita di uomo sposato, cui preferisce il ruolo di aiutante di campo \"(aide-de-camp)\" del Comandante Supremo Michail Illarionovi\u010d Kutuzov nell'imminente guerra contro Napoleone. Apprendiamo pure dell'esistenza della famiglia moscovita dei Rostov, di cui fanno parte quattro adolescenti. Fra loro, s'imprimono soprattutto nella memoria le figure di Natal'ja Rostova (\"Nata\u0161a\"), la vivace figlia pi\u00f9 giovane, e di Nikolaj Rostov, il pi\u00f9 anziano ed impetuoso. A Lysye Gory ('Colline calve'), il principe Andrej affida al proprio eccentrico padre, ed alla mistica sorella Marja Bolkonskaja, sua moglie incinta e parte per la guerra.\nUno dei personaggi centrali di \"Guerra e pace\" \u00e8 senz'altro Pierre Bezuchov. Ricevuta un'eredit\u00e0 inattesa, \u00e8 improvvisamente oberato dalle responsabilit\u00e0 e dai conflitti propri di un nobile russo. Il suo precedente comportamento spensierato svanisce, rimpiazzato da un dilemma tipico della poetica di Tolstoj: come si dovrebbe vivere, in armonia con la morale, in un mondo imperfetto? Si sposa con H\u00e9l\u00e8ne, la bella ed immorale figlia del principe Kuragin, andando contro il suo stesso miglior giudizio. Preso dalla gelosia affronta in un duello il suo presunto rivale e malgrado non abbia mai impugnato una pistola lo vince. Si separa dalla moglie lasciandole met\u00e0 del patrimonio quando in preda a riflessioni e sommerso da dubbi sulla vita incontra i massoni e ne diventa confratello. Pieno di buone intenzioni tenta di liberare i suoi contadini o servi della gleba ma viene imbrogliato dai suoi amministratori e non ottiene niente per migliorare le loro condizioni di vita, tenta anche di migliorare i suoi fondi agrari, ma in definitiva non ottiene risultati.\nIl principe Andrej, la cui moglie Lise \u00e8 nel frattempo morta di parto, rimane gravemente ferito durante la sua prima esperienza guerresca. Decide, in seguito a profonde riflessioni, di dedicarsi all'amministrazione delle sue propriet\u00e0; \u00e8 in questo periodo che inizia a frequentare la casa dei Rostov e si innamora, ricambiato, della giovane Nata\u0161a. Amore osteggiato dal vecchio padre di lui, la cui ostilit\u00e0 fa decidere al principe Andrej di separarsi per un anno da Nata\u0161a, in attesa che il loro amore si consolidi.\nDurante quest'intervallo H\u00e9l\u00e8ne e suo fratello Anatole tramano per far s\u00ec che quest'ultimo seduca e disonori la giovane e bella Nata\u0161a Rostova. Il piano fallisce in extremis; ma Andrej, venutone a conoscenza, ripudia Nata\u0161a, che cade in una profonda depressione; tuttavia, per Pierre, \u00e8 causa di un importante incontro con la giovane Rostova.\nQuando Napoleone invade la Russia, Pierre osserva la Battaglia di Borodino da distanza particolarmente ravvicinata, sistemandosi dietro agli addetti di una batteria di artiglieria russa, ed apprende quanto la guerra sia realmente sanguinosa ed orrida. Quando la Grande Armata occupa Mosca, in fiamme ed abbandonata per ordine del governatore F\u00ebdor Vasil'evi\u010d Rostop\u010din Pierre intraprende una missione donchisciottesca per assassinare Napoleone, e viene fatto prigioniero di guerra. Dopo essere stato testimone del saccheggio perpetrato dai francesi su Mosca, con relative fucilazioni di civili, Pierre \u00e8 costretto a marciare con le truppe nemiche nella loro disastrosa ritirata. Successivamente viene liberato da una banda russa che sta conducendo un'incursione. Andrej, ancora innamorato di Nata\u0161a, rimane ferito nella battaglia di Borodino ed alla fine muore dopo essersi ricongiunto a Nata\u0161a prima della fine della guerra. Pierre, rimasto vedovo, si riavvicina a Nata\u0161a mentre i russi vincitori ricostruiscono Mosca. Pierre conosce finalmente l'amore e sposa Nata\u0161a, mentre Nikolaj sposa Mar'ja Bolkonskaja.\nTolstoj ritrae con efficacia il contrasto tra Napoleone ed il (gi\u00e0 ricordato) generale russo Kutuzov, sia in termini di personalit\u00e0, sia sul piano dello scontro armato. Napoleone fece la scelta sbagliata, preferendo marciare su Mosca ed occuparla per cinque fatali settimane, quando meglio avrebbe fatto a distruggere l'esercito russo in una battaglia decisiva. Kutuzov rifiut\u00f2 di sacrificare il proprio esercito per salvare Mosca: al contrario, dispose la ritirata e permise ai francesi l'occupazione della citt\u00e0. Una volta dentro a Mosca, la \"Grande Arm\u00e9e\" si disperse, occupando abitazioni pi\u00f9 o meno a casaccio; la catena di comando collass\u00f2, e (ineluttabilmente, a giudizio di Tolstoj) ne deriv\u00f2 la distruzione di Mosca a causa di un incendio.\nTolstoj spiega che ci\u00f2 era inevitabile, perch\u00e9 quando una citt\u00e0 costruita in buona parte in legno \u00e8 lasciata in mano a stranieri, che naturalmente cuociono cibi, fumano pipe e tentano di scaldarsi, necessariamente si attizzano dei focolai. In assenza di un qualche servizio antincendio organizzato, questi roghi avrebbero arso buona parte della citt\u00e0. Dopo gli incendi, l'esercito francese, prossimo allo sbando, tenter\u00e0 di guadagnare la via di casa, subendo per\u00f2 la durezza dell'inverno russo e le imboscate dei partigiani locali.\nNapoleone prese la sua carrozza, con una muta di cavalli veloci, e part\u00ec alla testa dell'esercito, ma la maggior parte dei suoi non avrebbe pi\u00f9 rivisto la patria. Il generale Kutuzov \u00e8 convinto che il tempo sia il suo pi\u00f9 valido alleato: continua a procrastinare la battaglia campale, mentre in effetti i francesi sono decimati dalla loro penosa marcia verso casa. Sono poi pressoch\u00e9 annientati quando i cosacchi sferrano l'attacco finale, nella battaglia della Beresina.\nAdattamenti.\nLo sceneggiato radiofonico RAI.\nNel 1974, \u00e8 stato trasmesso per la prima volta da Radiodue l'adattamento radiofonico Guerra e pace, in 40 puntate, del romanzo nella traduzione di Agostino Villa; la produzione era firmata da Nin\u00ec Perno e Luigi Squarzina, con musiche originali di Gino Negri. I ruoli principali erano recitati da: Mario Valgoi, Carlo Enrici, Nora Ricci, Renzo Ricci, Marisa Fabbri, Claudio Gora, Andrea Giordana e Mariella Zanetti. Regia di Vittorio Melloni."}
{"id": "750972", "revid": "599013", "url": "https://it.wikipedia.org/wiki?curid=750972", "title": "Empanada", "text": "Le empanadas sono dei fagottini di pasta ripieni di verdure e/o carne, tipici dell'America Latina e delle Filippine. Tradizionalmente vengono servite alle \"jaranas criollas\", ovvero alle feste creole. Si tratta non solo di feste ma anche di incontri musicali in accompagnamento alla tradizionale grigliata di carne, l\"asado\".\nStoria.\nSi ritiene che la ricetta provenga dagli spagnoli che, a loro volta, l'appresero dai popoli arabi del bacino del Mediterraneo, dove l'abitudine di presentare carne finemente tagliata dentro un fagotto di pane \u00e8 diffusissima e d\u00e0 luogo a ricette quali il \"kebab\" o il \"gyros pita\".\nIn Argentina, anticamente, le empanadas si servivano per festeggiare il ritorno dei \"gauchos\" dopo i lunghi periodi trascorsi nelle \"pampas\" a sorvegliare le mandrie.\nCaratteristiche.\nLe \"empanadas\" hanno la forma di una mezzaluna e una lunghezza di circa 12-15\u00a0cm. Possono essere fritte o cotte nel forno, in quest'ultimo caso si spennellano con uovo sbattuto per lucidarle prima della cottura. In ogni caso si tende a prepararle in anticipo per poi cuocerle e consumarle al momento.\nSi preparano con la farina di mais. Il ripieno \u00e8, solitamente, di salsa di pomodoro, verdure, carne di manzo tritata, cipolla e altri ingredienti tipici come olive e uova sode, variamente insaporite da spezie.\nTuttavia sia la pasta sia soprattutto il ripieno variano a seconda delle regioni, della disponibilit\u00e0 degli ingredienti e dei gusti.\nNelle regioni del nordest dell'Argentina le \"empanadas\" presentano farina di manioca nell'impasto e patate nel ripieno e talvolta piselli o uvetta, specie nelle zone di produzione dell'uva; nelle zone mitigate dai fiumi invece \u00e8 frequente l'aggiunta di olive.\nVarianti.\nSebbene le \"empanadas\" nella loro versione pi\u00f9 nota siano di carne di manzo, in molte varianti sono di carne di gallina o di pollo oppure di maiale, lepre o gamberi, come in Patagonia. Queste varianti si cucinano in diverse nazioni e in paesi come il Venezuela, l'Ecuador, il Per\u00f9, la Colombia e il Messico vengono considerate piatto nazionale.\nI panzerotti argentini o \"empanadas\" possono essere cucinati con \"recados\" (ripieni di diverso tipo, i pi\u00f9 frequenti dei quali sono quelli di carne di vacca, carne tagliata di vacca, carne tagliata di pollo), pasta di mais molle (\"choclo\") ribollita o \"humita\" e un'oliva. Le \"empanadas\" cucinate nella Provincia argentina di C\u00f4rdoba sono ripiene anche di pezzi di patata (\"papa\") lessa e uvetta. Nella settimana santa vengono cucinate le \"empanadas de vigilia\" ripiene di pesce, specialmente di tonno. Hanno riscosso un insperato successo anche le \"empanadas\" succose riempite di cipolla tritata. Dalla seconda met\u00e0 del XX secolo sono diventate comuni altre varianti di \"recados\" (ripieni), come quello con il prosciutto cotto o con formaggio. Le \"empanadas\" o calzoni sono quasi sempre ripieni di olive e fette di cipolla e condite con peperoni o \"pimienta\" e cumino. I cuochi che cucinano le \"empanadas\" normalmente riconoscono i loro \"recados\" secondo il disegno della treccia con cui si chiudono, chiamata in Argentina \"repulgue\" o \"simba.\" Oltre ai tradizionali panzerotti o \"empanadas\", con ricette risalenti a pi\u00f9 di due secoli fa, attualmente si preparano i panzerotti, cosiddetti \"gourmet\", in particolare in zone come \"Las Ca\u00f1itas\", ripiene con formaggio e basilico, pollo agli champignon e prosciutto con formaggio tipo roquefort.."}
{"id": "750975", "revid": "22356", "url": "https://it.wikipedia.org/wiki?curid=750975", "title": "Oxydactylus", "text": "L'ossidattilo (gen. Oxydactylus, dal greco \"dalle dita sottili\") \u00e8 un mammifero artiodattilo estinto, appartenente ai camelidi. Visse tra l'Oligocene superiore e il Miocene medio (circa 28-14 milioni di anni fa) e i suoi resti fossili sono stati ritrovati in Nord America. \nDescrizione.\nQuesto animale era grande all'incirca quanto un'attuale vigogna (\"Vicugna vicugna\"), e possedeva alcune caratteristiche anatomiche peculiari che lo differenziavano da altri camelidi suoi contemporanei, come il notevole allungamento del collo e delle zampe. L'aspetto ricordava quello del successivo e ben noto \"Aepycamelus\", ma se ne differenziava per avere un collo leggermente meno lungo e zampe pi\u00f9 corte e gracili. \nI metapodi di \"Oxydactylus\", inoltre, erano ancora separati. Le falangi ungueali appuntite e taglienti indicano la probabile presenza di zoccoli. Il cranio, piuttosto allungato, era ancora dotato dei primi due incisivi superiori, anche se ridotti. Si suppone che le varie specie di \"Oxydactylus\" potessero avere un peso compreso tra i 115 e i 185 chilogrammi.\nClassificazione.\nIl genere \"Oxydactylus\" venne descritto per la prima volta nel 1904 da Peterson, sulla base di resti fossili ritrovati in terreni del Miocene inferiore in Nebraska; la specie tipo \u00e8 Oxydactylus longipes. Altre specie attribuite a questo genere sono \"O. serus, O. benedentatus, O. campestris, O. lacota, O. lulli, O. wyomingensis\". \n\"Oxydactylus\" fa parte di quel gruppo di camelidi estinti noti come \"cammelli giraffa\", ben rappresentanti dal genere \"Aepycamelus\"; \"Oxydactylus\" potrebbe essere stato vicino all'origine di quest'ultimo genere. \nPaleoecologia.\n\"Oxydactylus\" era dotato di zampe lunghe e probabilmente di zoccoli, e quindi era adattato alla corsa nelle praterie che si stavano diffondendo in Nordamerica nel corso del Miocene. Il collo allungato permetteva a questo animale di raggiungere le foglie presenti nei rami pi\u00f9 alti degli alberi."}
{"id": "750978", "revid": "287204", "url": "https://it.wikipedia.org/wiki?curid=750978", "title": "Il dottor Futuro", "text": "Il dottor Futuro (\"Dr. Futurity\") \u00e8 un romanzo di fantascienza scritto nel 1960 da Philip K. Dick. Deriva dal racconto breve \"Time Pawn\", pubblicato nel 1954 sulla rivista statunitense \"Thrilling Wonder Stories\".\nTrama.\nUn medico del XXI secolo, Jim Parsons, viene rapito grazie a una macchina del tempo e trasportato nel 2405 non si sa bene da chi. Qui si trova a prestare le proprie cure a una giovane donna gravemente ferita, ma lo fa in un futuro dove il numero della popolazione \u00e8 fisso, si pu\u00f2 avere una nascita solo se qualcuno passa a miglior vita, e le cure mediche sono illegali. Inoltre, chi domina il mondo non sono i bianchi ma i neri e i nativi americani (o indiani che dir si voglia), perch\u00e9 i bianchi sono stati sterminati in una guerra mondiale.\nParsons insomma s'\u00e8 messo nei guai, viene arrestato ed esiliato su Marte, anche e soprattutto perch\u00e9 non \u00e8 sterilizzato. Mentre lo portano sul pianeta rosso l'astronave viene dirottata e il medico riportato sulla Terra, a curare un capo tribale irochese, Corith, ucciso da una freccia. L'avanzata scienza medica del 2012 (anno da cui proviene Parsons) permette al medico di resuscitare il capo morto, ma appena ultimato l'intervento chirurgico, la freccia riappare.\nA questo punto il disorientato Parsons (e insieme a lui i lettori) ha diritto a una spiegazione: Corith \u00e8 stato assassinato nel passato, un passato piuttosto remoto: si era recato nel XVI secolo con lo scopo di eliminare il navigatore, esploratore e corsaro inglese sir Francis Drake. L'idea alla base della missione \u00e8 che la morte di Drake avrebbe impedito la colonizzazione europea del Nuovo Mondo, il genocidio degli indiani d'America, la deportazione degli schiavi dall'Africa, ecc. Ma qualcuno lo ha ucciso prima che potesse portare a compimento la sua missione.\nA questo punto Parsons e i membri del clan di Corith decidono di tornare indietro nel tempo e assistere all'uccisione del capo indiano per capirci qualcosa. Il medico scopre cos\u00ec che Drake altri non \u00e8 che Stenog, uno dei capi del futuro governo nero-rosso. Evidentemente \u00e8 in corso un elaborato complotto che si snoda nel tempo e nello spazio, discretamente intricato. Tenta di informare Corith, ma nel tentativo si trova con suo sommo sconforto ad essere responsabile dell'uccisione del capo indiano.\nInfluenza culturale.\nDa questo romanzo Sergio Fanucci ha preso il titolo del suo programma televisivo sulla fantascienza ospitato da TMC/LA7."}
{"id": "750979", "revid": "118944561", "url": "https://it.wikipedia.org/wiki?curid=750979", "title": "Prussia reale", "text": "Il Regno di Prussia (in tedesco: \"K\u00f6nigliches Preu\u00dfen\", in polacco: \"Prusy Kr\u00f3lewskie\") era uno stato autonomo che fu governato in unione personale dal re di Polonia tra il 1466 e il 1569. Dal 1569 al 1772 fu una regione autonoma della Confederazione polacco-lituana. La Prussia Reale includeva la Pomerania Orientale, la Terra di Che\u0142mno, il Voivodato di Malbork, Danzica, Elbl\u0105g (Elbing), e Toru\u0144 (Thorn),\nStoria.\nGuerra dei tredici anni.\nDurante la Guerra dei tredici anni, la Confederazione prussiana, con in testa le citt\u00e0 di Danzica, Elbl\u0105g (Elbing), e Toru\u0144 (Thorn), e la popolazione della Terra di Che\u0142mno (Kulmerland), nel febbraio 1454 chiesero l'aiuto dei polacchi contro il governo dell'Ordine Teutonico. La ribellione incluse anche grandi citt\u00e0 della parte orientale delle terre dell'Ordine, come Kneiphof (Knipawa) e parte di K\u00f6nigsberg (Kr\u00f3lewiec). La guerra termin\u00f2 nell'ottobre del 1466 con la Pace di Toru\u0144, che fece cedere alla Polonia le terre della met\u00e0 occidentale della Prussia, incluse la Pomerania Orientale (\"Pomerelia\"), Elbl\u0105g (Elbing), Malbork (Marienburg), e Che\u0142mno (Kulm).\nRegno di Polonia.\nIl Vescovado di Varmia aveva reclamato lo status di Principato-Vescovado imperiale dato da Carlo IV e continu\u00f2 a difendere il suo status fino alla fine del Sacro Romano Impero nel 1806.\nLa parte orientale della Prussia rimase sotto il controllo dell'Ordine e dei suoi successori, divenendo il Ducato di Prussia nel 1525, quando il Gran Maestro dell'Ordine Alberto di Prussia adott\u00f2 il luteranesimo e secolarizz\u00f2 le terre. Nel 1618 il Ducato di Prussia fu ereditato da Giovanni Sigismondo, Principe Elettore del Brandeburgo. Fino al 1657 i governatori del Brandeburgo dovettero promettere l'alleanza alla corona polacca, ma dal 19 settembre 1657, col Trattato di Wehlau, il Brandeburgo acquist\u00f2 la sovranit\u00e0 sulla regione.\nFino al 1569, con l'Unione di Lublino, la Prussia Reale godette di una sostanziale autonomia all'interno della Polonia: aveva la propria Dieta, la propria amministrazione delle finanze, una valuta e un esercito. Era governata da un consiglio, subordinato al re polacco, i cui membri erano scelti tra i signori locali o tra i cittadini pi\u00f9 abbienti.\nLa Confederazione Polacco-Lituana.\nNel 1569, a seguito dell'Unione di Lublino, la sua autonomia fu abolita e la regione fu unita alla corona polacca. Gli elettori prussiani diventarono senatori e rappresentanti nel Parlamento (\"Sejm\") polacco.\nLe spartizioni.\nDurante la prima (1772) e la seconda (1793) spartizione della Polonia, la Prussia Reale fu gradualmente annessa al Regno di Prussia."}
{"id": "750980", "revid": "287204", "url": "https://it.wikipedia.org/wiki?curid=750980", "title": "Jos\u00e9 Padilla S\u00e1nchez", "text": "Biografia.\nFu conosciuto per aver scritto molte zarzuela e canzoni di successo che si basavano tutte su motivi di folklore popolare: bolero, paso doble.\nTra le molte sue composizioni spiccano \"La Violetera\", \"Valencia\", \"Princesita\", \"El Relicario\".\nMaurice Ravel fece cenno a questo compositore a proposito dell'orchestrazione del suo famoso \"Bolero\", esprimendosi in questa maniera: \"nessuna forma propriamente detta, nessun sviluppo o quasi, nessuna modulazione, solo un tema, tipo alla Padilla; del ritmo e dell'orchestra\". Lo stesso Ravel defin\u00ec \"La Violetera\" \"un capolavoro\" e disse che avrebbe dato la sua mano destra per aver scritto \"El Relicario\" o \"La Violetera\"."}
{"id": "750981", "revid": "22356", "url": "https://it.wikipedia.org/wiki?curid=750981", "title": "Poebrotherium", "text": "Il poebroterio (gen. Poebrotherium) \u00e8 un mammifero artiodattilo estinto, appartenente ai camelidi. Visse tra l'Eocene superiore e l'Oligocene inferiore (circa 35 - 30 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale era vagamente simile a un odierno lama, anche se di dimensioni molto minori: la lunghezza dell'intero animale adulto non doveva superare di molto il metro. In ogni caso, la forma generale del corpo aveva gi\u00e0 acquisito l'aspetto \"cameloide\", con lunghe zampe snelle e un cranio dal muso allungato. \nCranio.\n\"Poebrotherium\" era caratterizzato da un muso lungo e stretto, in particolare se visto dall'alto. La bolla timpanica era grande e riempita di tessuto osseo spugnoso. La mandibola era dotata di un ramo orizzontale piuttosto gracile e di un ramo ascendente che iniziava ad elevarsi. Gli incisivi superiori erano ancora presenti ma separati gli uni dagli altri. Era inoltre presente un diastema tra il primo e il secondo premolare. I canini erano di piccole dimensioni. I premolari erano semplici e la loro morfologia suggerisce una funzione tagliente. I molari erano tipici dei camelidi, pi\u00f9 lunghi che larghi e a tendenza ipsodonte (a corona alta). \nScheletro postcranico.\nIl collo e il tronco erano allungati, cos\u00ec come le zampe, particolarmente snelle. Le zampe anteriori erano nettamente pi\u00f9 corte di quelle posteriori. L'omero era relativamente lungo, con leggere creste per l'inserzione dei muscoli. Ulna e radio erano co-ossificati, e le dita laterali erano ancora presenti ma ridotte a vestigia. I metapodi ricordavano nelle loro proporzioni quelli degli xifodontidi, ma erano maggiormente specializzati: erano lunghi, piuttosto stretti e non fusi fra loro. Il perone era ridotto a un piccolo osso. Il piede era sprovvisto del primo, quarto e quinto dito. Le dita terminavano in zoccoli e non erano ancora presenti i cuscinetti tipici dei camelidi successivi.\nStoria del ritrovamento e classificazione.\nIl genere \"Poebrotherium\" venne descritto per la prima volta da Joseph Leidy nel 1847, sulla base di resti fossili rinvenuti dal trapper Samuel Culbertson nel Nebraska. Culbertson rinvenne una serie di ossa fossili lungo il White River, le inscatol\u00f2 e le sped\u00ec alla sua famiglia negli Stati Uniti orientali. La scatola con le ossa alla fine arriv\u00f2 a Joseph Leidy, che si trov\u00f2 cos\u00ec una collezione di fossili provenienti dal Nebraska, tra i quali i resti di questo mammifero della taglia di un piccolo cervo. Oltre al cranio era presente anche parte di una zampa anteriore, e ci\u00f2 permise a Leidy di determinare che questo nuovo mammifero fossile era un lontano parente dei lama. Questo fossile fece nascere nel paleontologo l'interesse per le \"badlands\" del White River e per la loro fauna, tanto da inviare cercatori di fossili all'ovest per aumentare le collezioni dell'American Museum. \nLa specie tipo \u00e8 Poebrotherium wilsoni, i cui fossili sono piuttosto comuni in vari giacimenti in Colorado, Nebraska, North Dakota, South Dakota, Wyoming in terreni dell'Eocene superiore - Oligocene inferiore. Al genere \"Poebrotherium\" sono state attribuite altre specie: \"P. chadronense\" e \"P. franki\" (Eocene superiore del Texas) e \"P. eximium\" (Eocene-Oligocene di Colorado, Montana, Nebraska, Wyoming). Un'altra specie molto conosciuta, \"P. labiatum\", \u00e8 stata in seguito attribuita al genere \"Paratylopus\".\n\"Poebrotherium\" \u00e8 considerato uno dei pi\u00f9 antichi camelidi noti. Non era tuttavia il pi\u00f9 antico n\u00e9 il pi\u00f9 arcaico: il primato spetta a \"Poebrodon\", assai simile (ma pi\u00f9 piccolo e basale) e forse ancestrale a \"Poebrotherium\". Sembra che da \"Poebrotherium\" o da forme simili siano derivate diverse linee evolutive di camelidi, tra cui i cammelli-giraffa (come \"Oxydactylus\"), i cammelli-gazzella (come \"Stenomylus\") e i veri camelini (come \"Procamelus\").\nPaleoecologia.\n\"Poebrotherium\" doveva essere un animale meglio adattato alla corsa rispetto agli affini oromericidi come \"Protylopus\". Nonostante fosse apparentemente adattato a una vita in pianure aperte, i fossili di questo animale sono stati ritrovati per la maggior parte in depositi di foresta e fluviali; ci\u00f2 indicherebbe che \"Poebrotherium\" non era legato a un particolare ambiente (Wall e Hauptman, 2001). I denti di \"Poebrotherium\" erano adatti a una dieta pi\u00f9 generalista rispetto a quella dei camelidi attuali, ed \u00e8 probabile che brucasse foglie; sembra che l'erba costituisse una minima parte della dieta di \"Poebrotherium\". \nAl contrario dei suoi cugini odierni, adattati a condizioni desertiche o montane, \"Poebrotherium\" era probabilmente l'equivalente ecologico di una gazzella o di un cervo nell'ecosistema di White River. Questa nicchia ecologica venne in seguito sviluppata maggiormente da camelidi successivi come \"Stenomylus\". Alcuni fossili indicano che \"Poebrotherium\" potrebbe essere stato predato dagli entelodonti del genere \"Archaeotherium\": resti parziali di \"Poebrotherium\" mostrano segni sulle ossa che sembrerebbero corrispondere con la dentatura di \"Archaeotherium\" (Sundell, 1999)."}
{"id": "750984", "revid": "6112041", "url": "https://it.wikipedia.org/wiki?curid=750984", "title": "Trattato di Versailles (1783)", "text": ""}
{"id": "750988", "revid": "1772671", "url": "https://it.wikipedia.org/wiki?curid=750988", "title": "Procamelus", "text": "Il procamelo (gen. Procamelus, Leidy 1858) \u00e8 un genere estinto di camelidi. Visse nel Miocene medio - superiore (circa 14 - 6 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale doveva assomigliare molto a un odierno lama, ma possedeva alcune caratteristiche anatomiche che lo distinguevano dalle forme attuali; la taglia, inoltre, era leggermente minore: \"Procamelus\" poteva raggiungere un'altezza di 1,3 metri al garrese. Il collo era robusto ma allungato, e il cranio era pi\u00f9 allungato rispetto a quello di lama, vigogna e guanaco, a causa dell'allungamento del muso; la volta cranica era invece corta. \"Procamelus\" si differenziava dai camelidi odierni per la presenza di una coppia di incisivi superiori, anche se il primo e il secondo paio erano gi\u00e0 scomparsi. Erano per\u00f2 presenti tutti i premolari. Le ossa premascellari erano in contatto con le ossa nasali. \nLe zampe erano allungate e snelle; la parte inferiore delle zampe anteriori era pi\u00f9 robusta rispetto a quella delle zampe posteriori. Le falangi ungueali erano piccole, e implicano la presenza di cuscinetti sotto le dita, come nei camelidi odierni. \nClassificazione.\nIl genere \"Procamelus\" venne descritto per la prima volta nel 1858 da Joseph Leidy, sulla base di resti fossili ritrovati in Nebraska, nella formazione Loop Fork, in terreni della fine del Miocene medio; la specie tipo \u00e8 Procamelus occidentalis, rinvenuta anche in Texas, ma a questo genere sono state in seguito attribuite altre specie: \"P. angustidens, P. coconiensis, P. grandis, P. leptocolon, P. leptognathus, P. minor\". Tutte queste specie sono state ritrovate in gran parte degli Stati Uniti occidentali e centrali, ma la specie \"P. grandis\" \u00e8 stata ritrovata anche in Florida, e una forma affine a \"P. grandis\" \u00e8 nota anche in Honduras e in El Salvador. Fossili attribuiti a \"Procamelus\" sono stati ritrovati anche in Messico e (con molta incertezza) in Ucraina e Kazakistan.\nIl nome deriva dal greco e significa \"prima del cammello\"; \"Procamelus\" difatti potrebbe essere molto vicino all'origine dell'odierno genere \"Camelus\".\nPaleoecologia.\n\"Procamelus\" era probabilmente un animale agile e veloce, con zampe lunghe adatte alla corsa. La dentatura indica che questo animale era un brucatore di foglie."}
{"id": "750991", "revid": "599013", "url": "https://it.wikipedia.org/wiki?curid=750991", "title": "Tenda (arredamento)", "text": " \nLa tenda \u00e8 un drappo di tessuto trasparente che pende dall'alto di una finestra o porta, sia fissato allo stesso telaio dei vetri, sia montato su un binario sul quale esso scorre. In particolare serve per rendere pi\u00f9 confortevole una casa.\nAlcuni modelli vengono usati al posto delle porte per dividere due stanze, ed altri sono fatti in tessuti sintetici molto resistenti per essere messi su terrazzi per coprire la forte luce del Sole.\nLa tenda pu\u00f2 essere fatte di vari tessuti tipo la seta, il velluto, il merletto, il cotone, poliestere, il lino ecc.\nStoria.\nNell'Europa medievale le finestre erano piccole e strette ed erano schermate con carta oleata o incerata, con finalit\u00e0 ornamentale. E cos\u00ec continu\u00f2 fino al XVI secolo, quando si diffuse l'arte di addobarle.\nIl Rococ\u00f2, movimento artistico che si afferm\u00f2 in Francia durante il regno di Luigi XVI), cre\u00f2 la variet\u00e0, l'eleganza e la gaiezza nell'arredamento. Le fabriche di Lione produssero disegni sempre pi\u00f9 leggiadri e sete luminose e da Venezia si esportarono damaschi, velluti e broccati ricamati. Vennero introdotte le mantovane per nascondere le aste e gli anelli.\nLo stile Impero (durante l'impero napoleonico) alla fine del XVIII secolo cre\u00f2 tende scorrevoli, lunghe fino al pavimento, che potevano essere raccolte da bracciali e disposte in eleganti drappeggi.\nNell'Ottocento la casa divenne per la classe borghese lo strumento per esibire la nuova condizione sociale recentemente acquistata. Per mutamenti sociali lo stile semplice dei primi decenni segu\u00ec un arredamento pi\u00f9 elaborato, per perdere completamente il senso della misura con tende pompose, voluminose e tronfie.\nL'inizio del Novecento vide nascere il desiderio della gente di tornare ad un gusto semplice ed essenziale."}
{"id": "750997", "revid": "767487", "url": "https://it.wikipedia.org/wiki?curid=750997", "title": "Rosy", "text": "Biografia.\nRosanna Negri, figlia di un ufficiale di marina, nasce alla Spezia nel 1941; suo padre muore in un'azione di guerra e lei, ancora piccolissima, viene allevata in casa dei nonni a Vignale Monferrato.\nLa sua carriera musicale comincia ancora da bambina, quando la sua insegnante di musica la sceglie come solista nel coro del collegio. Invogliata da parenti e conoscenti a partecipare a concorsi musicali e a feste di piazza, nel 1958 vince la manifestazione \"Pedana di lancio\" e viene invitata a Roma per la finale. Qui viene notata dal maestro Enrico Polito, che apprezza la sua voce moderna, duttile e originale, e che le far\u00e0 firmare un contratto con la RCA Italiana. Sono gli anni dello y\u00e9-y\u00e9 e dello spostamento del prodotto musicale verso un target di acquirenti sempre pi\u00f9 giovani. Gianni Morandi e Rita Pavone sono solo la punta dell'iceberg di un fenomeno che nei primi anni sessanta determina nel mondo discografico una piccola rivoluzione, con la ricerca di nuovi talenti vocali da destinare a questo pubblico di adolescenti. Rosy si inserisce appunto in questo filone.\nNel 1961 viene pubblicato un extended play in cui Rosy compare con il gruppo \"I discoboli\", autori anche delle canzoni di Rosy.\nL'anno successivo \u00e8 il momento del suo primo singolo, in cui i discografici inaugurano per lei una formula che verr\u00e0 mantenuta anche per i 45 giri successivi: un brano \"lento\" associato ad uno ballabile, con particolare attenzione alle danze in voga tra i giovanissimi. \"Quando finisce l'estate\", lato A del disco, non riscuote il successo sperato, mentre ottiene maggior attenzione sul lato B \"Minuetto twist\", che cita alcune battute del famoso minuetto di Boccherini in un brano arrangiato da Polito a tempo di twist.\nIl 1963 \u00e8 l'anno della sua affermazione: il pezzo \"So long\", arrangiato con sonorit\u00e0 moderne e con la sovrapposizione di due voci dal maestro Enriquez, furoreggia nei juke-box per tutta l'estate e va in classifica. Nell'autunno la RCA lancia il progetto \"Festival in casa\" che prevedeva l'uscita di quindici singoli da inserire in un unico 33 giri. In questa raccolta Rosy compare con la cover di \"Premi\u00e8re Surprise-partie\", successo di Sheila, che in italiano prende il titolo \"La prima festa che dar\u00f2\".\nSempre nel 1963 partecipa alla trasmissione televisiva Gran Premio nella squadra della Liguria.\nMinor successo ottiene invece \"Tutto l'amore del mondo\", uscito l'anno successivo, ma la casa discografica investe ancora molto su Rosy: le fa incidere in spagnolo un extended play da destinare al mercato estero, le fa girare tre videoclip promozionali da immettere nel circuito dei cinebox, e la invia in \"tourn\u00e9e\" in Giappone insieme ad altri artisti della RCA, tra i quali Gianni Morandi.\nNello stesso anno Rosy pubblica un 33 giri, che rester\u00e0 l'unico della sua breve carriera. Nell'album troviamo, oltre ai singoli gi\u00e0 pubblicati e a qualche cover, alcuni inediti firmati da autori prestigiosi, come Endrigo, Enriquez e Meccia. Il tutto per gli arrangiamenti di Ennio Morricone, che aveva anche firmato alcune orchestrazioni dei 45 giri precedenti.\nNel 1965 partecipa a \"Pick-up\", una vetrina televisiva di successi RCA Italiana andata in onda in differita in due puntate (8 e 15 maggio 1965), ma registrata a Roma negli stessi giorni in cui a Sanremo si svolgeva il Festival della Canzone. La trasmissione, diretta da Antonello Falqui e presentata da Walter Chiari, fu il \"compenso\" che la RAI concesse alla casa discografica dopo le polemiche che avevano portato al ritiro volontario dei suoi artisti dall'edizione 1965 del Festival di Sanremo. In autunno esce il brano \"L'amore gira\", prodotto da Enrico Polito. Il disco passa quasi inosservato e si chiude il contratto con la RCA.\nNel 1965 partecipa al film Questo pazzo, pazzo mondo della canzone. L'anno successivo pubblica un 45 giri con etichetta Dischi Ricordi, con i brani \"Il tuo amore mi salver\u00e0\" e \"Da oggi ho deciso te\". Anche questo disco verr\u00e0 ignorato dagli acquirenti di dischi.\nNel 1969 decide di tornare in sala d'incisione, utilizzando questa volta il suo vero nome. Con il 45 giri \"Quel giorno d'illusione\", Rosanna Negri tenta per l'ultima volta la carta del rilancio partecipando a Un disco per l'estate, ma verr\u00e0 esclusa dalla gara ancora nelle fasi eliminatorie."}
{"id": "751002", "revid": "103464402", "url": "https://it.wikipedia.org/wiki?curid=751002", "title": "Pesca a mosca inglese", "text": "La pesca a mosca inglese \u00e8 un tipo di pesca con la mosca conosciuta anche come \"pesca a mosca classica\". Prevede l'uso di canne da pesca sottili e leggere relativamente corte, un mulinello posto sotto l'impugnatura con il solo scopo di contenere la lenza (coda di topo) e non gli \u00e8 attribuito il compito di salpare il pesce, almeno per le prede di piccola o media pezzatura.\nLenza.\nCaratteristica di questa pesca \u00e8 la lenza chiamata \"coda di topo\". Questa \u00e8 un filo di dimensioni cospicue rispetto alle classiche lenze da pesca, generalmente colorato per essere visibile al pescatore ed a seconda delle sue varianti pu\u00f2 essere affondante, semi affondante o galleggiante. Ha una forma conica e va assottigliandosi verso la punta a mo' di \"coda di topo\" appunto. Nella sua estremit\u00e0 \u00e8 collegato, tramite nodi particolari, il finale realizzato in lenza trasparente, unendo pi\u00f9 spezzoni di filo di diversi diametri con grandezza e lunghezza decrescenti man mano che ci avviciniamo alla punta dove \u00e8 innestata la mosca (in alternativa esistono in commercio trafilati conici senza nodi).\nEsca.\nNon vi sono pesi, piombi o altri sistemi di appesantimento perch\u00e9 il lancio dell'esca artificiale avviene sfruttando il peso della coda di topo e l'elasticit\u00e0 della canna che va rapportata al peso della coda stessa. Va detto che questo tipo di pesca sportiva facilita il rilascio del pescato in quanto l'esca artificiale non viene quasi mai ingoiata dal pesce, ma rimane in punta di bocca ed i danni arrecati al pescato sono minimi."}
{"id": "751003", "revid": "22356", "url": "https://it.wikipedia.org/wiki?curid=751003", "title": "Protylopus", "text": "Il protilopodo (gen. Protylopus) \u00e8 un mammifero artiodattilo estinto, appartenente agli oromericidi. Visse nel'Eocene medio (circa 45 - 37 milioni di anni fa) e i suoi resti fossili sono stati ritrovati in Nordamerica.\nDescrizione.\nA lungo considerato il pi\u00f9 antico cammello, questo animale era in realt\u00e0 un tilopode arcaico ma gi\u00e0 relativamente specializzato. Il corpo non doveva oltrepassare gli 80 centimetri di lunghezza, e il peso era di circa 25 chilogrammi. Il cranio era dotato di un muso piuttosto allungato, sottile e ristretto. La mandibola era dotata di un ramo montante piuttosto basso, con un condilo poco al di sopra della fila dentaria. Le bolle timpaniche erano piccole e cave, non riempite di tessuto osseo spugnoso. La dentatura superiore era caratterizzata da piccoli diastemi tra la serie dei premolari superiori e il canino, una caratteristica che si riscontra anche nei camelidi veri e propri. I canini superiori erano poco pi\u00f9 lunghi degli incisivi. I molari, come in tutti gli oromericidi, erano a corona molto bassa (brachiodonti).\nIn generale, le zampe erano piuttosto corte, e quelle anteriori erano pi\u00f9 brevi di quelle posteriori. Radio e ulna erano separate, ma in alcuni esemplari anziani \u00e8 possibile che le estremit\u00e0 fossero co-ossificate. La mano possedeva quattro dita funzionali, ma quelle laterali erano leggermente ridotte. Nei piedi, il secondo e il quinto dito (ovvero le due dita laterali) erano estremamente gracili ma dotate di tutte e tre le falangi. La forma delle falangi di \"Protylopus\" fa supporre che questo animale possedesse zoccoli ma non i cuscinetti carnosi tipici dei camelidi. \nClassificazione.\nIl genere \"Protylopus\" venne istituito nel 1898 da Wortman, sulla base di resti fossili ritrovati in terreni dell'Eocene medio dello Wyoming; la specie tipo \u00e8 Protylopus petersoni. Altre specie attribuite a questo genere sono \"P. annectens\" dello Utah, \"P. pearsonensis, P. robustus\" e \"P. stocki\", tutte provenienti dall'Eocene medio della California.\n\"Protylopus\", il cui nome significa \"primo tilopode\", \u00e8 stato a lungo considerato il pi\u00f9 antico rappresentante dei camelidi. Studi successivi hanno invece dimostrato che questo animale faceva parte di una radiazione evolutiva di piccoli tilopodi arcaici, gli oromericidi, dotati di specializzazioni dentarie differenti da quelle dai veri camelidi. In particolare, alcune caratteristiche (come radio e ulna separate) denoterebbero \"Protylopus\" come una forma non particolarmente specializzata della famiglia. I primi camelidi, come \"Poebrodon\", risalgono anch'essi all'Eocene medio.\nPaleoecologia.\n\"Protylopus\" doveva essere un animale che si nutriva di foglie piuttosto tenere, come sembra indicato dalla struttura dei molari. Forse poteva sollevarsi sulle zampe posteriori per raggiungere rami pi\u00f9 alti, come gli attuali gerenuk (\"Litocranius walleri\")."}
{"id": "751008", "revid": "1372005", "url": "https://it.wikipedia.org/wiki?curid=751008", "title": "Folco Bertrando I di Provenza", "text": "Origine.\nFiglio secondogenito del conte di Provenza, Guglielmo II e della moglie Gerberga di Borgogna (?-1026), figlia del conte e duca Ottone I Guglielmo di Borgogna, come testimonia il monaco cluniacense e cronista, Rodolfo il Glabro (958-1026) e di Ermentrude di Reims (950-?), Contessa di M\u00e2con e Besan\u00e7on.Guglielmo II di Provenza era figlio del conte d'Avignone, conte di Provenza e marchese di Provenza, Guglielmo I e della prima moglie (come viene sostenuto dalle \"Europ\u00e4ische Stammtafeln\", vol II, 187 (non consultate), Arsenda di Comminges (come risulta dal documento n\u00ba 598 del \"Cartoulaire de l'abbaye de Saint-Victor de Marseille, tome I\", dell'aprile 970, in cui, Guglielmo e la moglie, la contessa Arsinda, fanno congiuntamente una donazione all'abbazia stessa) (ca.950- dopo il 979 anno in cui compare per l'ultima volta citata in un documento), che secondo lo storico Szabolcs de Vajay era figlia del conte Arnaldo di Comminges e della contessa Arsenda di Carcassonne. Sempre secondo Szabolcs de Vajay Arsenda era anche la sorella della viscontessa di Narbonne, Adelaide, che la cita nel suo testamento del 978 (documento n\u00ba 130 dell\"'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes\".\nBiografia.\nNato dopo il 1013, dato che non viene ancora citato nel documento n\u00b0 646 del \"Cartoulaire de l'abbaye de Saint-Victor de Marseille\", inerente ad una donazione fatta dai suoi genitori e dal fratello maggiore, Guglielmo (il futuro Guglielmo IV) in favore dell'abbazia di San Vittorio di Marsiglia.\nNel 1018, alla morte del padre, Guglielmo II, gli subentr\u00f2, nel titolo di conte di Provenza, assieme ai fratelli Guglielmo IV, primogenito, e Goffredo I, ultimogenito. In quello stesso anno, sua madre, Gerberga, unitamente a Folco Bertrando (citato, per secondo, dopo il fratello Guglielmo, col solo nome di Folco) e ai suoi fratelli, Guglielmo IV, citato come conte, e Goffredo e alla matrigna del loro padre, Guglielmo II, Adelaide d'Angi\u00f2 (947-1026), fece una prima donazione, in suffragio dell'anima del marito, Guglielmo II; subito dopo, ancora nel 1018, ne fece una seconda, sempre assieme a Folco Bertrando (citato col solo nome di Folco) ed ai suoi fratelli; ed infine una terza, ancora con Folco Bertrando (citato col solo nome di Folco) ed i suoi fratelli. Infine, ancora nel 1019, secondo il \"Cartulaire de Saint-Andr\u00e9-l\u00e8s-Avignon\", a pagina 32, risulta un'ulteriore donazione di sua madre, Gerberga, unitamente a Folco Bertrando (citato col suo nome completo: Folco Bertrando) e ai suoi fratelli, al monastero di Saint-Andr\u00e9-l\u00e8s-Avignon.\nSuo fratello, Guglielmo IV, mor\u00ec ancor giovane, prima del 1030, perch\u00e9 in due donazioni, fatte da Folco Bertrando (citato come Bertrando) e riportate dal \"Cartoulaire de l'abbaye de Saint-Victor de Marseille, tome II\", non solo Guglielmo non viene menzionato, ma Folco Bertrando I \u00e8 citato col titolo di conte; una di quello stesso anno, ed un'altra, forse antecedente.Mentre il marchesato di Provenza era rimasto al cugino, Guglielmo III, il governo della contea di Provenza fu diviso tra Folco Bertrando I e l'altro fratello, Goffredo I; il controllo sulle contee e viscontee provenzali fu accentuato.Nonostante ci\u00f2 il signore di Baux e di Fos, Ugo I, appoggiato dai visconti di Marsiglia e da altre viscontee delle Alpi, si ribell\u00f2 all'autorit\u00e0 comitale. Lo scontro decisivo avvenne alla Laguna di Berre, dove i conti di provenza ebbero la meglio sui visconti ribelli.\nNel 1032, mor\u00ec il sovrano da cui dipendeva la contea di Provenza, il re di Arles, Rodolfo III, per cui la Provenza fu coinvolta nella guerra di successione, combattuta tra l'erede designato, l'imperatore del Sacro Romano Impero, Corrado II il Salico, ed il conte di Blois, di Chartres, di Ch\u00e2teaudun, di Tours, di Provins, di Reims, di Meaux e di Troyes, Oddone II, che se ne considerava erede legittimo in quanto figlio di Berta di Borgogna, figlia del re di Arles o delle due Borgogne, Corrado III il Pacifico. La guerra dur\u00f2 qualche anno e fu combattuta soprattutto in Borgogna e si concluse con la morte di Oddone II, nel 1037. Il regno di Arles o delle due Borgogne e quindi la Provenza divenne vassallo dell'impero.\nFolco Bertrando (sempre citato col solo nome di Bertrando) assieme fratello Goffredo fece donazioni sia all'Cluny nel 1037, che a quella di San Vittore di Marsiglia nel gennaio del 1040; poi si prodigarono nella ricostruzione, dopo i danni arrecati dai Saraceni di Frassineto, dell'abbazia dell'ordine Bremetense (nome che \u00e8 dovuto al paese di Breme), nella Val di Susa, vicino a Gap e nella costruzione di San Promaso, vicino a Forcalquier, di cui, Folco Bertrando ebbe il titolo di conte (in una donazione del 1044, Folco Bertrando si proclama proprietario di Forqualquier).\nFolco Bertrando (sempre citato col solo nome di Bertrando) compare citato in un'ultima donazione, assieme al fratello, Goffredo, a San Vittore di Marsiglia, nel 1048.\nFolco Bertrando mor\u00ec verso il 1054 lasciando la contea di Provenza al fratello Goffredo I e la contea di Forcalquier ai figli Goffredo II e Guglielmo Bertrando II.\nMatrimonio e discendenza.\nFolco Bertrando I aveva sposato, prima del 1040 (infatti ad aprile di quell'anno secondo la \"Histoire de Monmajour, Revue Historique de Provence, 1\u00e8re ann\u00e9e\", a pagina 136, risulta una donazione al monastero di Monmajour, di Folco Bertrando unitamente a sua moglie, Ildegarda-Elisa), figlia del conte Guglielmo III di Tolosa.Folco Bertrando ed Ildegarda-Elisa ebbero due figli: "}
{"id": "751010", "revid": "1305772", "url": "https://it.wikipedia.org/wiki?curid=751010", "title": "Guglielmo il Pio", "text": " "}
{"id": "751018", "revid": "852336", "url": "https://it.wikipedia.org/wiki?curid=751018", "title": "Conte di Forcalquier", "text": ""}
{"id": "751034", "revid": "697352", "url": "https://it.wikipedia.org/wiki?curid=751034", "title": "Antonio da Montefeltro", "text": ""}
{"id": "751042", "revid": "287204", "url": "https://it.wikipedia.org/wiki?curid=751042", "title": "Oddantonio da Montefeltro", "text": ""}
{"id": "751050", "revid": "88199895", "url": "https://it.wikipedia.org/wiki?curid=751050", "title": "Poggio Rattieri", "text": "Poggio Rattieri \u00e8 una frazione del comune di Torricella Sicura in provincia di Teramo, in un'area di media montagna, in una zona a picco su quella che viene chiamata la Valle dell'Inferno.\nIl borgo \u00e8 pressoch\u00e9 disabitato.\nIl villaggio del Poggio tra il secolo XIII e XIV fu dominato dalla Famiglia Rattieri, dalla quale deriva il nome del paese. Negli antichi documenti il paese viene citato anche con altri nomi quali: Poggio Rattiero, Poggiorattiero, Poio Rattire, Pozo Rotari."}
{"id": "751051", "revid": "92723", "url": "https://it.wikipedia.org/wiki?curid=751051", "title": "Val di Taro", "text": "La Val di Taro si trova in Emilia-Romagna, in provincia di Parma, e prende il nome dall'omonimo fiume che nasce dal monte Penna e confluisce, dopo 126\u00a0km, nel Po come affluente destro.\nConfina a sud con la valle del Vara in Liguria e la val di Magra in Toscana; a ovest con la valle del Ceno e del Recchio; a est con la valle del torrente Baganza.\nLa valle \u00e8 chiusa dai monti: Penna (1735), Zuccone (1423), Scassella (1228), Gottero (1640), Fabei (1585), Molinatico (1549); mette in comunicazione la provincia di Parma con la Liguria attraverso il passo del Bocco e il passo di Centocroci, nonch\u00e9 con la Toscana per il passo della Cisa, il passo del Brattello e Passo dei due Santi.\nStoria.\nFin dall'epoca longobarda nella zona vi operano i monaci dell'Abbazia di San Colombano di Bobbio, il territorio con vari possedimenti era inserito nel grande feudo reale ed imperiale monastico.\nNell'alta valle transitava la via degli Abati, il cammino percorso tra il VII secolo e l'anno mille dagli abati dell'abbazia di Bobbio per recarsi a Roma e che consentiva al monastero di mantenere i contatti e il controllo su i suoi possedimenti che si estendevano, oltre che nel nord Italia, fino in Toscana. Proveniente dalla val Ceno attraversava il Taro su un ponte a Borgotaro, da l\u00ec due strade risalivano lo spartiacque: la \"via montis Burgalis\" altomedievale con l'ospizio di San Bartolomeo sul valico del Borgallo e la via del Brattello, medievale, entrambe scendevano a Pontremoli.\nLa \"via\" pi\u00f9 conosciuta \u00e8 la via Francigena, strada che i pellegrini percorrevano nel Medioevo e che collegava Canterbury a Roma. Percorreva tutta la valle, da Noceto fino al passo della Cisa.\nFra il Settecento e l'inizio del Novecento dai paesi dell'Alta Val di Taro si \u00e8 sviluppato il fenomeno degli ammaestratori ambulanti chiamati orsanti.\nDurante la seconda guerra mondiale, nell'estate del 1944 la zona fu teatro dell'operazione Wallenstein, una serie di rastrellamenti di partigiani effettuati da forze nazi-fasciste.\nComuni.\nLa Val di Taro comprende i comuni di Albareto, Bedonia, Borgo Val di Taro, Compiano, Fornovo di Taro, Solignano, Tornolo e Valmozzola, parte di quelli di Berceto e Terenzo, tutti in provincia di Parma, nonch\u00e9 una piccola porzione dei comuni liguri di Borzonasca, in provincia di Genova (frazione Giaiette) e di Varese Ligure, in provincia della Spezia (frazione Pelosa).\nLuoghi d'interesse.\nNella parte pi\u00f9 alta la vallata comprende localit\u00e0 molto suggestive tra cui Santa Maria del Taro (Tornolo), a pochi chilometri dal mar Ligure che si raggiunge attraverso il Passo del Bocco. Un po' pi\u00f9 lontano dal Taro possiamo trovare Tarsogno, nota per i suoi pregiati funghi.\nRitornando sul corso del Taro si trova il Castello dei Landi di Compiano, ubicato su una piccola altura, a sinistra del fiume."}
{"id": "751055", "revid": "38120", "url": "https://it.wikipedia.org/wiki?curid=751055", "title": "Bible black", "text": ""}
{"id": "751056", "revid": "466539", "url": "https://it.wikipedia.org/wiki?curid=751056", "title": "Pigalle", "text": "Pigalle \u00e8 una zona di Parigi, in Francia, attorno a \"Place Pigalle\", sul confine tra il IX e il XVIII \"arrondissement\", che prende il nome dallo scultore Jean-Baptiste Pigalle (1714-1785). La zona turisticamente \u00e8 conosciuta per essere il quartiere dei negozi di articoli erotici, ma negli ultimi anni \u00e8 in atto una trasformazione che sta rendendo il quartiere sempre pi\u00f9 alla moda, con negozi biologici, ricercati negozi di specialit\u00e0 alimentari e \"atelier\".\nI sexy shop sono concentrati in \"Place Pigalle\" e nel viale principale. La reputazione licenziosa del quartiere port\u00f2, durante la seconda guerra mondiale, al soprannome \"Pig Alley\" (\"Vicolo dei maiali\", in inglese), da parte dei soldati alleati che vi si recavano in cerca di divertimento.\nL'area a sud di \"Place Pigalle\", invece, si sta configurando come uno dei \"cuori pulsanti\" di Parigi, grazie alla scelta di molte giovani coppie che scelgono di vivere in questo antico quartiere, dove i palazzi nascondono spesso cortili e silenziosi spazi aperti per i bambini. L'atmosfera \u00e8 vitale e genuina. Famose in questa zona sono \"Rue de Martyrs\", con i suoi caff\u00e8, pasticcerie e sale da t\u00e8, e \"Rue de Douai\", dedicata alla vendita di strumenti ed equipaggiamento musicale, soprattutto chitarre, batterie e accessori musicali.\nNel quartiere sono presenti il Museo della vita romantica e il Museo Gustave Moreau. In questo quartiere hanno lavorato e vissuto artisti come Toulouse-Lautrec, Pablo Picasso e Maurice Neumont. \u00c8 possibile vedervi i lavori di Salvador Dal\u00ed nel vicino Espace Dal\u00ed, a Montmartre.\nA Pigalle si trovano anche alcune importanti sale da spettacolo:\nFu anche sede del teatro Grand Guignol, che chiuse nel 1962, ma la cui struttura \u00e8 ancora presente. Vi si trova anche il Mus\u00e9e de l'\u00e9rotisme, la prima esposizione d'arte ed oggettistica erotica d'Europa, fondato nel 1896 e situato al 72 di Boulevard de Clichy.\nPigalle \u00e8 un posto ben noto ai turisti che vogliono sperimentare la \"Parigi di notte\". Vi si trovano alcuni dei pi\u00f9 famosi cabaret di Parigi (il \"Moulin Rouge\", ad esempio, venne immortalato da Toulouse-Lautrec e da alcuni film di Hollywood), o altri locali con spettacoli di topless o nudo integrale maschile e femminile. Oltre i numerosi e storici locali a luci rosse, Pigalle ospita una grande concentrazione di esercizi commerciali che vendono materiali per adulti. Molti di questi, esibiscono anche la merce in vetrina. Tra questi, \"La Princesse sur le petit pois\" (la Principessa sul pisello), il pi\u00f9 grande esercizio del mondo, esclusivamente dedicato alla vendita dei vibratori, dildi e falli artificiali, di ogni forma e dimensione.\nPlace Pigalle e la zona circostante sono raggiungibili con le linee 2 e 12 del M\u00e9tro e con numerose linee di autobus: 30 e 54 dalla Gare du Nord e Gare de l'est; 67 dal centro della citt\u00e0 (Ch\u00e2telet, H\u00f4tel de Ville). Inoltre, nella piazza si trova il capolinea del \"Montmartrobus\", una linea turistica al servizio della zona di Montmartre.\nNel 1994 venne girato un film intitolato \"Pigalle\", ambientato nel quartiere e con protagonisti V\u00e9ra Briole e Francis Renauld. \u00c9dith Piaf incise un disco intitolato \"La Rue Pigalle\". L'episodio del film \"Paris je t'aime\", diretto da Richard Lagravense e interpretato da Fanny Ardant e Bob Hoskins, \u00e8 ambientato nelle strade adiacenti Place Pigalle.\nVi \u00e8 ambientato il romanzo Maigret au Picratt's di Georges Simenon, trasposto sul grande schermo da Mario Landi con Gino Cervi col titolo Maigret a Pigalle."}
{"id": "751059", "revid": "640277", "url": "https://it.wikipedia.org/wiki?curid=751059", "title": "2M1207", "text": "2M1207 \u00e8 una nana bruna localizzata nella costellazione del Centauro a 173 anni luce dalla Terra. Attorno ad essa orbita un oggetto di massa planetaria, denominato 2M1207 b, uno dei primi ad esser stati direttamente osservati, e il primo scoperto in orbita attorno ad una nana bruna. \u00c8 probabilmente un membro dell'associazione TW Hydrae.\nCaratteristiche.\n2M1207 fu scoperta durante la \"survey\" infrarossa 2MASS (da qui l'iniziale \"2M\" del nome, seguita da un'abbreviazione delle sue coordinate celesti) verso la fine del 2004. Il suo tipo spettrale M8, molto luminoso per una nana bruna, indica che \u00e8 molto giovane. La sua massa \u00e8 stimata in ().\nLe prime stime sulla distanza del sistema, condotte tramite metodi fotometrici, convergevano su un valore di ; nel dicembre del 2005 l'astronomo statunitense Eric Mamajek ottenne una misura pi\u00f9 accurata (53\u00a0\u00b1\u00a06\u00a0pc) utilizzando il metodo degli ammassi in movimento. Recenti misurazioni condotte tramite il metodo della parallasse hanno confermato sostanzialmente le misure di Mamajec, suggerendo una distanza di circa 52,75\u00a0pc (circa 172\u00a0\u00b1\u00a03\u00a0anni luce).\nCome accade per le T Tauri classiche, gran parte delle nane brune sono circondate da un disco di accrescimento; 2M1207 non fa eccezione, come confermano lo spessore della linea dell'H\u03b1, la spettroscopia ultravioletta e le osservazioni nell'infrarosso tramite il telescopio spaziale Spitzer. Il verificarsi del fenomeno dell'accrescimento determina l'emissione, dai poli della nana bruna, di getti perpendicolari al disco, scoperti anche su 2M1207 tramite il \"Very Large Telescope\" (VLT) dell'ESO;. questi getti si estendono nello spazio per circa 109 e la materia vi fluisce alla velocit\u00e0 di alcuni km/s.\nSistema planetario.\nSegue un prospetto con le caratteristiche salienti dell'oggetto che orbita attorno alla nana bruna."}
{"id": "751061", "revid": "79457", "url": "https://it.wikipedia.org/wiki?curid=751061", "title": "Latium adjectum", "text": ""}
{"id": "751062", "revid": "22356", "url": "https://it.wikipedia.org/wiki?curid=751062", "title": "Titanotylopus", "text": "Titanotylopus, \u00e8 un genere estinto di camelidi diffuso in Nord America tra il Miocene ed il Pleistocene.\nQuesti grandi cammelli (fino a 3,4 m di altezza al garrese) possedevano grandi zampe massicce, ma un cranio piuttosto piccolo con zona interorbitale convessa. Gli appartenenti a questo genere avevano inoltre una gobba sulla groppa, come evidenziato dalla conformazione delle vertebre dorsali.\nSi distinguono dagli altri grandi camelidi per la forma dei grandi canini superiori, oltre che per l'assenza delle cavit\u00e0 lacrimali.\ni Titanotylopus possedevano falangine abbastanza sviluppate, questo fa intuire che la conformazione della zampa doveva essere simile a quella dei cammelli attuali.\nAlcuni autori considerano Titanotulopus e Gigantocamelus congeneri, mentre altri li separano in due generi distinti per via delle differenze sopra citate: tuttavia, il dibattito per l'assegnazione delle specie ad un genere od all'altro \u00e8 ancora in corso."}
{"id": "751064", "revid": "6923", "url": "https://it.wikipedia.org/wiki?curid=751064", "title": "Bac\u00fach", "text": "Bac\u00fach (in tedesco \"Botzenach\" o \"Watzenach\"; in ungherese \"Vacok\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nIl villaggio \u00e8 menzionato per la prima volta nel 1563 come possedimento del distretto minerario di Brezno. Successivamente appartenne alle famiglie Schaffer e Gaismair di Bansk\u00e1 Bystrica."}
{"id": "751065", "revid": "36426", "url": "https://it.wikipedia.org/wiki?curid=751065", "title": "Semoventi d'artiglieria campale statunitensi", "text": "L'evoluzione delle artiglierie semoventi per l'US Army, iniziata alla fine degli anni trenta, \u00e8 stata influenzata sia dalla dottrina d'impiego delle artiglierie nell'ambito della guerra corazzata, sviluppata dai quadri superiori dell'esercito nel corso del secondo conflitto mondiale, ma anche dalla tecnologia dell'industria meccanica e motoristica statunitense e dalle necessit\u00e0 logistiche della proiezione di potenza fuori dal proprio continente degli Stati Uniti.\nEvoluzione tecnica e dottrinale.\nLo studio dell'impiego di scafi cingolati autopropulsi per far muovere le artiglierie sul campo di battaglia da parte dell'esercito statunitense risale al 1919, tuttavia fino alla met\u00e0 degli anni trenta non erano disponibili negli Stati Uniti scafi adatti alla necessit\u00e0. D'altra parte, considerando le prevedibili necessit\u00e0 belliche, negli Stati Uniti vennero effettuati attenti studi sui mezzi semoventi prodotti in Europa, particolarmente quelli prodotti in Francia da Schneider e St. Chamond, tali veicoli, provati ampiamente nel periodo successivo alla prima guerra mondiale, erano considerati troppo pesanti ed incapaci di muovere su terreno soffice. D'altra parte gli studi proseguirono, in base alla considerazione del fatto che per trasportare in Europa (probabile scenario di una nuova guerra per gli Stati Uniti) un trattore, impegnando un tonnellaggio di circa 20 t ed un volume di circa 10\u00a0m\u00b3, si risparmiava il trasporto di circa 20 cavalli a pieno carico e della relativa truppa logistica e che il peso logistico per un reggimento a traino animale era di 14,7 t/d contro solo 3,6 t/d per un reggimento meccanizzato.\nSuccessivamente alla prima guerra mondiale furono realizzati veicoli sperimentali con armamento che variava da 75\u00a0mm a 8 in (203\u00a0mm) di calibro, sia su scafi di trattori Holt sia su scafi appositamente progettati da J. Walter Christie. Fu realizzato anche un prototipo di semovente su scafo prima Holt, poi Caterpillar Mk IV, che montava l'obice M1918 240\u00a0mm, e che rappresent\u00f2 il massimo calibro di arma autopropulsa studiato per l'US Army, realizzato successivamente (1945) solo nei 5 esemplari del T92. Tutti questi mezzi furono realizzati o solo come prototipi on in un numero estremamente limitato di esemplari, tuttavia tutti furono sottoposti ad un'ampia gamma di prove per verificarne le capacit\u00e0 di movimento sul campo di battaglia.\nVerso la fine degli anni trenta l'incombere della guerra acceler\u00f2 il processo per lo studio di scafi cingolati adatti all'impiego come semoventi. Gli scafi furono principalmente derivati da quelli dei carri armati pi\u00f9 diffusi nell'esercito, cio\u00e8 gli M3 e M4. I primi semoventi utilizzavano come armamento principale l'obice da 105 mm, ma, gi\u00e0 verso la fine della seconda guerra mondiale, erano in servizio semoventi con cannoni da 155 mm e obici da 240 mm. Caratteristica comune a tutti questi semoventi era il fatto di non avere una copertura superiore (cio\u00e8 erano \"open top\" secondo la terminologia anglosassone), dato che i loro canoni di impiego ne prevedevano l'uso come artiglieria, non in prima linea come i cannoni d'assalto (\"Sturmgesch\u00fctz\") tedeschi.\nSuccessivamente alla seconda guerra mondiale i semoventi statunitensi, dopo la constatazione della loro efficacia sul campo di battaglia, aumentarono il calibro dell'armamento fino ad avere cannoni da 175\u00a0mm ed obici da 8 in (203\u00a0mm), successivamente, nel corso degli anni cinquanta, si manifest\u00f2 la necessit\u00e0 di permettere alle artiglierie di operare in ambiente contaminato, quindi fu necessario proteggere i serventi nel corso delle operazioni con una blindatura leggera, dato che il loro impiego tattico prevedeva comunque che fossero tenuti distanti dal fuoco nemico.\nSuccessivamente all'impegno dell'esercito statunitense in Vietnam ed alle esperienze della guerra dello Yom Kippur la teoria di impiego delle forze terrestri negli Stati Uniti prevedeva l'impiego delle unit\u00e0 statunitensi su posizioni profonde, ma solo su fronti dello spessore di pochi chilometri, concetto che riduceva molto il valore operativo delle unit\u00e0 mobili, mettendo in evidenza soprattutto l'azione di fuoco (tattica) per rompere l'attacco nemico. Gi\u00e0 nel 1982 questi concetti erano superati dalla \"Airland Battle 2000\", che prevedeva un impiego delle forze a profondit\u00e0 operativa (10\u201320\u00a0km). Nell'\"Airland Battle 2000\" le avanguardie nemiche devono essere inizialmente bloccate e successivamente distrutte con la concentrazione delle artiglierie divisionali (il corpo d'armata era l'unit\u00e0 operativa, mentre le divisioni venivano coordinate ed avevano i compiti di direzione sul terreno).\nLo sviluppo pi\u00f9 recente, il programma Crusader, cercava di mettere in un solo scafo tutte le esigenze, inclusa quella di una elevata protezione, ma ha raggiunto le 55 tonnellate e ad un certo punto, , \u00e8 stato abbandonato, anche a causa dell'elevato costo produttivo, previsto in 25 milioni di dollari per ogni esemplare.\nPrincipali semoventi utilizzati dall'US Army.\n dopo l'inizio della seconda guerra mondiale fu l'M7 Priest, basato sull'obice divisionale da 105mm M2 e sullo scafo prima del carro armato M3 (M7) e successivamente dell'M4 Sherman (M7B1). Il semovente era fornito, per la difesa ravvicinata, di una mitragliatrice Browning M2 di 0,5 in (12,7\u00a0mm) di calibro. La produzione degli M7 fu effettuata dalla \"American Locomotive Company\" e dalla \"Federal Machine and Welder\", mentre quella degli M7B1 fu effettuata dalla \"Pressed Steel Car Company\".\nSuccessivamente alla seconda guerra mondiale (1946) fu realizzato il semovente \"M37 105 mm\", armato con l'obice M4 utilizzando lo scafo del carro leggero M24 Chaffee per contenere i pesi, ridotti a circa 20\u00a0t rispetto alle 23\u00a0t dell'M7. Il maggiore vantaggio dell'M37 nei confronti dell'M7 tuttavia era la capacit\u00e0 di portare 126 colpi da 105\u00a0mm rispetto ai 69 dell'M7.\nSebbene l'obice MA1 da 105 mm , aveva una gittata di 11\u00a0km con una granata del peso di 19\u00a0kg, per l'impiego previsto dell'artiglieria nella seconda guerra mondiale i valori sia di gittata sia di potenza erano sufficienti per l'artiglieria divisionale, ma non soddisfacevano i requisiti per l'artiglieria di corpo d'armata, quindi negli ultimi anni della guerra venne progettata una serie di semoventi armati con bocche da fuoco pi\u00f9 potenti e privi di protezione (M12 e M41) o capaci di proteggere i serventi solo dal tiro di armi leggere (M40).\nPer l'artiglieria di corpo d'armata negli anni finali della seconda guerra mondiale venne progettato un semovente capace di sopportare il tormento imposto da un cannone da 155 mm, tale semovente, basato sullo scafo del carro M4 utilizz\u00f2 vari modelli del cannone, partendo dall'M1917 fino all'M1918M1. Dal punto di vista tattico questo veicolo dimostr\u00f2 il suo maggior limite nella capacit\u00e0 di trasportare solo 10 colpi di pronto impiego, per cui fu necessario lo sviluppo di un veicolo d'accompagnamento per il trasporto delle munizioni (T30).\nSuccessivamente all'M12 nel 1944 venne posto in linea il semovente M40 (\"M40 Gun Motor Carriage\"), armato con il cannone M2 da 155\u00a0mm e basato sullo scafo del carro M4A3E8, quindi con il sistema di sospensioni HVVS ed i cingoli progettati per tale sistema. Considerando il notevole ingombro dell'arma (la canna era lunga 7\u00a0m e pesava, con l'otturatore, circa 4500\u00a0kg) il veicolo era in grado di trasportare solo quattro membri dell'equipaggio, mentre i restanti quattro dovevano muovere su veicoli ausiliari. Il carico di colpi utili era aumentato a 20 colpi, che, con la cadenza di tiro prevista (40 colpi/h) permetteva solo 30 min di fuoco.\nNel corso del 1945 venne prodotto l'M41, chiamato talvolta \"Gorilla\". Utilizzava lo scafo del carro leggero M24 Chaffee armato con l'obice M1 da 155\u00a0mm in postazione non protetta. Costruito in 85 esemplari dalla \"Massey-Harris Company\" fu utilizzato nella guerra di Corea.\nNel corso degli anni cinquanta, l'evoluzione dei semoventi port\u00f2 all'utilizzo di scafi realizzati in funzione dei semoventi stessi, sebbene utilizzassero, nei limiti del possibile, gli stessi componenti principali (in primo luogo i motori) dei carri armati dell'epoca. Il semovente M44 (armato con l'obice 155\u00a0mm) e M52 (armato con l'obice da 105\u00a0mm) utilizzavano lo scafo ed il motore modificati del carro leggero M41 Walker Bulldog mentre l'M53 (armato con l'obice da 155\u00a0mm) utilizzava lo scafo del carro medio M48, anche questo con estensive modifiche. Caratteristica comune di tutti questi veicoli era la protezione completa per l'equipaggio, dovuta alla necessit\u00e0 di poter operare in ambiente soggetto ad attacchi con armi nucleari, questa maggiore protezione comport\u00f2 un notevole aumento dei pesi (dai 19500\u00a0kg dell'M41 ai 45000\u00a0kg dell'M53).\nNel corso degli '60 entrarono in servizio i carri armati M47M e M48, che segnarono il passaggio dall'uso del motore a benzina all'uso del motore Diesel per i carri armati statunitensi, per ovvi motivi logistici anche gli altri veicoli operanti nelle divisioni corazzate dovevano avere motorizzazioni simili, quindi fu sviluppata una nuova generazione di semoventi, con propulsione diesel.\nI semoventi M107 e M110 utilizzavano lo stesso scafo, armato con il cannone \"M113 175 mm\" per l'M107 e con l'obice \"M2A1 8 in\" (203\u00a0mm) per l'M110. Gli scafi erano totalmente privi di protezione, in quanto il loro utilizzo (artiglierie di corpo d'armata) non prevedeva il contatto diretto con le forze nemiche, ma l'utilizzo a distanza da fronte.\nMentre l'artiglieria di corpo d'armata si sviluppava riducendo drasticamente la protezione, l'artiglieria divisionale, che doveva operare a minore distanza dal fronte, conservava il concetto di protezione totale, proteggendo tutto l'equipaggio in una torretta ruotante, utilizzando tuttavia in larga misura leghe di alluminio per ridurre il peso globale del veicolo. Queste considerazioni portarono al semovente M108, armato con un obice M103 da 105\u00a0mm, sempre in considerazione dell'impiego tattico questo mezzo era fornito di una mitragliatrice Browning M2 12,7\u00a0mm per la difesa ravvicinata.\nContemporaneamente a questi ultimi semoventi veniva studiato anche un nuovo semovente armato con un obice da 155\u00a0mm, l'M109, che con un peso complessivo di soli 18500\u00a0kg, era in grado di offrire protezione a tutto l'equipaggio in una torretta ruotante per 360\u00b0, in cui l'obice \"M126 155 mm\" forniva una capacit\u00e0 di armamento nucleare oltre a quella convenzionale, il semovente, successivamente sviluppato nei Modelli M109A1 (armato con l'obice M185, in sostanza un M126 con la canna allungata), M109A2 e M109A3 (con modifiche limitate nei confronti dei modelli precedenti, il principale dei quali era l'aumento dei colpi disponibili a bordo a 36) M109HIP (\"Howitzer Improvement Program\" - programma di miglioramento degli obici), che aggiorn\u00f2 i sistemi di armamento dei modelli preesistenti.\nNel 1959 venne provato ad Aberdeen (Aberdeen Proving Ground) la versione statunitense del MBT70 (Main Battle Tank 70), che avrebbe dovuto sostituire i carri armati NATO dell'epoca nel corso degli anni settanta. Il nuovo carro presentava un gran numero di caratteristiche rivoluzionarie per l'epoca, come il motore policarburante con rapporto di compressione variabile e le sospensioni ad assetto variabile. Questo prototipo arriv\u00f2 alla produzione di serie solo il 28 febbraio 1981, con la denominazione di M1 Abrams. Le nuove caratteristiche del carro armato richiedevano nuove caratteristiche per i mezzi che l'accompagnavano sul campo di battaglia, e, fra questi, anche per i semoventi, ed in particolare per i semoventi di artiglieria campale, che tatticamente sono quelli che operano pi\u00f9 prossimi alla prima linea. In particolare nel 2008 \u00e8 stato presentato il nuovo \"XM1203 Nlos-c\" (NLOS - Not Line Of Sight, cio\u00e8 operante fuori dalla vista del nemico, c - cannon), che presenta caratteristiche molto innovative come i cingoli in plastica e la corazzatura totalmente attiva. L'entrata in servizio del semovente derivato dal prototipo, \u00e8 prevista per il 2015."}
{"id": "751068", "revid": "1543377", "url": "https://it.wikipedia.org/wiki?curid=751068", "title": "Marlene Neubauer-Woerner", "text": "Vita.\nLa scultrice Marlene Neubauer-Woerner nacque a Landshut, Baviera, nel 1918.\nFrequent\u00f2 la Scuola statale d'arte di ceramica nel 1932 e in quell'occasione il Dr. Albert Rapp, direttore del Museo Landshut, si accorse del suo giovane talento artistico. \nAcquis\u00ec il diploma della Scuola di ceramica in giovanissima et\u00e0.\nNel 1936 studi\u00f2 con il Prof. Josef Henselmann all'Accademia di Monaco l'arte applicata e nel 1942 quella figurativa con il Prof. Richard Knecht. Nella medesima Accademia fu la prima donna a specializzarsi nello studio della scultura in funzione dell'ambiente architettonico. Nel 1945 inizia a Monaco la sua vita artistica con la creazione delle sue prime opere.\n\u00c8 morta nel 2010 a 91 anni d'et\u00e0.\nOpere.\nNella sua vita Marlene Neubauer-Woerner ha creato tante opere che oggi sono in possesso di privati. Ma soprattutto l'artista ha anche creato tante opere per istituzioni del comune di Monaco ed altre citt\u00e0, per lo Stato bavarese, per la chiesa ed altre istituzioni.\nPer la citt\u00e0 di Monaco:\nPer lo Stato Bavarese:\nMostre.\nDal 1949 al 1989 ha partecipato alla mostra annuale (Gro\u00dfe Deutsche Kunstausstellung) della casa del arte (Haus der Kunst) a Monaco di Baviera.\nAnche a Parigi, Atene, Roma, Vienna ha esposto le sue opere.\nNel 1988 ebbe una grande mostra individuale nel palazzo reale(Einsaeulensaal der Muenchner Residenz) a Monaco di Baviera e nello stesso anno anche una individuale nel municipio di Landshut."}
{"id": "751071", "revid": "92723", "url": "https://it.wikipedia.org/wiki?curid=751071", "title": "Gera d'Adda", "text": "La Gera d'Adda (con grafia antica \"Ghiara\", \"Ghiera\", \"Giarra d'Adda\", dal milanese con significato \"Ghiaia dell\u2019Adda\") \u00e8 una zona della pianura lombarda compresa tra il fiume Adda a ovest, il fiume Serio a est e il fosso bergamasco a nord.\nIl confine a sud si basa su precise fonti storiografiche, risalenti all'estimo dell'imperatore Carlo V d'Asburgo e ribadite negli editti successivi, che lo individuano nelle estremit\u00e0 meridionali dei comuni di Rivolta d'Adda, Pandino, Dovera, Vailate, Misano di Gera d'Adda e Caravaggio.\nIl termine deriva dalla natura morfologica del territorio che presenta strati fertili e ghiaiosi in profondit\u00e0, che sono strati trasportati in tempi assai remoti dai due fiumi che ne circondano il territorio.\nGeografia fisica.\nTerritorio.\nSituata a est di Milano, cinque dei comuni che ne fanno parte sono annoverati nella provincia di Cremona, uno nella citt\u00e0 metropolitana di Milano e tutti gli altri nella provincia di Bergamo.\n\u00c8 delimitata ad ovest dal corso del fiume Adda, a nord dalla SP 122 \"Francesca\" e ad est sia dallo stesso che dal fiume Serio. A sud \u00e8 delimitata da una linea storica, non data da confini naturali, che parte a est tra i paesi di Mozzanica e Sergnano, fino a giungere, circa 15 chilometri pi\u00f9 ad ovest, tra Rivolta d'Adda e Spino d'Adda.\nQuest'ultimo confine non \u00e8 tuttavia definibile in modo certo, tanto che nella storia sono stati identificati come comuni della Gera d'Adda anche altri territori posti poco pi\u00f9 a sud. Ci\u00f2 \u00e8 dovuto al fatto che questa zona non si configura come entit\u00e0 geografica basata su confini naturali dato che, nella fascia di Lombardia compresa tra Bergamo, Lodi e Cremona, il territorio non \u00e8 interrotto da alcun fiume o rilievo. Piuttosto il confine \u00e8 da cercare nell'origine morfologica di questa zona che presenta numerosi fontanili e rappresenta all'incirca la zona superiore dell'antico lago Gerundo.\nLa Gera d'Adda comprende infine anche una piccola porzione del comune di Cassano d'Adda, appartenente alla provincia di Milano. Questo lembo di terra \u00e8, nella geografia politica, bergamasco, e di fatto parte della Gera d'Adda, dato che si trova sulla sinistra orografica del fiume Adda tra i comuni di Fara Gera d'Adda, Treviglio, Casirate d'Adda e Rivolta d'Adda.\nGeologia.\nGeologicamente la Gera d'Adda pu\u00f2 essere divisa in due zone, entrambe di origine alluvionale: la prima \u00e8 quella denominata sottocosta, risale all'Olocene, e corrisponde alla costa dell'Adda e al territorio circostante. Questa zona si amplia scendendo sotto Treviglio. L'altra zona \u00e8 denominata sopracosta, risale al Pleistocene, e comprende tutti i territori posti sopra la costa. La costa \u00e8 un terrazzo morfologico che separa i territori pi\u00f9 vicini all'Adda da quelli pi\u00f9 distanti.\nAnche nei pressi del Serio vi \u00e8 una zona risalente all'Olocene, bench\u00e9 sia decisamente meno estesa della sua corrispettiva lungo l'Adda e non includa (almeno non per intero) alcun centro abitato.\nTra i comuni sottocosta vi sono Canonica d'Adda, Fara Gera d'Adda e Rivolta d'Adda che sorgono lungo le rive del fiume, ma anche altri comuni pi\u00f9 interni come Arzago d'Adda e Agnadello. Tra i comuni sopracosta abbiamo i restanti comuni. Tra di essi quelli che sorgono nelle immediate vicinanze sono Pontirolo Nuovo, Treviglio e Casirate d'Adda.\nStoria.\nPreistoria.\nLa Gera d'Adda fu popolata fin dalla preistoria; i primi resti di vita umana che gli archeologi hanno trovato risalgono al Mesolitico.\nAllora, nella zona, gli uomini vivevano cacciando e avevano stanziato accampamenti stagionali lungo le sponde del Serio, presso l'attuale Castelleone. Durante il Neolitico si incominci\u00f2 a praticare l'agricoltura ma le attivit\u00e0 fondamentali rimasero inizialmente la caccia e la pesca, infatti la zona era allora ricca di foreste popolate da molti animali selvatici e solcata da fiumi pieni di pesci; proprio i corsi d'acqua furono le prime vie di comunicazione.\nLe prime civilt\u00e0.\nPoi giunsero i Liguri (una popolazione proveniente dai Balcani) che praticarono un'agricoltura arretrata, vivendo soprattutto di pesca e di caccia all'orso, al lupo, al cervo, al cinghiale. Essi si fermarono qui fino al termine dell'et\u00e0 del bronzo ma lasciarono scarse testimonianze della loro presenza. I glottologi hanno rilevato nel nostro linguaggio parole liguri, tra le quali barca, viola, resina, malva, baita passate senza cambiamenti nell'italiano, \"palta\" (fango), \"magiostra\" (fragola) ancora presenti nel dialetto.\nNel VI secolo a.C. arrivarono gli Etruschi alla ricerca del ferro; essi, infatti, erano abili nel lavorarlo.\nI Galli o Celti, sopravvenuti nel V secolo a.C., trasformarono la zona praticando un'agricoltura pi\u00f9 avanzata e incentivando il disboscamento. Fondarono villaggi e strade che diedero inizio a uno sviluppo commerciale.\nI Romani.\nNel I secolo a.C. i Romani, sconfitti i Galli, conquistarono la regione, fondando centri come Arzago e Misano; effettuarono la centuriazione e resero ancora pi\u00f9 efficienti l'agricoltura e il commercio.\nMedioevo.\nCaduto l'Impero Romano, a causa delle invasioni barbariche, la popolazione del territorio diminu\u00ec moltissimo; i campi rimasero incolti, i boschi ricrebbero, le acque dell'Adda e del Serio senza pi\u00f9 argini allagarono i campi, formando il Lago o Mare Gerundo.\nDopo il mille, l'insediamento di abbazie cluniacensi nella zona incentiv\u00f2 la bonifica del territorio: a poco a poco sparirono le paludi e i boschi, sostituiti da campi coltivati.\nSociet\u00e0.\nEvoluzione demografica.\nLa popolazione \u00e8 di circa abitanti.\nI maggiori centri sono Treviglio, Caravaggio, Rivolta d'Adda e Fara Gera d'Adda.\nI primi due centri da soli contano circa il 40% dell'intera popolazione.\nI centri pi\u00f9 popolosi sono pi\u00f9 prossimi all'Adda che non al Serio.\nI rimanenti comuni contano meno di abitanti.\nReligione.\nLa religione principale \u00e8 quella cattolica.\nDal punto di vista della suddivisione in diocesi la Gera d'Adda appare frammentata in modo diverso che dal punto di vista politico, riflettendo la situazione amministrativa antecedente al passaggio di Napoleone. Se infatti dal punto di vista politico il territorio \u00e8 in massima parte bergamasco, da quello religioso \u00e8 cremonese e la diocesi di Bergamo comprende un solo comune tanto da essere superata per importanza dall'arcidiocesi di Milano e dalla diocesi di Lodi che ne annoverano cinque ciascuna.\nI comuni di Canonica d'Adda, Castel Rozzone, Fara Gera d'Adda, Pontirolo Nuovo e Treviglio appartengono infatti all'Arcidiocesi di Milano; tutte le parrocchie tuttavia mantengono il rito romano. Le frazioni di Cassano sulla sponda orientale dell'Adda (come il resto del Comune oltre l'Adda), i comuni di Agnadello, Arzago d'Adda, Brignano Gera d'Adda, Calvenzano, Caravaggio, Casirate d'Adda, Fornovo San Giovanni, Misano di Gera d'Adda, Mozzanica, Pandino nel suo centro storico, Rivolta d'Adda e Vailate appartengono alla diocesi di Cremona. Il comune di Pagazzano \u00e8 l'unico comune facente parte della diocesi di Bergamo, mentre i comuni di Dovera, Crespiatica, Boffalora d'Adda, Corte Palasio e Spino d'Adda con le frazioni di Pandino Nosadello e Gradella fanno parte della diocesi di Lodi.\nTra le minoranze presenti in passato si annoverano i protestanti segnalati a Caravaggio oltrech\u00e9 comunit\u00e0 ebraiche a Caravaggio e Rivolta d'Adda.\nLa pieve di Gera d'Adda.\nLe vicende storiche dei territori compresi in questo tratto di pianura sono accomunabili da un'unica matrice fin dai tempi delle prime trib\u00f9 nomadi. A queste seguirono insediamenti di popolazioni celtiche di Galli Cenomani, insediatisi gi\u00e0 nel IV secolo a.C., ai quali subentrarono poi i Romani. Questi segnarono profondamente il territorio, sottoposto a un'imponente opera di centuriazione.\nDopo le invasioni barbariche venne il momento dei Longobardi, dei quali sono stati rinvenuti parecchi resti (in primis a Fornovo San Giovanni e Fara Gera d'Adda), tra cui anche resti di fortificazioni. Con il successivo arrivo dei Franchi, che istituirono il Sacro Romano Impero, la Gera d'Adda fu raggruppata in un'unica entit\u00e0 amministrativa, divenendo una delle antiche pievi amministrative in cui era suddiviso il territorio lombardo. Successivamente il termine, che si riferisce alla presenza del fiume Adda, pass\u00f2, nell'uso comune, a designare il territorio stesso.\nI comuni che anticamente appartenevano alla pieve erano Agnadello, Arzago d'Adda, Boffalora, Brignano Gera d'Adda, Calvenzano, Canonica in Gera d'Adda, Caravaggio, Casirate Gera d'Adda, Castel Rozzone, Corte Palasio, Dovera, Roncadello oggi frazione di Dovera, Fara Gera d'Adda, Massari Melzi oggi frazione di Fara, Misano di Gera d'Adda, Pagazzano, Pandino, Pontirolo, Rivolta, Tormo di Crespiatica e Vailate.\nLa zona fu a lungo contesa dalle entit\u00e0 territoriali del tempo, tra cui i comuni di Milano, Bergamo e Cremona in epoca medievale. Tra il XIV e il XV secolo il territorio fu interessato da numerosi scontri tra la Repubblica di Venezia e il Ducato di Milano, che aspiravano ad ottenere il predominio sulla zona. \nLa questione venne risolta con la decisione di utilizzare il canale artificiale denominato Fosso bergamasco, per delimitare i possedimenti tra le due entit\u00e0 politiche delimitandone il territorio amministrativo e includendo di fatto la Gera d'Adda nell'area soggetta all'influenza milanese. \u00c8 per questo motivo che ancora oggi i comuni della zona che nel XIX secolo vennero inclusi nella provincia di Bergamo non appartengono alla diocesi di Bergamo ma sono suddivisi tra le diocesi di Milano e Cremona.\nLa Gera d'Adda fu anche aggregata al territorio lodigiano per due brevi periodi: dal 1786 al 1791, quando appartenne alla provincia di Lodi della Lombardia austriaca, e nel 1797-98, quando fu parte dell'effimero dipartimento dell'Adda della Repubblica Cisalpina. Dopo il Congresso di Vienna (1815) fu divisa fra la provincia di Bergamo e quella di Lodi e Crema."}
{"id": "751073", "revid": "767487", "url": "https://it.wikipedia.org/wiki?curid=751073", "title": "Alex van Halen", "text": "Biografia.\nAlexander Arthur van Halen \u00e8 nato ad Amsterdam (Paesi Bassi) da Jan ed Eugenia van Halen. Ancora bambino si trasferisce con i genitori e suo fratello minore Edward (Eddie) a Nimega. Nel 1962 la famiglia van Halen emigr\u00f2 per motivi di lavoro negli Stati Uniti, stabilendosi a Pasadena, in California.\nDa bambini, Alex e suo fratello Eddie seguivano lezioni di pianoforte. Entrambi abbandonarono questo strumento e Alex inizi\u00f2 con la chitarra e il fratello con la batteria. Ben presto, i due fratelli invertirono gli strumenti, dato che Eddie non si sentiva portato per la batteria e inizi\u00f2 ad imbracciare la chitarra del fratello. Alex e Eddie impararono a suonare eseguendo prevalentemente cover dei loro gruppi pi\u00f9 amati come Beatles, Led Zeppelin e The Who. I batteristi che pi\u00f9 hanno influenzato lo stile di Alex sono John Bonham, Keith Moon, Ringo Starr, Carmine Appice e Ginger Baker.\nCarriera musicale.\nAlex van Halen ha avuto diverse band con Eddie prima della formazione dei Van Halen. I nomi di queste band precedenti includono The Broken Combs, The Space Brothers, The Trojan Rubber Company e Mammoth.\nNel 1972, Alex e Eddie van Halen hanno formato i Mammoth con Mark Stone al basso e Eddie alla voce solista. Poco dopo Edward si stanc\u00f2 di cantare e chiese a David Lee Roth di unirsi alla band. Pi\u00f9 tardi, nel 1974, poich\u00e9 il nome Mammoth era gi\u00e0 stato preso da un'altra band, il nome fu cambiato in Van Halen e Stone fu sostituito da Michael Anthony. Oltre ai suoi doveri musicali in quel momento, Alex ha gestito mansioni manageriali, come prenotare concerti. Il loro album di debutto omonimo \"Van Halen\" \u00e8 stato pubblicato nel 1978, influenzando molti musicisti nell'hard rock.\nL'unica registrazione che Alex ha fatto al di fuori dei Van Halen \u00e8 lo strumentale \"Respect the Wind\" (per il quale i fratelli Van Halen sono stati nominati per un Grammy Award nel 1997 come \"Best Rock Instrumental Performance\"), con Alex alla tastiera e Eddie alla chitarra. La canzone \u00e8 stata scritta per il film \"Twister\" del 1996, dove viene suonata durante i titoli di coda.\nInfluenze.\nLe principali influenze di Alex van Halen includono Billy Cobham, Ginger Baker, Keith Moon e John Bonham, e ha citato il lavoro del batterista jazz Buddy Rich per avere un impatto precoce e permanente.\nVita privata.\nAlex van Halen spos\u00f2 Valeri Kendall nel giugno 1983, dopo un fidanzamento di due anni. Il matrimonio fin\u00ec con il divorzio due mesi dopo. Il primo di due figli, Aric van Halen, nacque il 6 ottobre 1989; la madre di Aric era l'ex moglie di Alex, Kelly Carter, che ha divorziato nell'agosto del 1996 dopo 13 anni di matrimonio. Alex van Halen ha sposato la sua attuale moglie, Stine Schyberg, nel 2000. \u00c8 la madre di suo figlio Malcolm van Halen. Alex \u00e8 inoltre lo zio di Wolfgang van Halen, figlio di Eddie e bassista nei Van Halen.\nDopo la morte di suo padre Jan nel dicembre 1986, Alex van Halen smise di bere accett\u00f2 la sobriet\u00e0 nell'aprile del 1987.\nVan Halen \u00e8 diventato ministro ordinato e ha presieduto il matrimonio di suo fratello Eddie nel 2009.\nLo stile.\nAlex \u00e8 un talentuoso batterista, dotato di una tecnica formidabile. Egli ha un suono molto secco e duro, ma esegue anche dinamiche pi\u00f9 leggere e pacate. Il suo drum-kit comprende anche la doppia cassa, di cui Alex \u00e8 uno specialista, nonostante non venga usata molto nella musica dei Van Halen.\nI suoi assoli di batteria sono caratterizzati da un suono molto potente, un uso massiccio della doppia cassa e rulli a velocit\u00e0 elevate, come ad esempio in \"Hot for Teacher\", tutti standard usati molto, al giorno d'oggi, nell'heavy metal.\nOltre alla batteria, Alex (come il fratello Eddie) si diletta con il pianoforte. Egli compose il brano strumentale di tastiere \"Respect the Wind\" dal film \"Twister\". Questa \u00e8 stata l'unica attivit\u00e0 di Alex al di fuori dei Van Halen.\nIl suo intro di batteria in \"Hot for Teacher\" \u00e8 stato definito il miglior intro di batteria della storia del rock dalla rivista \"Rhythm Magazine\".\nStrumentazione.\n\u00c8 endorser di batterie Ludwig e piatti Paiste."}
{"id": "751075", "revid": "1451528", "url": "https://it.wikipedia.org/wiki?curid=751075", "title": "Giurgiulena", "text": "La giurgiul\u00e8na (chiamata anche giuggiulena, o cub\u00e0ita in Sicilia occidentale) \u00e8 un tipico dolce di Natale, in uso nella cucina siciliana (inserito tra i Prodotti agroalimentari tradizionali siciliani) e in gran parte della Calabria.\nL'ingrediente principale \u00e8 il sesamo, che in siciliano e in calabrese \u00e8 indicato appunto con i termine \"giuggiulena\", \"gigiolena\", \"giuggiulea\" o \"ciciulena\". La ricetta si basa sulla composizione di semi di sesamo versati nel miele e fissati dalla caramellizzazione degli zuccheri (in una versione arricchita si aggiungono anche mandorle e scorzette di arancia candite), a modo di torroncino.\nRichiede una preparazione molto lunga, con un riposo di ventiquattr'ore. La \"giuggiulena\" viene in genere tagliata a rombi o rettangoli, a volte cosparsa con confetti colorati e presentata in porzioni individuali, a volte anche su aromatiche foglie di arancio. Come per molti altri dolci siciliani, anche la \"giuggiulena\" \u00e8 un'eredit\u00e0 della pasticceria araba,: in arabo il termine \"\u01e7ul\u01e7ul\u0101n/\u01e7ul\u01e7al\u0101n\" (\u062c\u0644\u062c\u0644\u0627\u0646) significa, infatti, \"seme di coriandolo o di sesamo\"."}
{"id": "751077", "revid": "1305772", "url": "https://it.wikipedia.org/wiki?curid=751077", "title": "Talk radio (disambigua)", "text": "Il termine Talk Radio pu\u00f2 riferirsi a vari argomenti:"}
{"id": "751081", "revid": "198277", "url": "https://it.wikipedia.org/wiki?curid=751081", "title": "Vicenza Calcio 2000-2001", "text": "Stagione.\nNel campionato di Serie A 2000-2001 il Vicenza si \u00e8 classificato 16\u00ba retrocedendo in Serie B.\n\u00c8 tutt'ora l'ultimo campionato in massima serie disputato dai berici."}
{"id": "751082", "revid": "712828", "url": "https://it.wikipedia.org/wiki?curid=751082", "title": "Il preludio a Dune", "text": "Il preludio a Dune (\"Prelude to Dune\") \u00e8 un ciclo di romanzi di fantascienza scritti da Brian Herbert e Kevin J. Anderson sulla traccia del materiale lasciato dallo scrittore Frank Herbert, autore dell'originario \"Ciclo di Dune\", alla propria morte avvenuta nel 1985.\nDescrizione.\n\"Il preludio a Dune\" \u00e8 una trilogia dedicata ai personaggi del primo romanzo \"Dune\", ambientata in un periodo tra i quarant'anni prima e l'epoca contemporanea allo stesso romanzo. Essa si compone dei romanzi:\nCome nel primo romanzo \"Dune\", essi dispongono di un'enciclopedia munita di dati essenziali sui personaggi delle Grandi Case e sulla terminologia dell'Impero feudale dei Corrino. Ci sono anche le mappe dei principali pianeti in cui si svolge l'azione: Caladan, pianeta natale degli Atreides; Giedi Primo, sede Harkonnen; Kaitain, capitale imperiale; Lankiveil, dove risiede Abulurd Harkonnen.\nTrama.\nLa trama si incentra sull'ascesa al trono di un giovane e impaziente Shaddam IV, sostenuto dal contorto e perverso Hasimir Fenring, e sulla carriera politica del giovanissimo Duca di Caladan Leto Atreides, del quale si narrano anche le vicende personali legate alla relazione con la difficile Kailea Vernius e alla morte del piccolo \"Victor\", loro primogenito, proiettandosi poi al \"Processo per Decadenza\" in cui, sospettato di aver distrutto due navi del Bene Tleilax, viene difeso con successo da Shaddam IV in un intricato gioco di intrighi e profitti politici.\nLa storia prosegue con il Progetto Amal, segreto e tortuoso, che vede Casa Corrino e il Bene Tleilax lavorare insieme sull'industrializzato pianeta Ix, invaso e ribattezzato \"Xhuttuh\" dai Tleilaxu, in un complicatissimo esperimento di produzione autonoma della spezia di Arrakis, gestita non sempre onestamente dalla Casa Harkonnen.\nIn molte parti dei romanzi vengono affrontate le origini di personaggi fondamentali come Duncan Idaho, Gurney Halleck e Thufir Hawat, e ne vengono presentati di nuovi, come Paulus Atreides, noto come il \"Vecchio Duca\", Dominic Vernius, conte di Ix, e i suoi figli, Kailea e Rhombur."}
{"id": "751086", "revid": "1543377", "url": "https://it.wikipedia.org/wiki?curid=751086", "title": "Camelus moreli", "text": "Il cammello siriano (\"Camelus moreli\") era una specie di cammello che viveva in Siria circa 100.000 anni fa.\nQuesto gigantesco animale aveva un'altezza al garrese di 3 m, per un'altezza totale di 4 m.\nResti fossili di questo animale sono stati scoperti verso la fine del 2006 in Siria."}
{"id": "751091", "revid": "3115", "url": "https://it.wikipedia.org/wiki?curid=751091", "title": "Be\u0148u\u0161", "text": "Be\u0148u\u0161 (in tedesco \"Beneschhau\"; in ungherese \"Benesh\u00e1za\", gi\u00e0 \"Benyus\"; in latino \"Benesium\") \u00e8 un comune della Slovacchia facente parte del distretto di Brezno, nella regione di Bansk\u00e1 Bystrica.\nStoria.\nNei documenti antichi, il villaggio \u00e8 menzionato per la prima volta nel 1380 (\"Beneshawa\") come insediamento di minatori. Nel 1563 \u00e8 descritto come un villaggio di boscaioli liberi dai dazi feudali. Nel XIV secolo fu interessato dall'emigrazione di elementi tedeschi (daI. Lasslob \"Deutsche Ortsnamen in der Slowakei\"). Nel 1563 appartenne alla Camera Mineraria di Bansk\u00e1 Bystrica."}
{"id": "751092", "revid": "287204", "url": "https://it.wikipedia.org/wiki?curid=751092", "title": "Vicenza Calcio 1999-2000", "text": "Questa voce raccoglie le informazioni riguardanti il Vicenza Calcio nelle competizioni ufficiali della stagione 1999-2000. \nStagione.\nIl Vicenza capolista ritorn\u00f2 subito in Serie A dopo una sola stagione di Serie B, grazie al maggior numero di vittorie (20) ed al miglior attacco del campionato (69 gol fatti).\n\u00c8, finora, l'ultima promozione ottenuta sul campo dai biancorossi (se si esclude la promozione in Serie B nel 2020, dopo la sospensione del campionato di Serie C a causa dello scoppio della pandemia da COVID-19), nonch\u00e9 l'ultima in Serie A.\nLa certezza della matematica promozione avviene il 28 maggio 2000 dove, davanti a quasi 15.000 spettatori del Menti, i biancorossi di Reja battono in rimonta il per 3-2: gol di Bernardini, Palladini e Dicara."}
{"id": "751093", "revid": "228587", "url": "https://it.wikipedia.org/wiki?curid=751093", "title": "Leone Marsicano", "text": "Biografia.\nAppartenente alla famiglia nobile dei Berardi, Leone era il figlio di Berardo e il pronipote di Berardo \"il Francisco\", fondatore della casata. Nacque nella Marsica intorno al 1046 e all'et\u00e0 di quattordici anni entr\u00f2 a far parte dell'Abbazia di Montecassino, venendo istruito dall'abate Desiderio ed avendo come maestro di noviziato un certo Aldemario, notaio del principe di Capua Riccardo I. Ottenuto il ruolo di bibliotecario dell'abbazia, nel 1072 si occup\u00f2 di far redigere il \"codice cassinense 99\", nella cui pagina di dedica (p. 3) vi \u00e8 una sua raffigurazione in compagnia di Desiderio e di suo zio Giovanni, futuro vescovo di Sora, in un atto di devozione verso San Benedetto. Nella biblioteca di cui era custode, Leone svolse anche l'attivit\u00e0 di scriba e supervisore di codici e si rese noto per aver trascritto il \"ms. cassinese 442\", contenente litanie di santi ed orazioni. Scrisse anche il \"registro vaticano\", unica copia del registro del 1070 di Papa Giovanni VIII, e il \"codice cassinense 280\", recante le opere dei monaci Alfano e Guaiferio. Vi sono suoi interventi anche nei codici cassinensi \"413\", contenente la \"Vita sancti Mennatis\", composta da lui intorno al 1094, \"clm 4623\", contenente una parte della \"Chronica sacri monasterii casinensis\", e \"ms. vaticano borg. lat. 211\". Leone fu abile inoltre nel difendere le prerogative giuridiche e i documenti dell'abbazia e ci\u00f2 lo port\u00f2 ad ottenere funzioni di delega e rappresentanza presso l'autorit\u00e0 pontificia. Sembra sia stato monaco fino al 1100 circa, quando fu creato cardinale vescovo di Ostia da Papa Pasquale II; era stato invece ordinato diacono intorno al 1090. Si ritrov\u00f2 poi coinvolto nella crisi politico-ecclesiastica scoppiata a Roma nel 1111: il 4 febbraio a Sutri l'Imperatore Enrico V di Franconia eman\u00f2 un documento nel quale intimava i vescovi di restituire tutti i beni imperiali al sovrano, mentre otto giorni dopo, il 12 febbraio, il Papa Pasquale II guidava l'opposizione del clero e dei principi tedeschi, portando alla dichiarazione da parte del sovrano dell'ineseguibilit\u00e0 dell'atto. L'11 aprile il pontefice sottoscrisse l'accordo di Ponte Mammolo, riconoscendo al sovrano il diritto di conferire l'investitura vescovile. Contro tale privilegio Leone manifest\u00f2 insieme al cardinale Giovanni Berardi, detto Marsicano o di Tuscolo, suo fratello, il proprio disappunto, riuscendo a sfuggire alla cattura da parte del Re. Gli attriti durarono fino al 24 gennaio 1112, data in cui Leone si riavvicin\u00f2 alla vita ecclesiastica partecipando ad una consacrazione tenutasi nella Basilica di San Lorenzo in Lucina e ad una sessione del Concilio Lateranense. Mor\u00ec il 22 maggio 1115 nella Chiesa di San Sebastiano al Palatino di Roma, all'epoca monastero di Ostia Antica col nome di Santa Maria in Pallara sul Palatino.\nOpere.\nOltre alle opere sopraddette, Leone scrisse anche \"Sermones de Pasca\", \"De Nativitate\", \"Ystoriam peregrinorum\" e \"Ystoriam Casinensis archisterii\". Di queste sopravvive solo una parte dell\"'Ystoria peregrinorum\" nella \"Chronica sacri monasterii casinensis\", sua opera pi\u00f9 importante. La \"Chronica sacri monasterii casinensis\", risalente nella sua prima stesura a dopo il 1099, rest\u00f2 interrotta alla morte di Leone e fu proseguita dal monaco Guido, allievo di Alberico di Montecassino e poi maestro di Pietro Diacono, che continu\u00f2 la narrazione degli eventi fino al 1127. Infine sar\u00e0 proprio Pietro Diacono ad ultimare l'opera, portando la narrazione fino agli avvenimenti del 1138. Durante la sua composizione Leone attinse oltre che dalla Bibbia, dalle liturgie e dai classici, anche dalle storiografie che godevano di maggior credito nell'abbazia; ci\u00f2 rende la \"Chronica\" un \"unicum\" nel suo genere e fa s\u00ec che sia imprescindibile per una completa conoscenza delle vicende che hanno caratterizzato la storia dell'Italia centrale e meridionale durante i secoli XI e XII. Tra le varie tematiche affrontate in essa da Leone, degna di nota \u00e8 l'interpretazione della \"renovatio desideriana\", da lui intesa come recupero di Roma e della sua cultura artistica."}
{"id": "751099", "revid": "125751881", "url": "https://it.wikipedia.org/wiki?curid=751099", "title": "Parco provinciale dei Dinosauri", "text": "Il parco provinciale dei Dinosauri \u00e8 un'area protetta che si trova nello stato canadese dell'Alberta, non lontano dalla citt\u00e0 di Calgary.\nIl parco, istituito nel 1955, \u00e8 situato nella valle del Red Deer River ed \u00e8 famoso per la sua topografia dall'aspetto cosiddetto \"a calanco\". La notoriet\u00e0 di questa regione, oltre che il suo stesso nome, \u00e8 dovuta al fatto di essere uno dei pi\u00f9 grandi giacimenti di fossili di dinosauro del mondo: qui sono state scoperte 39 specie diverse di dinosauro ed oltre 500 specimena provenienti dal parco sono stati esposti in musei di tutto il globo.\nGrazie alla sua importanza nel 1979 il parco \u00e8 stato inserito nell'elenco dei patrimoni dell'umanit\u00e0 dell'UNESCO.\nGeologia.\nI sedimenti che si trovano nel parco hanno una storia geologica che abbraccia oltre 2 milioni di anni di storia e 3 diverse formazioni geologiche:\nLa Dinosaur Park Formation, che \u00e8 quella che contiene la maggior parte dei fossili, venne depositata principalmente da grandi fiumi nelle zone costiere subtropicali lungo i margini occidentali del Western Interior Seaway. La formazione risale al tardo campaniano, circa 75 milioni di anni fa, ed abbraccia un periodo di tempo di circa un milione di anni.\nPaleontologia.\nIl parco provinciale dei dinosauri conserva testimonianze fossili provenienti da una grande variet\u00e0 di vertebrati d'acqua dolce, tra cui pesci (squali, razze, pesci spatola ed altre specie estinte), anfibi (tra cui rane e salamandre) e rettili (tra cui vari tipi di lucertola, tartarughe e coccodrilli).\nI fossili di dinosauro trovati nel parco sono fra i pi\u00f9 diversi; fra questi ricordiamo:\nCeratopsia\nHadrosauridae\nAnkylosauria\n\"Hypsilophodontidae\"'\nPachycephalosauria\nTyrannosauridae\nOrnithomimidae\nDromaeosauridae\nTroodontidae\nClassificazione incerta\nNel parco si trovavano anche specie di uccelli (come l'Hesperornis e gli pterosauri giganti), placentati e marsupiali.\nNatura.\nIl parco vanta un ecosistema unico, molto complesso, con praterie e diverse specie di pioppo, oltre alle specie pi\u00f9 settentrionali di cactus (tra cui l'opuntia e il Pediocactus).\nDal punto di vista della fauna, nel parco si trova una gran variet\u00e0 di specie, fra cui coyote, lepri, cervidi, antilocapre americane, serpenti a sonagli, chiurli, succhiacapre e oche del Canada."}
{"id": "751100", "revid": "198277", "url": "https://it.wikipedia.org/wiki?curid=751100", "title": "Vicenza Calcio 1998-1999", "text": "Stagione.\nNel 1999, appena due anni dopo la conquista della Coppa Italia 1996-1997, il Vicenza retrocedette nella Serie B 1999-2000 classificandosi al penultimo posto.\nMaglie e sponsor.\nLo sponsor tecnico della stagione fu Biemme mentre lo sponsor ufficiale fu Belfe."}
{"id": "751103", "revid": "1373059", "url": "https://it.wikipedia.org/wiki?curid=751103", "title": "\u00c1belov\u00e1", "text": "\u00c1belov\u00e1 (prima anche \"Abelov\u00e1\", \"Jabelov\u00e1\"; in ungherese \"\u00c1belfalva\", prima del 1907 \"Abellehota\", dopo il 1873 \"Abelova\", in tedesco \"Abellau\" o \"Abelsfeld\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica.\nStoria.\nIl villaggio sorse nei prima anni del XIII secolo. Negli antichi documenti storici \u00e8 menzionato, per la prima volta, nel 1275 (con il nome di \"Abelfeuld\"). Appartenne ai signori di Hali\u010d e fino al XVI secolo in parte anche alla signoria di Div\u00edn."}
{"id": "751104", "revid": "33689", "url": "https://it.wikipedia.org/wiki?curid=751104", "title": "Dale Luck", "text": "Tra le altre cose, Dale fu il creatore del famoso demo intitolato \"Boing Ball\". Grazie a lui, il famoso chip custom blitter arriv\u00f2 ad essere prodotto con capacit\u00e0 estese."}
{"id": "751109", "revid": "1781667", "url": "https://it.wikipedia.org/wiki?curid=751109", "title": "Belina", "text": "Belina (prima del 1948 \"Be\u0148a\" o \"Biena\", in ungherese \"B\u00e9na\", in tedesco \"Bein\" o \"Baldendorf\") \u00e8 un comune della Slovacchia facente parte del distretto di Lu\u010denec, nella regione di Bansk\u00e1 Bystrica.\nStoria.\nNegli antichi documenti il villaggio \u00e8 menzionato per la prima volta nel 1371 con il nome di \"Bezin\". Tuttavia, l'area in cui sorse la localit\u00e0 era gi\u00e0 citata come \"terra Baldun\" nel 1240. Nel 1371 appartenne al cavaliere e nobile possidente Ratold, per poi passare nel XV secolo alla famiglia Derencs\u00e9ny e nel tardo XVI secolo ai Lor\u00e1ntfy."}
{"id": "751114", "revid": "100313", "url": "https://it.wikipedia.org/wiki?curid=751114", "title": "Cantoni forestali", "text": ""}
{"id": "751115", "revid": "100313", "url": "https://it.wikipedia.org/wiki?curid=751115", "title": "Cantoni primitivi", "text": ""}
{"id": "751116", "revid": "54231", "url": "https://it.wikipedia.org/wiki?curid=751116", "title": "Rosita Torosh", "text": ""}
{"id": "751117", "revid": "554814", "url": "https://it.wikipedia.org/wiki?curid=751117", "title": "Terra piatta", "text": "La Terra piatta \u00e8 un modello di rappresentazione della forma della terra come un disco piatto o un'altra figura piana. Le caratteristiche di tale modello variano in base al tempo e al luogo in cui \u00e8 stato concepito. Tale concezione ha le sue origini nell'antichit\u00e0, ma persiste tutt'oggi, anche se priva di fondamenti scientifici; associazioni e gruppi online presenti sui social network hanno riportato il tema all'attenzione dell'opinione pubblica negli ultimi anni.\nLa principale difficolt\u00e0 delle cosmografie con la Terra piatta \u00e8 costituita dalla descrizione del moto del Sole. Dove scompare il Sole la sera e come fa a ricomparire la mattina seguente all'altro estremo dell'orizzonte? Il percorso notturno della barca del Sole al di sopra del firmamento (costituito dal corpo della dea Nut) compare in molti affreschi egizi. Nel mondo Indo-iranico, invece, la soluzione consisteva nel collocare al centro della Terra l'altissimo monte Meru, che faceva da perno a tutta la volta celeste: intorno ad esso giravano il Sole, la Luna, i pianeti e le stelle. L'alternarsi del giorno e la notte era spiegato con l'occultamento del Sole da parte del monte Meru. La credenza in un alto monte, posto a nord sotto la stella polare e sede divina compare in molte culture antiche.\nLa nozione che la Terra sia piatta sembra sposarsi molto bene con la convinzione che il cielo sia una cupola solida trasparente; alcuni studiosi anticlericali della prima met\u00e0 dell'Ottocento diffusero l'idea che sin dall'antichit\u00e0, fino ai tempi di Cristoforo Colombo, fosse prevalente l'idea che il cielo fosse una cupola metallica. In realt\u00e0 l'idea sembra assente dalla cosmografia mesopotamica e anche da quella biblica.\nStoria.\nNell'epoca arcaica.\nLa credenza in una Terra piatta si trova nei pi\u00f9 antichi scritti dell'umanit\u00e0. \nNella cosmografia mesopotamica il mondo abitato sembra essere un disco piatto circondato dal'oceano e questa concezione influenz\u00f2 Omero ed Esiodo e fu la premessa per le prime mappe greche, come quelle di Anassimandro ed Ecateo di Mileto.\nNei testi biblici.\nSi \u00e8 cercato anche tra le pagine bibliche e in altri testi giudaici quale opinione avessero gli israeliti circa la condizione della Terra e in particolare se avessero superato la cosmografia mesopotamica. Rispondere \u00e8 difficile perch\u00e9 i testi utilizzabili sono testi poetici o comunque letterari e perci\u00f2 poco indicativi delle opinioni proto-scientifiche dei dotti del tempo. Anche in italiano si parla tuttora di \"calar del sole\" secoli dopo la scoperta della rotazione terrestre.\nNei testi biblici, tuttavia, compare anche il termine ebraico \"chugh\", il cui primo significato \u00e8 circolo, ma che potrebbe indicare anche una cupola o addirittura, secondo i Testimoni di Geova, una \u201csfera\u201d, considerando che solo un oggetto sferico appare circolare da ogni angolazione lo si guardi. Ma in merito all'ultima interpretazione vi sono pareri contrari in quanto l'ebraico biblico dispone di un termine specifico (\"kadur\") utilizzato in Isaia 22,18 per oggetti sferici.\nNei brani di solito citati (Gb 22,14; Pr 8,27; Is 40,22) il termine \"chugh\" \u00e8 perlopi\u00f9 interpretato come \"circolo dell'orizzonte\" oppure come \"volta del firmamento\". Sintomatica di queste incertezze \u00e8 la variegata traduzione di \"Isaia\", 40,22; per esempio: \u00abEgli siede sopra la volta del mondo, da dove gli abitanti sembrano cavallette\u00bb (Nuovo Testo CEI); \u00abEgli \u00e8 colui che sta seduto sul \"globo\" della terra\u00bb (Diodati); oppure: \u00abC\u2019\u00e8 Uno che dimora sul \"circolo\" della terra\u00bb (Traduzione del Nuovo Mondo).\nAntica Cina.\nNell'antica Cina la principale credenza era che la Terra fosse piatta e quadrata e i cieli fossero una sfera che l'avvolgesse, con la Cina al centro, ipotesi che \u00e8 rimasta fondamentalmente indiscussa fino all'introduzione dell'astronomia europea a opera dei gesuiti Matteo Ricci e Johann Schreck nel XVII secolo.\nIndia.\nLa concezione cosmologica prevalente anticamente in India era che la Terra consistesse di quattro continenti disposti, come i petali di un fiore, intorno ad una montagna centrale, il monte Meru; il tutto circondato da un grande oceano. Concetti analoghi compaiono anche in fonti iraniche, come il Bundaishn. Questa visione venne ripresa anche nella cosmologia buddhista, secondo la quale il mondo era un grande disco piatto coperto da un oceano e circondato da montagne: i continenti erano disposti in questo oceano intorno ad un'immensa montagna centrale, il monte Meru. Inoltre si credeva che esistessero infiniti mondi di questo tipo, e che il nostro fosse solo uno tra i tanti.\nDurante il periodo vedico (nel testo \"Shatapatha Brahmana\", risalente al VI secolo a.C. circa), l'idea di una Terra sferica appare in India. La si ritrova anche nel testo vedico \"Aitareya Brahmana\", composto circa nello stesso periodo, e in un posteriore commentario sanscrito, il \"Vishnu Purana\".\nAntica Grecia.\nNella cosmografia primitiva non era chiaro su cosa poggiasse la Terra: galleggiava nell'oceano o si appoggiava su misteriose colonne sottostanti? E se questa ipotesi fosse stata giusta, queste colonne dove si appoggiavano a loro volta?\nAnassimandro, quindi, concep\u00ec la Terra come un corto cilindro galleggiante nello spazio, evidenziando la possibile presenza di una seconda superficie terrestre sottostante e speculare.. \nL'idea influenz\u00f2 gli sviluppi successivi soprattutto perch\u00e9 introdusse il concetto di \"antipodi\", l'opinione cio\u00e8 che potesse esistere un altro mondo, i cui abitanti, detti antipodi, vivevano \"a testa in gi\u00f9\". Da un lato Anassimandro introdusse una simmetria fra \"su\" e \"gi\u00f9\", che trover\u00e0 la sua generalizzazione nel concetto di Terra sferica, ma dall'altro l'esistenza o meno degli antipodi turb\u00f2 scienziati e filosofi per quasi due millenni. Il mondo degli antipodi, separato dal nostro dalle pareti del cilindro, rimase irraggiungibile anche dopo che fu introdotta l'idea della sfericit\u00e0 della Terra: nell'antichit\u00e0, infatti, la fascia equatoriale era ritenuta troppo torrida per essere attraversata.\nLa sfericit\u00e0 della Terra sembra essere stata proposta per la prima volta nel VI-V secolo a.C. da Pitagora, discepolo di Anassimandro, o da Parmenide, un filosofo vissuto pochi decenni dopo Pitagora. L'idea non incontr\u00f2 il favore degli atomisti Leucippo e Democrito, gli unici filosofi greci chiaramente terrapiattisti. Nella cosmografia degli atomisti, infatti, gli atomi procedono illimitatamente nel vuoto e quindi tutto l'universo non ha bisogno n\u00e9 di un sostegno come nelle cosmografie arcaiche n\u00e9 di una simmetria sferica che renda inutile il sostegno stesso, come spieg\u00f2 Aristotele.\nDopo il diffondersi della convinzione che la Terra \u00e8 rotonda, il concetto di una Terra piatta sopravvisse stentatamente sino ai tempi moderni solo presso letterati o personaggi culturalmente marginali. L'opinione che nel Medioevo si credesse che la Terra fosse piatta \u00e8 entrata nell'immaginario collettivo solo nel XIX secolo, frutto dei preconcetti positivisti sui cosiddetti \"secoli bui\" del Medioevo.\nLa scoperta della sfericit\u00e0.\nLa concezione di una Terra sferica nacque per la prima volta in Grecia durante l'antichit\u00e0 classica. \u00c8 significativo che l'idea sia sorta in Grecia, la cui latitudine \u00e8 sensibilmente maggiore di quella, approssimativamente uguale, dei centri in cui si era sviluppata l'astronomia osservativa egiziana e mesopotamica. Probabilmente l'idea dovette essere elaborata dalla constatazione che l'altezza sull'orizzonte delle stelle misurata in Grecia era sistematicamente minore di quella rilevata dagli astronomi babilonesi ed egizi.\nIl primo a proporre la sfericit\u00e0 della Terra sembra sia stato Pitagora (VI secolo a.C.), che si era recato per motivi di studio sia a Babilonia sia in Egitto. Apparentemente, per\u00f2, egli si sarebbe basato su canoni estetici e sull'osservazione della sfericit\u00e0 degli altri corpi celesti. Questa opinione, tuttavia, sembra in contraddizione con il fatto che, almeno secondo Burch, la maggioranza dei pitagorici avrebbe ritenuto la Terra piatta. Secondo Diogene Laerzio, che riporta una testimonianza di Teofrasto, la scoperta della sfericit\u00e0 della Terra \u00e8 invece dovuta a Parmenide. In ogni caso la sfericit\u00e0 della Terra \u00e8 considerata una nozione acquisita, sia da Platone sia da Aristotele, in quanto un sistema geocentrico con Terra sferica \u00e8 uno schema isotropo che rende superflua l'ipotesi di un mezzo che sostenga la Terra nello spazio (cfr. la parte conclusiva del \"Fedone\"); un problema che aveva tormentato i filosofi presocratici. Platone, in realt\u00e0, sia nel Fedone che nel Timeo, sembra preferire la forma di dodecaedro a quella sferica.\nAristotele, invece, \u00e8 il primo che fornisce nel De coelo le prove osservative della sfericit\u00e0 della Terra. Egli not\u00f2 che i viaggiatori che vanno verso sud vedono le costellazioni meridionali salire pi\u00f9 in alto rispetto all'orizzonte: ci\u00f2 \u00e8 possibile solo se l'orizzonte di chi sta pi\u00f9 a sud forma un certo angolo con l'orizzonte di chi sta pi\u00f9 a nord. Pertanto la superficie della Terra non pu\u00f2 essere piatta. Not\u00f2 inoltre che il bordo dell'ombra terrestre sulla Luna durante la fase parziale di un'eclissi lunare \u00e8 sempre circolare, non importa quanto la Luna sia alta sopra l'orizzonte. Solamente una sfera proietta sempre un'ombra circolare in tutte le direzioni, mentre un disco proietta un'ombra ellittica nella maggior parte delle direzioni, quindi la Luna doveva essere sferica e, per similarit\u00e0, la Terra.\nNel III secolo a.C. Eratostene non solo us\u00f2 coordinate sferiche per rappresentare i punti della superficie terrestre, ma misur\u00f2 anche con ottima approssimazione la circonferenza della Terra.. Egli sapeva che a Siene (oggi Assuan) in Egitto, nel giorno del solstizio d'estate il Sole era allo zenit e i raggi risultavano verticali, mentre ad Alessandria formavano un angolo di 1/50 di giro (ancora i gradi sessagesimali non erano stati ufficialmente introdotti), corrispondente a 7,2 gradi sessagesimali. Un grado corrispondeva a 700\u00a0stadi risultando cos\u00ec una circonferenza di 252.000 stadi. Eratostene utilizz\u00f2 stime rozze e numeri arrotondati ma la sua misura differisce da quella attualmente conosciuta di un margine tra il 2% e il 20%. Ovviamente in questa misura si deve assumere che il sole sia abbastanza lontano dalla terra in modo da poter considerare i suoi raggi paralleli. Una misura simile, riportata in un trattato matematico cinese, lo \"Zhoubi suanjing\" (I secolo a.C.), fu usata per calcolare la distanza del Sole dalla Terra, assumendo che questa fosse piatta.\nNell'antichit\u00e0 la Terra era generalmente pensata come divisa in tre zone climatiche, con un \"clima freddo\" ai poli, un mortale \"clima torrido\" intorno all'equatore ed un mite ed abitabile \"clima temperato\" tra i due. Si pensava, erroneamente, che la differenza di temperatura tra queste zone fosse dovuta alla diversa distanza dal Sole delle stesse. Si credeva inoltre che nessuno potesse attraversare il clima torrido per raggiungere le zone sconosciute sull'altra met\u00e0 del globo. Al tempo queste zone, cos\u00ec come pure i loro abitanti, erano chiamate antipodi.\nLucrezio (I secolo a.C.), che seguiva le teorie atomiste, si oppose al concetto di Terra sferica perch\u00e9 egli considerava l'idea degli antipodi assurda, ma nel I secolo Plinio il Vecchio dichiarava che tutti nel mondo erano d'accordo che la Terra fosse sferica (\"Naturalis historia\", II.64) sebbene continuassero le dispute sulla natura degli antipodi e su come fosse possibile che la superficie dell'oceano fosse curva. Curiosamente Plinio il Vecchio consider\u00f2 come teoria intermedia, che la Terra non fosse una sfera perfetta bens\u00ec modellata a forma di pigna (\"Naturalis historia\", II.65).\nNel II secolo l'astronomo alessandrino Tolomeo avanz\u00f2 molti argomenti in favore della sfericit\u00e0 della Terra. Tra questi c'era l'osservazione che quando si naviga verso delle montagne, esse appaiono come emergere dall'acqua, indicando che esse erano nascoste dalla superficie incurvata del mare. Egli disegn\u00f2 le sue mappe considerando la Terra sferica e svilupp\u00f2 il sistema di latitudine e longitudine. I suoi scritti furono basilari per l'astronomia europea nel corso del Medioevo, sebbene ancora nella tarda antichit\u00e0 e nel primo Medioevo si trovi qualche raro autore (come Cosma Indicopleuste) che sostiene la piattezza della Terra.\nNella tarda antichit\u00e0 diversi autori come Macrobio (IV secolo) e Marziano Capella (V secolo) discussero riguardo alla circonferenza terrestre, la sua posizione centrata nell'universo, la differenza delle stagioni negli emisferi settentrionali e meridionali e molti altri dettagli geografici. Nel suo commentario al \"Somnium Scipionis\" di Cicerone, Macrobio descrive la Terra come un globo di dimensioni insignificanti rispetto al resto del cosmo.\nLa Chiesa cristiana antica e le difficolt\u00e0 di alcuni teologi.\nNella tarda antichit\u00e0, il periodo in cui si form\u00f2 la teologia cristiana, la conoscenza della sfericit\u00e0 della terra era ormai assodata: solo una piccola minoranza continuava il dibattito sulla piattezza della Terra. Si discuteva, invece, ancora sulla possibile esistenza degli abitanti degli antipodi, che erano immaginati come un continente separato dal vastissimo e invalicabile oceano equatoriale: l'idea di popolazioni abitanti territori irraggiungibili era difficile da riconciliare con la visione cristiana di un'umanit\u00e0 discendente da un'unica coppia e redenta da un solo Cristo.\nSant'Agostino (354-430), uno dei teologi pi\u00f9 autorevoli (tanto da essere riconosciuto dottore della chiesa), afferm\u00f2 che l'esistenza degli abitanti degli antipodi era un'ipotesi arbitraria e priva di conferme sperimentali:\n\u00abNon v'\u00e8 dimostrazione scientifica per ammettere quel che alcuni favoleggiano sull'esistenza degli antipodi, cio\u00e8 che uomini calcano le piante dei piedi in senso inverso ai nostri dall'altra parte della terra, dove il Sole sorge quando da noi tramonta. Non affermano infatti di averlo appreso in seguito a un'esperienza storicamente verificatasi, ma prospettano con il ragionamento un'ipotesi, perch\u00e9 la terra sarebbe sospesa nella volta del cielo e avrebbe lo stesso spazio in basso e al centro. Suppongono perci\u00f2 che l'altra faccia della terra, quella di sotto, non pu\u00f2 esser priva di abitanti. Non riflettono, anche se si ritiene per teoria o si dimostra scientificamente che il pianeta \u00e8 un globo e ha la forma sferica, sulla non consequenzialit\u00e0 che anche dall'altra parte la terra sia libera dalla massa delle acque e anche se ne \u00e8 libera, non ne consegue necessariamente, di punto in bianco, che \u00e8 abitata dagli uomini.\u00bb\nPoich\u00e9 queste persone devono discendere da Adamo, essi devono aver viaggiato verso l'altro lato della Terra ad un certo punto della storia; Sant'Agostino continua:\n\u00abD'altronde \u00e8 troppo assurda l'affermazione che alcuni uomini, attraversata l'immensit\u00e0 dell'Oceano, poterono navigare e giungere da questa all'altra parte della terra in modo che anche l\u00e0 si stabilisse la specie umana dall'unico progenitore.\u00bb\nSant'Agostino non nega l'idea che la Terra sia sferica e nei suoi scritti la descrive esplicitamente come un globo. Nel suo commentario sul significato letterale della Genesi (\"De Genesi ad litteram\") scrive:\n\u00ab...quando da noi \u00e8 notte, la presenza della luce illumina le altre parti del mondo che il sole percorre prima di tornare dalla parte ove tramonta a quella ove sorge; per questo motivo nello spazio di tutte le ventiquattro ore c'\u00e8 sempre, lungo il percorso circolare del sole, una parte [della terra] ov'\u00e8 giorno e un'altra ov'\u00e8 notte. (Libro I, 10.21)\u00bb\n\u00abDato infatti che l'acqua ricopriva ancora tutta la terra, nulla impediva che su una faccia di questa massa sferica d'acqua la presenza della luce producesse il giorno e che nell'altra faccia l'assenza della luce producesse la notte, che, al cominciar dalla sera, succedesse sulla faccia dalla quale la luce s'allontanava verso l'altra faccia. (Libro I, 12.25)\u00bb\nPochi autori cristiani si opposero alla sfericit\u00e0 della Terra:\nLattanzio (250\u2013320), dopo la sua conversione al cristianesimo, polemizz\u00f2 contro le teorie proposte dalla filosofia greca, fra cui la sfericit\u00e0 della Terra. Egli la defin\u00ec \"follia\" perch\u00e9 la presenza di gente dall'altro lato della sfera gli sembrava contrastante con la gravit\u00e0. Egli si chiedeva:\n\u00abC'\u00e8 qualcuno di buon senso che creda che ci siano uomini i cui piedi siano pi\u00f9 in alto delle loro teste? Che il grano e gli alberi crescano verso il basso? Che la pioggia, la neve e la grandine cadano verso l'alto? Io resto senza parole verso coloro che, avendo sbagliato una volta, perseverano nella loro follia e difendono una cosa vana con un'altra.\u00bb\nSan Basilio Magno (330-379) credeva che la questione della forma della Terra fosse teologicamente irrilevante e si potesse leggere la Bibbia in modo letterale senza preoccuparsi su quale fosse la teoria cosmologica esatta. L'enfasi sulla lettura letterale della Bibbia era dovuta alle esagerate interpretazioni allegoriche dei teologi alessandrini. Nacque perci\u00f2 in quei decenni la scuola letteralista antiochena, i cui esponenti si trovarono ovviamente in difficolt\u00e0 a giustificare alcuni testi biblici.\nDiodoro di Tarso (morto nel 394), fondatore della scuola letteralista antiochena, avrebbe argomentato in favore della Terra piatta basandosi sulle Scritture, ma la sua opinione in merito \u00e8 conosciuta solo attraverso una critica di Fozio. Pi\u00f9 nota la posizione del suo discepolo San Giovanni Crisostomo (344-407), che, commentando alcune frasi bibliche in cui la Terra \u00e8 detta poggiare sulle acque, le accetta come vere letteralmente, ma solo per un qualche miracolo divino (notava infatti che i ciottoli vanno a fondo). Egli afferma che questa frase equivale ad altre bibliche come \"la terra poggia sul vuoto\" (infatti l'acqua \u00e8 priva di consistenza solida) e \"i quattro angoli della Terra sono nelle Sue mani\" (ecco perch\u00e9 la Terra \"galleggia\"). La natura poetica dei testi biblici non sfugge a Giovanni Crisostomo, che osserva che Dio non ha mani e che i testi biblici vogliono solo attribuire alla potenza divina tutto ci\u00f2 che tiene assieme e sostiene la Terra. Le omelie di Giovanni Crisostomo, quindi, appartengono all'esegesi biblica e poco dicono sulle sue convinzioni cosmologiche.\nSeveriano, vescovo di Gabala in Siria e antagonista di Giovanni Crisostomo (morto nel 408), fu un altro seguace della scuola letteralista siriana e cerc\u00f2 di descrivere l'universo in accordo con il primo capitolo della Genesi, perci\u00f2 scrisse esplicitamente:\n\u00abLa Terra \u00e8 piatta e il Sole non passa al di sotto di essa di notte, ma si sposta attraverso le zone settentrionali come se fosse nascosto da un muro.\u00bb\nIl mercante, viaggiatore e infine monaco egiziano Cosma Indicopleuste (VI secolo) nella sua \"Topografia Cristiana\" argoment\u00f2 su basi teologiche che la Terra fosse piatta, un parallelogramma circondato da quattro oceani. Egli riteneva che la descrizione biblica dell'Arca dell'alleanza dovesse essere intesa rappresentare tutto l'universo.\nIl Medioevo europeo.\nAnche nel Medioevo la convinzione che la Terra fosse sferica non venne abbandonata. Durante il XIX secolo la concezione del Medioevo come et\u00e0 buia confer\u00ec molta pi\u00f9 rilevanza al modello della Terra piatta di quanta non ne ebbe storicamente. La credenza comune che, prima dell'et\u00e0 delle esplorazioni, la gente credesse che la Terra fosse piatta, entr\u00f2 nell'immaginario popolare dopo la pubblicazione nel 1828 del libro di Washington Irving \"La vita e i viaggi di Cristoforo Colombo\".\nNel suo \"\" (New York, 1991), Jeffrey Burton Russell, professore di storia all'Universit\u00e0 della California, afferma che la teoria della Terra piatta \u00e8 una favola usata per criticare le societ\u00e0 pre-moderne, specie quelle medievali in Europa. Ormai tutti i medievalisti di professione sono d'accordo con Russell che la \"Terra piatta medievale\" \u00e8 un'invenzione del XIX secolo e che i pochi conosciuti sostenitori della piattezza della Terra costituiscono solamente un'eccezione.\nA conferma di queste affermazioni nel seguito si enumerano i seguaci medievali della sfericit\u00e0 della Terra.\nAlto Medioevo.\nCon la fine della civilt\u00e0 romana, l'Europa occidentale entr\u00f2 nel Medioevo con grandi difficolt\u00e0 che afflissero la produzione intellettuale del continente. Molti trattati scientifici dell'Antichit\u00e0 classica (in greco) andarono persi nonostante il lavoro di salvaguardia e ricopiatura operato dai monaci benedettini, rimanendo soltanto sommari e compilazioni semplificate. Tuttavia i pi\u00f9 importanti trattati dell'Alto medioevo sostenevano ancora la sfericit\u00e0 della Terra. Per esempio: molte copie medievali degli scritti di Macrobio contenevano mappe della Terra includendo gli antipodi, le zone climatiche come descritte da Tolomeo e diagrammi del cosmo rappresentanti la sfera della Terra (\"globus terrae\") al centro di tutte le altre sfere celesti. Immagini di questo tipo si trovano ad esempio nei commentari di Macrobio al Somnium Scipionis di Cicerone.\nLa concezione della forma terrestre in Europa nella tarda antichit\u00e0 e nell'Alto medioevo \u00e8 bene espressa dagli scritti dei seguenti studiosi cristiani:\nUn'indicazione non letteraria ma grafica che nel Medioevo si credesse che la Terra fosse sferica \u00e8 l'utilizzo del globo crucigero nelle insegne di molti reami e del Sacro Romano Impero. La presenza del globo crucigero \u00e8 attestata gi\u00e0 dal tempo dell'imperatore Teodosio II.\nUno studio recente sul concetto di sfericit\u00e0 della Terra nel Medioevo afferma che \u00ab..sin dall'ottavo secolo, nessun cosmografo degno di nota ha mai messo in dubbio la sfericit\u00e0 della Terra\u00bb.\nBasso Medioevo.\nDall'XI secolo l'Europa aveva conosciuto l'astronomia araba. Intorno al 1070 inizi\u00f2 il Rinascimento del XII secolo che port\u00f2 alla rivitalizzazione intellettuale dell'Europa e diede nuovo impulso allo studio della natura. Da allora, un gran numero di fonti dimostrano che ogni possibile dubbio che gli europei potessero ancora avere sulla forma sferica della Terra venne eliminato.\nErmanno il Contratto fu uno dei primi studiosi cristiani a misurare la circonferenza terrestre con il metodo di Eratostene.\nTommaso d'Aquino, il pi\u00f9 importante e conosciuto teologo medievale, sapeva che la Terra \u00e8 una sfera e dava per scontato che anche i suoi lettori lo sapessero. Quando scrisse la sua \"Summa theologiae\", proprio all'inizio dell'opera, egli us\u00f2 l'idea di Terra sferica come esempio per dimostrare che le diverse branche delle scienze si distinguono per il metodo e non per l'argomento trattato:\u00abLe scienze si distinguono per il diverso metodo che esse usano. L'astronomo ed il fisico possono entrambi provare la stessa tesi - che la terra, per esempio, \u00e8 sferica: l'astronomo lo dimostra con l'ausilio della matematica, il fisico lo prova attraverso la natura della materia.\u00bb\nComunemente nelle lezioni tenute nelle universit\u00e0 medievali venivano avanzate molte prove a favore della sfericit\u00e0 della Terra. L'opera di Giovanni Sacrobosco \"De sphaera mundi\" il pi\u00f9 influente testo di astronomia del XIII secolo, e anche tutti gli altri testi di studio descrivevano il mondo come una sfera.\nNell'opera norvegese Konungs Skuggsj\u00e1, datata intorno al 1250, si stabilisce chiaramente che la Terra \u00e8 sferica e che dall'altro lato del mondo \u00e8 notte quando in Norvegia \u00e8 giorno. L'autore (sconosciuto) insegna anche che le persone che vivono a sud dell'equatore, quando \u00e8 mezzogiorno, vedono il Sole a nord - e che hanno l'estate quando in Norvegia \u00e8 inverno.\n La diffusione di testi scritti in volgare fornisce la prova che la sfericit\u00e0 della Terra era conoscenza comune anche al di fuori degli ambienti accademici. A quel tempo i testi di studio erano tipicamente scritti in latino, mentre opere scritte in altre lingue, come italiano od il tedesco, erano destinate ad un pubblico pi\u00f9 vasto.\nLa \"Divina Commedia\" di Dante, l'ultima grande opera della letteratura medievale, scritta in italiano, descrive la Terra come una sfera. Anche l\"'Elucidarium\" di Onorio Augustodunense, un importante manuale per l'istruzione del basso clero che fu tradotto in medio inglese, antico francese, alto tedesco medio, vecchio russo, medio olandese, vecchio norvegese, islandese, spagnolo e alcune lingue romanze italiche, fa esplicito riferimento alla sfericit\u00e0 della Terra. Similmente, il fatto che in un suo sermone Bertoldo di Ratisbona, frate francescano e predicatore, facesse riferimento alla sfericit\u00e0 della Terra, dimostra che egli poteva assumere questa conoscenza come assodata nei suoi ascoltatori. Il sermone fu scritto in tedesco e non era destinato ad un pubblico colto.\nReinhard Kr\u00fcger, un professore di letterature romanze dell'Universit\u00e0 di Stoccarda (Germania), ha scoperto pi\u00f9 di cento scrittori (79 dei quali conosciuti per nome) tra la tarda antichit\u00e0 e il 1492, tutti convinti che la Terra fosse sferica.\nI 79 autori dello studio di Kr\u00fcger sono sovrani (Sisebuto, Alfredo il Grande, Alfonso X di Castiglia), padri della Chiesa, papi, vescovi, sacerdoti e membri di ordini religiosi (Basilio Magno, Ambrogio di Milano, Agostino d'Ippona, Paolo Orosio, Giordane, Cassiodoro, Isidoro di Siviglia, Beda il Venerabile, Teodulfo, Virgilio di Salisburgo, Dicuil, Rabano Mauro, Remigio d'Auxerre, Giovanni Scoto Eriugena, Leone di Napoli, papa Silvestro II, Notker III di San Gallo, Ermanno di Reichenau, Ildegarda di Bingen, Pietro Abelardo, Onorio Augustodunense, Gautier de Metz, Adamo di Brema, Alberto Magno, Tommaso d'Aquino, Bertoldo di Ratisbona, Meister Eckhart, Papa Pio II), teologi, filosofi ed enciclopedisti (Lucio Ampelio, Calcidio, Macrobio, Marziano Capella, Severino Boezio, Guglielmo di Conches, Philippe de Thaon, Idrisi, Bernardo Silvestre, Pietro Comestore, Teodorico di Chartres, Gautier de Ch\u00e2tillon, Alessandro Neckam, Alano di Lilla, Averro\u00e8, Mos\u00e8 Maimonide, Lambert de Saint-Omer, Gervasio di Tilbury, Roberto Grossatesta, Brunetto Latini, Giovanni Sacrobosco, Thomas de Cantimpr\u00e9, Peire de Corbian, Vincenzo di Beauvais, Robertus Anglicus, Juan Gil de Z\u00e1mora, Perot de Garbelei, Ruggero Bacone, Ristoro d'Arezzo, Cecco d'Ascoli, Fazio degli Uberti, Gersonide, Konrad von Megenberg, Nicola d'Oresme, Pierre d'Ailly, Alfonso de la Torre, Paolo dal Pozzo Toscanelli), Poeti, viaggiatori, mercanti, stampatori (Snorri Sturluson, Marco Polo, Dante Alighieri, Brochard the German, Jean de Meung, John Mandeville, Christine de Pizan, Geoffrey Chaucer, William Caxton, Martin Behaim, Cristoforo Colombo).\nTuttavia, ancora dopo il 1400, il teologo spagnolo Alonso Tostado (1400-1455) disputava sull'esistenza degli abitanti degli antipodi. Nella prospettiva europea, le esplorazioni portoghesi dell'Africa e dell'Asia, quelle spagnole dell'America ed infine la circumnavigazione del globo da parte di Ferdinando Magellano, fornirono la prova definitiva della forma sferica della Terra.\nMondo islamico medievale.\nMolti studiosi musulmani dichiararono il mutuo accordo (Ijma') che i corpi celesti fossero sferici. Fra costoro vi furono Ibn Hazm (morto nel 1069), Ibn al-Jawzi (morto nel 1200) e Ibn Taymiyya (morto nel 1328). L'opinione di alcuni studiosi pi\u00f9 tardi, come al-Suyuti (morto nel 1505), rappresenta una deviazione dalle teorie pi\u00f9 antiche.\nQuelli che ritenevano che la Terra fosse sferica, utilizzarono questa teoria in modo impeccabilmente islamico per calcolare la distanza pi\u00f9 breve tra un dato punto sulla Terra e La Mecca. Ci\u00f2 determin\u00f2 la \"qibla\", ovvero la direzione verso cui pregare. I matematici musulmani svilupparono la trigonometria sferica per effettuare questi calcoli.\nC'\u00e8 anche un verso del Corano (79:30) che in alcune moderne traduzioni recita: \u00abEgli cre\u00f2 la Terra a forma di uovo\u00bb, che suggerisce che la Terra non fosse ritenuta piatta. Per contro, molte altre traduzioni (\u00abe poi ha spianato la Terra\u00bb, trad. di A. Bausani, Firenze, Sansoni, 1961, p.\u00a0459) suggeriscono che questo verso possa essere interpretato per sostenere la teoria di una Terra piatta.\nL'epoca moderna.\nLa xilografia di Flammarion.\nEsiste una xilografia, ampiamente riprodotta in molti testi, eseguita nello stile del XVI secolo, che raffigura un uomo che si affaccia attraverso il firmamento di una Terra piatta per vedere le ruote del carro divino descritto nel primo capitolo del libro di Ezechiele. In realt\u00e0 non si trova traccia di questa xilografia prima della pubblicazione dell'opera di Camille Flammarion \"L'Atmosph\u00e8re: M\u00e9t\u00e9orologie Populaire\" nel 1888. Flammarion riporta l'aneddoto di un missionario che raccontava di aver raggiunto il punto in cui il cielo e la terra (piatta) s'incontrano: questo aneddoto pu\u00f2 essere fatto risalire a Voltaire, ma non si ha alcuna testimonianza di esso nel Medioevo. Nella sua forma originale la xilografia ha una cornice decorativa che permette di datarla al XIX secolo ed infatti nelle pubblicazioni che la datano al XVI secolo questo bordo viene rimosso. Con ogni probabilit\u00e0 fu lo stesso Flammarion a commissionare questa xilografia. In ogni caso non se ne conosce alcun'altra riproduzione precedente al libro di Flammarion.\nModerni sostenitori della Terra piatta.\nLa convinzione che la Terra sia piatta fu \"riscoperta\" e propagandata vigorosamente da Samuel Rowbotham (1816-1884), un inglese autodidatta che scriveva con lo pseudonimo di \"Parallax\". A partire dal 1849 egli pubblic\u00f2 risultati di alcuni suoi esperimenti di misura della curvatura della superficie di diversi laghi per dimostrare che non fosse curva. Tent\u00f2, inoltre, di spiegare con la prospettiva il fatto che le navi spariscono all'orizzonte prima del loro albero.\nAlla morte di Rowbotham il tema fu ripreso da William Carpenter (1830-1896), che scrisse il libro \"Le 100 prove che la Terra non \u00e8 una sfera\" (Baltimore: The author, 1885). Una di queste prove era la testimonianza \"aeronautica\" per cui anche salendo a grandi altezze col pallone aerostatico non si riusciva a percepire a occhio la curvatura terrestre. Ovviamente al tempo di Carpenter le massime altezze raggiungibili erano molto piccole rispetto al raggio terrestre.\nLe teorie di Rowbotham fecero breccia fra i seguaci del letteralismo biblico, alcuni dei quali costituirono la \"Universal Zetetic Society\" per difendere e diffondere la teoria che la Terra \u00e8 piatta. Fra questi il noto teologo protestante Ethelbert William Bullinger e altri ecclesiastici evangelicali.\nIl caso del Transvaal.\nLa rapida diffusione delle idee di Rowbotham, sia pure in ambiti culturali molto specifici e ristretti, \u00e8 confermata da un aneddoto del navigatore Joshua Slocum. Egli narra che nel 1898, durante la sua circumnavigazione del mondo in solitaria, incontr\u00f2 nella Repubblica del Transvaal un sacerdote boero che gli diede un opuscolo in cui si tentava di dimostrare che la Terra fosse piatta. Anche il presidente del Transvaal Paul Kruger dimostr\u00f2 di avere la stessa visione del mondo dicendo a Slocum: \"Tu non intendi dire [che hai navigato] intorno al mondo, \u00e8 impossibile! Tu intendi nel mondo!\"\nLa \"Flat Earth Society\".\nL'ultimo gruppo conosciuto di sostenitori della teoria della Terra piatta \u00e8 la \"Flat Earth Society\" (Societ\u00e0 della Terra Piatta), che in passato \u00e8 arrivata a contare qualche migliaio di sostenitori. La societ\u00e0 \u00e8 andata in declino dopo il 1990 in seguito all'incendio della sua sede in California e alla morte, nel 2001, del suo ultimo presidente, Charles K. Johnson. Nel 2004 \u00e8 stata fondata una nuova \"Flat Earth Society\" (non direttamente collegata a quella di Charles K. Johnson's).\nCharles K. Johnson, che pass\u00f2 anni ad esaminare gli studi su entrambe le teorie della Terra piatta e sferica, disse che contro la Terra piatta c'era una cospirazione: \u00abL'idea di un globo rotante \u00e8 una cospirazione fallace contro cui Mos\u00e8 e Colombo si batterono...\u00bb. Il suo articolo fu pubblicato su \"Science Digest\" nel 1980 ed ebbe subito molte contestazioni. Il giornale replic\u00f2 cos\u00ec: \u00abSe la Terra \u00e8 una sfera, allora la superficie di una grande massa d'acqua deve essere curva. Johnson ha controllato le superfici dei laghi Tahoe e Salton senza trovare alcuna curvatura\u00bb. Johnson, per\u00f2, non ha tenuto conto n\u00e9 della grandezza della Terra, n\u00e9 della Rifrazione atmosferica.\nIl caso di Ibn Baz.\nTra il 1993 e il 1995 diversi giornali e riviste in tutto il mondo riportarono il caso di un moderno religioso islamico, Ibn Baz, Grand Mufti dell'Arabia Saudita, asserendo che avesse dichiarato che \"la Terra \u00e8 piatta\". Ibn Baz neg\u00f2 quest'affermazione, descrivendola come \"pura menzogna\" e dicendo che egli negava solo la rotazione della Terra.\nIn seguito la controversia venne chiarita. Durante un'intervista con un giornalista egiziano, Ibn Baz aveva detto che il terreno su cui camminiamo \u00e8 piatto, non la Terra. Ma in arabo si usa la stessa parola per indicare sia la Terra, che il terreno (come in italiano, a parte la lettera iniziale maiuscola). Il giornalista, non facendo attenzione a questa distinzione, fraintese Ibn Baz e cre\u00f2 il caso. La storia fu ripresa dal giornale kuwaitiano \"Assiyasah\" e poi si diffuse in tutto il mondo. Ibn Baz, inoltre, \u00e8 un grande ammiratore degli studi del giurista e teologo Ibn Taymiyya (1263 - 1328), il quale sosteneva che la Terra fosse sferica."}
{"id": "751118", "revid": "122889162", "url": "https://it.wikipedia.org/wiki?curid=751118", "title": "Charles Berling", "text": "Biografia.\nNel 2000 affianca Isabelle Huppert nel film \"Il figlio di due madri\". Nel 2005 fa parte come voce narrante del successo internazionale \"La marcia dei pinguini\", documentario francese vincitore nel 2006 del Premio Oscar come Miglior Documentario."}
{"id": "751119", "revid": "1305772", "url": "https://it.wikipedia.org/wiki?curid=751119", "title": "Flj\u00fag\u00f0u", "text": "Flj\u00fag\u00f0u (termine islandese che significa \"volare\") \u00e8 la prima canzone mai registrata nella storia dei Sigur R\u00f3s. Ha richiesto appena sei ore di lavoro per le registrazioni, alle quali hanno partecipato i soli J\u00f3n \u00de\u00f3r Birgisson, \u00c1g\u00fast \u00c6var Gunnarsson e Georg H\u00f3lm, cio\u00e8 i tre membri fondatori del gruppo.\nLa loro conterranea Bj\u00f6rk ascolt\u00f2 questa canzone e la fece pubblicare sulla compilation Smekkleysa \u00ed H\u00e1lfa \u00d6ld, organizzata dalla casa discografica islandese Smekkleysa che celebrava il cinquantesimo anniversario dell'indipendenza islandese. Nella scaletta del cd si trova alla traccia n\u00ba 16 e la canzone non \u00e8 mai stata pubblicata in nessun altro album o ep del gruppo.\nIn questa occasione, la band si presenta con il nome di \"Victory Rose\", che \u00e8 la traduzione inglese di \"Sigur R\u00f3s\" (in italiano, Rosa della Vittoria).\nLa canzone \u00e8 molto diversa rispetto agli altri lavori del gruppo in quanto la registrazione \u00e8 molto grezza ed ha una sonorit\u00e0 molto pi\u00f9 semplice rispetto a quelle del primo disco, \"Von\", che arriver\u00e0 ben tre anni pi\u00f9 tardi."}
{"id": "751123", "revid": "2069609", "url": "https://it.wikipedia.org/wiki?curid=751123", "title": "Concordanza dei tempi", "text": "La concordanza dei tempi, corrispondente a grandi linee alla \"consecutio temporum\" della grammatica latina, \u00e8 l'insieme di regole che stabiliscono l'uso \u2013 nella lingua italiana \u2013 dei tempi e dei modi della frase principale e della frase subordinata.\nCaratteristiche.\nLa concordanza dei tempi descrive solamente il rapporto temporale tra principale e subordinata. Il rapporto temporale tra le diverse frasi principali \u00e8 invece una questione di coesione del testo, un problema pi\u00f9 di correttezza stilistica che strettamente sintattico e grammaticale. \nPer determinare la forma nella subordinata, \u00e8 necessario sapere:\nLe varie combinazioni si riassumono in quattro schemi (vedi sotto).\nSi tratta soprattutto di definire i concetti di contemporaneit\u00e0, anteriorit\u00e0 e posteriorit\u00e0 indicati dalle varie forme dei tempi. Nell'esempio che segue il trapassato prossimo (\"era morto\") pu\u00f2 indicare, nella subordinata, anteriorit\u00e0 temporale rispetto ad un secondo evento: \nIn questo caso l'anteriorit\u00e0 si riferisce al momento indicato dalla forma dell'imperfetto nella principale (\"ero tristissima\").\nConcordanza dei tempi dell'indicativo.\nQueste regole stabiliscono l'uso dei tempi all'indicativo nella frase subordinata e rispecchiano le caratteristiche fondamentali dei tempi (ad esempio, il trapassato indica un passato nel passato, oppure il condizionale passato pu\u00f2 indicare il futuro nel passato). L'insieme di queste regole \u00e8 tra l'altro fondamentale per la formazione del discorso indiretto. \nNonostante la rigidit\u00e0 logica della concordanza dei tempi, \u00e8 possibile una vasta gamma di variazioni, dovuta alle diverse funzioni che possono assumere i vari tempi e modi a seconda del contesto. Ci sono inoltre variazioni dovute al registro linguistico, che pu\u00f2 essere pi\u00f9 o meno sorvegliato: logicamente, si avranno differenze tra parlato di tutti i giorni e lingua scritta. Tutto ci\u00f2 fa s\u00ec che la concordanza dei tempi, intesa come costrutto di regole, in italiano abbia un valore descrittivo e normativo notevolmente inferiore rispetto a quello che caratterizzava la \"consecutio temporum\" in latino.\nProposizione principale al presente.\nLa tabella indica gli usi pi\u00f9 frequenti. In quanto segue si propongono alcune precisazioni ed approfondimenti:\nProposizione principale al passato.\nSe il verbo della frase principale \u00e8 al passato (passato prossimo e remoto, imperfetto, trapassato), le forme verbali della subordinata si riferiscono al momento indicato dalla principale e vengono quindi adattate. Il presente della subordinata si trasformer\u00e0 in imperfetto, il passato diventer\u00e0 trapassato eccetera:\nVi sono ad ogni modo diverse particolarit\u00e0:\nConcordanza dei tempi del congiuntivo.\nSpesso la frase principale contiene un verbo che richiede l'uso del congiuntivo nella secondaria:\nAltre volte, l'uso del congiuntivo \u00e8 dettato dal tipo di frase secondaria, spesso indicato da una congiunzione (nell'esempio che segue si tratta di una proposizione concessiva):\nNonostante l'uso del congiuntivo, la scelta del tempo verbale segue regole simili a quelle sopra descritte. Il presente indicativo della subordinata sar\u00e0 sostituito dal congiuntivo presente; il passato prossimo, dal canto suo, verr\u00e0 sostituito dalla forma corrispondente, quella del congiuntivo passato; al trapassato prossimo subentrer\u00e0 il congiuntivo trapassato.\nProposizione principale al passato.\nSe il verbo della frase principale \u00e8 al passato, le forme verbali della secondaria andranno adattate a quella della principale:\nSe la frase subordinata \u00e8 al congiuntivo, anche il condizionale presente nella principale vale spesso come forma verbale del passato (per esempio in enunciati che indicano desideri):\nQuesta particolarit\u00e0 del condizionale spiega l'uso (poco trasparente) dei tempi nel periodo ipotetico dell'irrealt\u00e0 o della possibilit\u00e0:\nFra l'altro, anche il periodo ipotetico reale si forma con le stesse regole che determinano l'uso dei tempi nella concordanza dei tempi.\nSpesso si pu\u00f2 sostituire il congiuntivo con il tempo infinito, posizionato e strutturato correttamente (subordinazione implicita): "}
{"id": "751126", "revid": "767487", "url": "https://it.wikipedia.org/wiki?curid=751126", "title": "Porto Seguro", "text": "Porto Seguro \u00e8 una citt\u00e0 del Brasile nello Stato di Bahia, parte della mesoregione del Sul Baiano e della microregione di Porto Seguro, a circa 700\u00a0km dalla capitale dello Stato, Salvador.\nStoria.\nPorto Seguro \u00e8 la citt\u00e0 del Brasile nella quale approdarono nell'aprile del 1500 alcuni marinai portoghesi (dieci navi e tre caravelle) sotto il comando del navigatore Pedro \u00c1lvares Cabral, dando inizio alla colonizzazione da parte del Portogallo. I navigatori portoghesi approdarono sulla costa occidentale dell'attuale Brasile in una zona che chiamarono \"Vera Cruz\", per poi scorrere la costa fino appunto all'attuale Porto Seguro, nella zona a circa 15\u00a0km dal centro, denominata Coroa Vermelha.\nGeneralit\u00e0.\nNella citt\u00e0, di circa 125.000 abitanti, viene posto un estremo occhio di riguardo per la propria storia, ad esempio non viene consentita la costruzione di palazzi che siano pi\u00f9 alti di due piani (piano terreno e primo piano);. nel 1976 tutto il distretto di Porto Seguro \u00e8 divenuto Patrimonio Storico Nazionale.\nLa citt\u00e0 ha un aeroporto internazionale che dista dal centro circa 3\u00a0km, e con il quale si collega a tutte le grandi citt\u00e0 del Brasile; vi sono collegamenti con autobus di linea e privati anche multipiano.\nIl clima \u00e8 caratterizzato da estati molto calde, con picchi di circa 42 gradi, mentre in inverno le temperature oscillano tra i 25 e i 15 gradi.\nLa citt\u00e0 \u00e8 attraversata dal Rio Buranh\u00e9m, a sud, 60\u00a0km circa, si trova il Monte Pascoal.\nEconomia.\nTurismo.\nL'attuale Porto Seguro \u00e8 una delle mete turistiche pi\u00f9 ambite del Brasile.\nPorto Seguro \u00e8 infatti una meta turistica di molti europei e americani, ed offre svariati divertimenti sul lungomare, tra cui la \"Passarela do Alcool\", ossia il Passaggio dell'Alcool, cio\u00e8 una camminata tra vari chioschi che offrono misture di cocktail alcolici soprattutto alla frutta.\nLa Passarela do Alcool \u00e8 una via pedonale, dove si concentra movimento serale della citt\u00e0 in quanto vi sono locali, ristoranti, bar, pizzerie, negozi e dove si trovano anche piccoli ritrovi dell'artigianato locale.\nCosa che fa divenire molto ambita questa citt\u00e0 sono i prezzi alquanto contenuti per il pernottamento sia nelle \"pousadas\" (piccoli bed and breakfast) che negli alberghi, la possibilit\u00e0 di raggiungerla attraverso un aeroporto. Si possono vedere anche spettacoli di Capoeira.\nLa mescolanza di storia e tempi moderni \u00e8 palese tanto \u00e8 vero che nella vicina Arraial d'Ajuda pochi anni fa, nasceva la \"lambada\", ballo che l'ha resa famosa nel mondo intero.\nNelle vicinanze di Porto Seguro esistono spiagge bianche dai fondali marini con colori magnifici, mete sia turistiche che meno, tra le quali:\nDa Porto Seguro, ma anche da Coroa Vermelha, inoltre \u00e8 possibile fare escursioni in barca fino all'isola dei coralli, per poi raggiungere le oasi naturali (piscine calde all'interno dell'Oceano) di Coroa Alta e di Recife de Fora."}
{"id": "751127", "revid": "287204", "url": "https://it.wikipedia.org/wiki?curid=751127", "title": "Toyotomi Hidetsugu", "text": "Hidetsugu era figlio della sorella pi\u00f9 anziana di Hideyoshi, ma venne adottato dal clan Miyoshi da cui ricevette il nome Miyoshi Nobuyoshi. Pi\u00f9 tardi cambi\u00f2 nome in Hashiba Hidetsugu in onore dello zio, che all'epoca aveva scelto il nome Hashiba; Hidetsugu si pu\u00f2 tradurre con \"successore di Hide\".\nDopo l'incidente di Honn\u014dji nel 1582, in cui Oda Nobunaga fu costretto dal suo generale ribelle Akechi Mitsuhide a compiere seppuku (Mitsuhide fu poi sconfitto e ucciso da Hideyoshi), al quattordicenne Hidetsugu fu assegnato un feudo con una rendita annua di 400\u00a0000 koku nella provincia di \u014cmi, poich\u00e9 era uno dei pochi parenti di Hideyoshi. Nella sua carriera successiva come generale, Hidetsugu soffr\u00ec perdite pesanti nella battaglia di Nagakute (1584) contro Tokugawa Ieyasu, ma in seguito si dimostr\u00f2 abile durante l'invasione di Shikoku da parte di Hideyoshi e nell'assedio di Odawara. Inoltre si rivel\u00f2 un amministratore competente del castello di \u014cmihachiman.\nNel 1590 (Tensho 18), fu nominato castellano del castello di Kiyosu nella provincia di Owari, precedentemente governato da Oda Nobukatsu. L'anno seguente, 1591, Hideyoshi perse il proprio legittimo erede Tsurumatsu e adott\u00f2 Hidetsugu; quindi abdic\u00f2 dalla carica di Kanpaku, reggente dell'imperatore, che assegn\u00f2 a Hidetsugu. Di conseguenza Hidetsugu si trasfer\u00ec nel palazzo di Jurakudai, un sontuoso palazzo facente parte del tempio Rinzai Zen Daitoku-ji a Ky\u014dto; si costitu\u00ec perci\u00f2 un cosiddetto \"sistema del doppio governo\" retto da Hidetsugu e da Hideyoshi, con il presupposto che Hidetsugu sarebbe succeduto a Hideyoshi dopo la sua morte. Mentre Hideyoshi era occupato all'estero a condurre la guerra dei Sette Anni nella penisola coreana (battaglie di Bunroku e di Keich\u014d), Hidetsugu agiva in sua vece per amministrare gli affari interni.\nTuttavia, nel 1593, la moglie di Hideyoshi diede alla luce un nuovo erede, Hideyori, ed il rapporto fra Hidetsugu e Hideyoshi cominci\u00f2 a deteriorarsi. Cominciarono a circolare voci di ripetuti e ingiustificati omicidi commessi da Hidetsugu, che gli valsero il nome di \"reggente assassino\" - anche se gli storici moderni dubitano che queste voci corrispondano al vero.\nInfine, nel 1595, Hidetsugu fu accusato di aver ordito una congiura per prendere il potere e gli fu ordinato di commettere seppuku sul Monte K\u014dya. Hideyoshi ordin\u00f2 l'esecuzione di tutta la famiglia di Hidetsugu, compresi figli, mogli e amanti, a Sanjogawara. La durezza e la brutalit\u00e0 dell'esecuzione di 39 donne e bambini scioccarono la societ\u00e0 giapponese e alien\u00f2 molti daimy\u014d dai Toyotomi. Unito al fatto che Hidetsugu era l'ultimo membro adulto del clan Toyotomi oltre allo stesso Hideyoshi, l'intero incidente \u00e8 spesso visto come una delle principali cause della caduta di Hideyoshi. Un fatto particolarmente tragico e riportato fino ai giorni nostri, si riferisce al rifiuto di Hideyoshi di risparmiare la vita della figlia quindicenne di Mogami Yoshiaki, la quale era appena arrivata a Kyoto per diventare la concubina di Hidestugu e non aveva ancora incontrato il futuro marito. La sua morte fece s\u00ec che il potente clan Mogami sostenesse con zelo Tokugawa Ieyasu nella battaglia di Sekigahara contro le forze lealiste dei Toyotomi, cinque anni dopo.\nFurono risparmiate solo due figlie dei bambini di Hidetsugu: Kikuhime, di un mese, che fu adottata dal nipote di suo nonno, Got\u014d Noriyoshi e un'altra figlia che divenne la concubina di Sanada Yukimura.\nSi racconta che Hidetsugu prigioniero compose una poesia che descriveva la sua meditazione sulla sua situazione senza speranze:"}
{"id": "751134", "revid": "124123", "url": "https://it.wikipedia.org/wiki?curid=751134", "title": "Suzanne Bianchetti", "text": "Debutt\u00f2 sullo schermo nel primo Novecento, diventando in poco tempo una delle attrici pi\u00f9 amate e rispettate del cinema francese.\nSuzanne Bianchetti \u00e8 stata sposata con l'attore e scrittore Ren\u00e9 Jeanne (1887-1969) che ha fondato nel 1937 in suo ricordo il Prix Suzanne Bianchetti.\nBiografia.\nNata a Parigi nell'ottavo arrondissement nel febbraio del 1889, Suzanne Bianchetti esord\u00ec come attrice cinematografica all'et\u00e0 di venticinque anni, allo scoppio della prima guerra mondiale, in un film di propaganda, \"La Femme fran\u00e7aise pendant la guerre\" diretto da Alexandre Devarennes. Fu a quell'epoca che si spos\u00f2 con Ren\u00e9 Jeanne, direttore de \"L'Etablissement Cin\u00e9matographique des Arm\u00e9es\". Bianchetti recit\u00f2 in alcuni altri film di Devarennes, venendo notata dal regista Jacques de Baroncelli che la volle come protagonista di \"Flipotte\". Sotto la direzione di de Baroncelli, Suzanne Bianchetti divenne un volto molto conosciuto per gli spettatori francesi.\nNel 1924, fu - nel ruolo della marchesa d'Harville - una delle protagoniste del serial in dodici episodi \"I misteri di Parigi\", adattamento per il cinema del celebre feuilleton di Eug\u00e8ne Sue. Nello stesso anno, interpret\u00f2 l'imperatrice Maria Luisa in \"Madame Sans-G\u00eane\", una fastosa produzione dell'americana Famous Players-Lasky Corporation che aveva come protagonista Gloria Swanson.\nI ruoli nobiliari le erano congeniali. Era gi\u00e0 stata, sempre nel 1924, l'imperatrice Eugenia in \"La violetera di Siviglia\" di Henry Roussel, ruolo che avrebbe ripreso nella versione sonora del film nel 1932. Nel 1927, le venne affidata la parte di Caterina di Russia nel \"Casanova\" di Aleksandr Volkov, dove recit\u00f2 a fianco di Ivan Mosjoukine.\nFu anche Maria Antonietta nell'epico \"Napol\u00e9on\" diretto da Abel Gance nel 1927, lavorando assieme a importanti attori dell'era del muto, come Antonin Artaud e la cantante Damia. Ricopr\u00ec nuovamente la parte dell'infelice sovrana francese in \"Cagliostro - Liebe und Leben eines gro\u00dfen Abenteurers\", dove venne diretta dal tedesco Richard Oswald.\nL'attrice mor\u00ec a Parigi il 17 ottobre 1936 all'et\u00e0 di quarantasette anni.\nRiconoscimenti.\nL'anno successivo alla scomparsa dell'attrice, il marito fond\u00f2 in suo onore il Prix Suzanne Bianchetti, un premio alla giovane attrice pi\u00f9 promettente; questo \u00e8 stato dato per la prima volta a Junie Astor (1912-1967), per la sua interpretazione nel film \"Ragazze sole (Club de femmes)\" (1936). Il premio consiste in un medaglione raffigurante il volto della Bianchetti. Successivamente fu assegnato a numerose attrici, nomi importanti quali quelli di Micheline Presle, Simone Signoret, Annie Girardot, Genevi\u00e8ve Bujold, Audrey Tautou ed Isabelle Adjani."}
{"id": "751144", "revid": "1573940", "url": "https://it.wikipedia.org/wiki?curid=751144", "title": "Go-ky\u014d-no-waza", "text": "Il Go-ky\u014d-no-waza (\u4e94\u6559\u306e\u6280, le tecniche dei cinque gruppi), o anche pi\u00f9 comunemente solo goky\u014d, \u00e8 il principale metodo di insegnamento delle tecniche classiche del j\u016bd\u014d.\nCreato dal Prof. Jigor\u014d Kan\u014d pochi anni dopo la fondazione del K\u014dd\u014dkan, \u00e8 stato successivamente perfezionato fino all'ottenimento dell'attuale sistema, risalente al 1920.\nTale metodo si basa sulla classificazione delle 40 principali \"nage-waza\" (tecniche di proiezione) in cinque gruppi di difficolt\u00e0 crescente sia per complessit\u00e0 esecutiva che per i princip\u00ee esplicitati.\nIn Italia, come in molte altre nazioni, il \"goky\u014d\" \u00e8 parte fondamentale degli esami di graduazione da 5\u00b0 a 1\u00ba ky\u016b e la sua completa conoscenza \u00e8 indispensabile per qualunque j\u016bd\u014dka, infatti il Prof. Kan\u014d selezion\u00f2 (principalmente ma non esclusivamente) dal j\u016b-jutsu della Kit\u014d ry\u016b quelle tecniche che meglio rispondevano ai suoi criteri educativi e che non presentavano pericoli per i praticanti. \u00c8 fondamentalmente una progressione didattica, un programma scolastico.\nL'insieme del \"go-ky\u014d-no-waza (revisione del 1920)\", \"habukareta-waza\" e \"shinmeish\u014d-no-waza\", costituisce la lista dei 67 \"nage-waza\" ufficiali, riconosciuti dal K\u014dd\u014dkan e dall'IJF. Tali tecniche non costituiscono pi\u00f9 una progressione didattica ma una Classificazione, suddivisa secondo gli stessi principi biomeccanici presenti nel Nage-no-kata (te-waza; koshi-waza; ashi-waza; ma-mae-sutemi-waza; yoko-sutemi-waza).\nHabukareta waza (tecniche escluse).\nLe seguenti sono tecniche di proiezione addizionali, escluse dall'ultima formulazione del goky\u014d ma presenti nel goky\u014d del 1895:\nShinmeish\u014d-no-waza (tecniche di nuova denominazione).\nLe seguenti sono tecniche aggiunte successivamente dal K\u014dd\u014dkan J\u016bd\u014d Institute a seguito degli studi della Commissione di Ricerca oppure perch\u00e9 di uso comune nello \"shiai\", ovvero nella competizione agonistica:"}
{"id": "751145", "revid": "767487", "url": "https://it.wikipedia.org/wiki?curid=751145", "title": "Nautofono", "text": "Il nautofono \u00e8 un avvisatore nautico, consistente nell'emissione di segnale sonoro composto da una nota singola, da utilizzarsi in mare in caso di nebbia o scarsa visibilit\u00e0. \nEsso viene anche installato sul molo di accesso ad un porto, specie nelle fasce costiere frequentemente soggette alla presenza di nebbia. Qualora posizionato su un molo, l'altoparlante del nautofono \u00e8 ovviamente orientato verso il mare aperto; tuttavia, il segnale \u00e8 udibile anche nell'entroterra e, in particolari condizioni, a distanze superiori a 3 miglia marine. La sequenza del segnale acustico \u00e8 identica a quella del segnale luminoso emesso dal faro, in codice Morse e corrispondente all'identificativo del porto."}
{"id": "751147", "revid": "33689", "url": "https://it.wikipedia.org/wiki?curid=751147", "title": "Robert J. Mical", "text": "All'et\u00e0 di 14 anni invent\u00f2 una versione elettronica del Tris, fatta di rel\u00e8, bulbi fluorescenti e batterie. Laureato all'Universit\u00e0 dell'Illinois, inizia la sua carriera professionale alla Williams Electronics, dove sviluppa giochi arcade dal 1983 al 1984 come ingegnere software e responsabile effetti speciali.\nDal 1984 al 1987 \u00e8 stato ingegnere software alla Commodore International, dove ha creato strumenti di sviluppo e, tra le altre cose, (\"Intuition\"), l'interfaccia di sistema Amiga, per la quale ricevette il suo primo brevetto. Dopo aver lasciato l'impiego alla Commodore, divenne uno sviluppatore indipendente.\nDal 1987 al 1989 fu co-inventore alla Epyx del primo videogioco portatile a colori: il Lynx, che fu poi acquisito da Atari. Lynx fece il suo debutto con sei giochi, tutti prodotti da Mical.\nNel 1990 ha cofondato NTG, (New Technologies Group), una societ\u00e0 formata per creare una nuova console di gioco, che sarebbe diventata poi il 3DO Interactive Multiplayer, creata insieme a Dave Morse e Dave Needle. NTG ebbe fino a 32 dipendenti prima di fondersi in The 3DO Company.\nNel 1996 Mical \u00e8 diventato presidente di Prolific Company ed ha creato un'altra societ\u00e0, Glassworks.\nTra il 1998 e il 1999, ha iniziato a dedicarsi alla letteratura. Il suo primo libro si intitola \"Building a House\". Ha iniziato a lavorare sul secondo, \"The other Key\".\nDopo aver tenuto varie posizioni di architetto hardware, nel 2003 \u00e8 diventato Vice presidente di GlobalVR, una compagnia che prende giochi per personal computer o console e ne crea una versione arcade.\nDal 2005 \u00e8 Senior Manager of Software Technology alla Sony, dove sviluppa tecnologia di sistema di basso e medio livello, inclusi una serie di strumenti di sviluppo per ogni sviluppatore di giochi interno. Essi supportano sia PlayStation Portable, sia PlayStation 2, sia PlayStation 3."}
{"id": "751149", "revid": "1573940", "url": "https://it.wikipedia.org/wiki?curid=751149", "title": "Abbazia di Santa Maria della Sambucina", "text": "Santa Maria della Sambucina (detta comunemente \"Sambucina\") era un'abbazia situata nella Presila Cosentina, in prossimit\u00e0 della cittadina di Luzzi, in Calabria. Sorge a 6\u00a0km dal centro di Luzzi, a 848 metri sul livello del mare.\nSoppressa nel 1807, la parte conventuale, messa in vendita dal demanio, venne acquistata da privati.\nStoria.\nOrigine.\nLa data di fondazione dell'abbazia \u00e8 ancora oggetto di discussione. L'opinione seguita maggiormente dagli studiosi \u00e8 che il monastero della Sambucina sia stato fondato nel 1087 da una comunit\u00e0 di Benedettini con a capo Sigismondo (manca, tuttavia, sicura documentazione). Successivamente, nel 1141, fu concessa da Goffredo di Loritello, conte di Catanzaro e cugino del re Ruggero II di Sicilia, ai Cistercensi, i quali la ricostruirono stabilendovi il primo nucleo dell'Ordine nel Regno Normanno. Lo studioso Pietro de Leo ha infatti dimostrato, cos\u00ec come aveva sostenuto a suo tempo Giuseppe Marchese, che l'abbazia della Sambucina \u00e8 figlia dell'Abbazia di Clairvaux, fondata nel 1115 da san Bernardo di Chiaravalle (1090-1153).\nSviluppo.\nL'importanza della Sambucina \u00e8 legata all'autorizzazione papale a fondare ovunque case filiali. La Sambucina fu pertanto madre di numerose altre abbazie, fra le quali occorre citare:\nTra le altre Chiese appartenenti alla Sambucina nei pressi di Cutro in localit\u00e0 Rosito, la \"Chiesa di Santa Maria\". \nVerso il 1173-1174 soggiorn\u00f2, per circa un anno, nei pressi dell'abbazia, Gioacchino da Fiore (1135-1202), in seguito abate dell'Abbazia di Santa Maria di Corazzo (1176-1188), eminente teologo, fondatore e abate di Fiore (1189) e della Congregazione Florense (1196).\nDeclino.\nLa Sambucina venne distrutta da un tremendo terremoto nel 1184 e fu ricostruita con l'aiuto dei cistercensi di Casamari. Un altro terremoto si verific\u00f2 nel 1220 e costrinse i monaci a trasferirsi provvisoriamente presso l'abbazia di Santa Maria della Matina, nel territorio di San Marco Argentano, ritornando alla Sambucina solo in estate.\nNel 1561 si verific\u00f2 una frana disastrosa, in seguito alla quale venne distrutta parte della chiesa. Un'epigrafe posta sul portale della chiesa riferisce di lavori di restauro eseguiti nel 1625. Nel corso del XVII secolo, tuttavia, in Calabria si verificarono dei disastrosi terremoti che interessarono anche la Sambucina. Un primo disastroso terremoto si verific\u00f2 nel 1731 e provoc\u00f2 danni riparati in parte nel 1733; danni maggiori si verificarono con il terremoto del 1783. L'iniziale ricostruzione venne interrotta nel 1807, dopo la soppressione dell'ordine Cistercense decretata dal governo di Giuseppe Bonaparte (13 febbraio 1807): la parte conventuale, messa in vendita dal demanio, venne acquistata da privati, mentre la chiesa divenne sede parrocchiale.\nCuriosit\u00e0.\nIl poemetto di Vincenzo Padula \"Il Monastero di Sambucina\" \u00e8 ambientato in un convento situato negli stessi luoghi dell\"'Abbazia di Santa Maria della Sambucina\"; ma, invece di un'abbazia cistercense (maschile), il \"monastero\" del poemetto di Padula \u00e8 un convento di clausura femminile."}
{"id": "751195", "revid": "73537", "url": "https://it.wikipedia.org/wiki?curid=751195", "title": "Concessione italiana di Tianjin", "text": ""}
{"id": "751211", "revid": "920621", "url": "https://it.wikipedia.org/wiki?curid=751211", "title": "Yehuda Amichai", "text": "Amichai \u00e8 considerato da molti il pi\u00f9 grande poeta israeliano moderno, ed \u00e8 stato uno dei primi a scrivere poesia in ebraico colloquiale. I suoi scritti hanno spesso come argomento i problemi e le situazioni della vita quotidiana e sono meno palesemente letterari di quelli di molti poeti di lingua ebraica del XIX secolo come Hayyim Nahman Bialik. Le sue poesie sono caratterizzate da una gentile ironia e dal dolore per un amore rovinato. L'amore per la gente, per la religione, per la propria terra, soprattutto l'amore per la citt\u00e0 di Gerusalemme.\nBiografia.\nAmichai nacque a W\u00fcrzburg, in Germania, col nome di Ludwig Pfeuffer, poi emigr\u00f2 con la sua famiglia in Palestina nel 1936 per sfuggire alle persecuzioni naziste. Combatt\u00e9 la seconda guerra mondiale nella Brigata ebraica dell'esercito britannico, e poi la guerra arabo-israeliana del 1948. Divenne quindi un convinto fautore della pace e della riconciliazione in Palestina, lavorando anche insieme a scrittori palestinesi.\nFu \"scoperto\" nel 1965 da Ted Hughes, che in seguito tradusse (ma soprattutto fece tradurre da Assia Gutmann) vari libri di Amichai.\nha scritto Jonathan Wilson sul New York Times il 10 dicembre del 2000\nTra le sue poesie, \"El maal\u00e8 rahamim\" \u00e8 spesso utilizzata come canto di preghiera elevato in memoria delle persone morte di morte violenta ed \u00e8 utilizzata spesso nelle celebrazioni in memoria della Shoah."}
{"id": "751225", "revid": "1522738", "url": "https://it.wikipedia.org/wiki?curid=751225", "title": "Magistratura democratica", "text": "Magistratura democratica (md) \u00e8 una delle associazioni di magistrati in cui si articola, al proprio interno, l'Associazione nazionale magistrati.\nPur essendo una componente dell'Associazione nazionale magistrati, Magistratura democratica ha, rispetto a quest'ultima, una precisa autonomia, non solo in termini statutari, ma anche nella concreta partecipazione alle iniziative delle due associazioni: \u00e8 possibile l'adesione a Magistratura democratica senza adesione all'Anm.\nIn sede europea Magistratura democratica aderisce al circuito \"Medel\" (\"Magistrats europ\u00e9ens pour la d\u00e9mocratie et les libert\u00e9s\"), una rete di associazioni di magistrati di vari paesi.\nStoria.\nMagistratura Democratica \u00e8 stata fondata a Bologna il 4 luglio 1964, e ha visto crescere progressivamente il proprio peso all'interno dell'Associazione nazionale magistrati (ANM) soprattutto per l'orientamento politico progressista e di sinistra.\nNel 1969 l'organizzazione sub\u00ec una scissione interna che la port\u00f2 a dimezzare i risultati alle successive elezioni dell'ANM (1970). Gli scissionisti, guidati da Adolfo Beria di Argentine, abbandonarono Magistratura democratica poich\u00e9 ritenevano che l'associazione risultasse eccessivamente legata alla sinistra e ai movimenti sociali e confluirono nel movimento \"Impegno costituzionale\". Viene eletto segretario Generoso Petrella del Tribunale di Milano.\nNelle elezioni dell'ANM del 1999 e del 2003 \u00e8 risultata seconda dietro al gruppo \"Unicost\" (Unit\u00e0 per la Costituzione), poi Magistratura indipendente e \"I Verdi\". \nArea.\nDalle elezioni del 2012 \u00e8 stata presentata una lista unica progressista, \"Area\", cartello formato da Magistratura Democratica e Movimento per la Giustizia, che \u00e8 stata la pi\u00f9 votata.\nAlle elezioni per i membri togati del Consiglio superiore della magistratura del 2014 sono risultati eletti, per la lista di Area, 7 magistrati: il consigliere della Corte di Cassazione Ercole Aprile, i pubblici ministeri Fabio Napoleone e Antonio Ardituro, i giudici di merito Piergiorgio Morosini \u2013 g.i.p. dell'inchiesta palermitana sulla presunta trattativa tra Stato e mafia \u2013 Lucio Aschettino, Valerio Fracassi e Nicola Clivio.\nDal 2016 \u00e8 presidente Riccardo De Vito, mentre la segretaria generale \u00e8 Mariarosaria Guglielmi.\nLa questione politica.\nMagistratura democratica si caratterizza per un'ispirazione ideologica improntata alla difesa dell'autonomia ed indipendenza del potere giudiziario rispetto agli altri poteri dello Stato, ma tendente all'orientamento di sinistra.\nDiversi esponenti di Magistratura democratica si sono candidati e sono stati eletti in formazioni politiche europeiste e di sinistra.\nNegli anni 2000 Magistratura democratica \u00e8 stata duramente attaccata da Silvio Berlusconi, Cesare Previti e da altri esponenti politici coinvolti in procedimenti giudiziari. Costoro, adducendo di essere vittime di presunte persecuzioni giudiziarie, hanno indicato in Magistratura democratica un gruppo di potere legato alla sinistra che farebbe un uso politico della posizione istituzionale dei propri aderenti al fine di screditare gli avversari. Berlusconi ne ha invocato l'abolizione.\nA Magistratura democratica aderiscono circa 900 dei 8.886 magistrati italiani in servizio, ovvero circa un magistrato su dieci.\nOrgani.\nGli organi di Magistratura democratica sono:\nObiettivi.\nLo statuto di Magistratura democratica fissa i seguenti obiettivi:\nPubblicazioni.\n\"Questionegiustizia.it\" \u00e8 la rivista giuridica Internet di Magistratura Democratica. La \npubblicazione \u00e8 trimestrale e gratuita. La sede \u00e8 a Roma."}
{"id": "751226", "revid": "1318658", "url": "https://it.wikipedia.org/wiki?curid=751226", "title": "Parco nazionale Gros Morne", "text": "Il parco nazionale Gros Morne () \u00e8 un'area naturale protetta situata sulla costa occidentale dell'isola di Terranova, nel Canada nord-orientale. Si estende su di un'area di poco pi\u00f9 di 1.800 chilometri quadrati.\nLa venne istituita nel 1973, ma fu solo il 1\u00ba ottobre 2005 che essa ottenne lo status di parco nazionale canadese. Nel 1987 il parco \u00e8 stato inserito nell'elenco dei patrimoni dell'umanit\u00e0 dell'UNESCO, sia per il suo ruolo nella storia dell'evoluzione che per i suoi eccezionali scenari.\nTerritorio.\nIl parco deve il suo nome dalla seconda cima montuosa di Terranova, il Gros Morne appunto (alto 806 metri), che si trova entro i suoi confini. Il nome del monte, in francese, significa \"il gran tenebroso\". Il Gros Morne fa parte delle Long Range Mountains, un'antica catena montuosa erosa (risale a circa 1,2 miliardi di anni fa) che a sua volta fa parte dei Monti Appalachi e si sviluppa per tutta la parte occidentale di Terranova.\nLe formazioni rocciose del parco, rese famose dal geologo Harold Williams, comprendono crosta oceanica e rocce del mantello terrestre esposte da processi di obduzione dovuti alla tettonica a zolle, rocce sedimentarie formatesi durante il periodo ordoviciano, granito del precambriano e roccia magmatica dell'era paleozoica.\nIl Western Brook Pond \u00e8 un fiordo d'acqua dolce scavato dai ghiacciai durante l'ultima era glaciale, tra 25.000 e 10.000 anni fa. Quando i ghiacciai si ritirarono il terreno, . Lo stretto \"lago\", lungo circa 30 chilometri, si riemp\u00ec allora di acqua dolce, tra le pi\u00f9 pure che si possano trovare in natura. In questo lago si gettano le Pissing Mare Falls, le pi\u00f9 alte cascate del Nordamerica orientale (564 metri).\nLe \"Tablelands\", un altopiano che si trova tra le cittadine di Trout River e Woody Point, sembrano pi\u00f9 un arido deserto che un tipico paesaggio di Terranova. Questo \u00e8 dovuto alle peridotiti, le rocce ultrafemiche che formano l'altopiano: si ritiene infatti che esso si sia formato nel mantello terrestre e che sia poi stato spinto in superficie durante uno scontro fra zolle alcune centinaia di milioni di anni fa. Le peridotiti non contengono i tipici nutrienti di cui hanno bisogno le piante per vivere, da qui il loro aspetto brullo. La roccia contiene pochissimo calcio, molto magnesio e una notevole quantit\u00e0 di metalli pesanti, velenosa per le normali forme di vita.\nIl colore rugginoso delle peridotiti \u00e8 dovuto all'alta percentuale di ferro che contengono. Al di sotto di questa zona la roccia ha un colore verde scuro.\nFlora.\nLungo la costa si trovano basse foreste di pecci e abeti balsamici, conosciuti dagli abitanti della regione come \"tuckamores\", battute da tempeste e forti venti provenienti dal mare.\nFauna.\nLa fauna presente nel parco comprende linci canadesi, orsi neri americani, carib\u00f9, lepri artiche, martore americane e una popolazione introdotta di alci, in rapido aumento. Nei mari di fronte al parco si trovano balene e anatidi."}
{"id": "751227", "revid": "5588", "url": "https://it.wikipedia.org/wiki?curid=751227", "title": "Susina", "text": ""}
{"id": "751235", "revid": "1354930", "url": "https://it.wikipedia.org/wiki?curid=751235", "title": "Calasca-Castiglione", "text": "Calasca-Castiglione (\"Calasca e Castioj\" in piemontese, \"Calasca e Castiun\" in dialetto ossolano) \u00e8 un comune sparso italiano di 567 abitanti della provincia del Verbano-Cusio-Ossola in Piemonte.\nGeografia fisica.\nI due borghi vennero riuniti in un'unica entit\u00e0 amministrativa nel 1928 e hanno conservato la loro fisionomia originale di distinti borghi di montagna posti lungo la Valle Anzasca, sulla sponda sinistra del torrente Anza.\nLa sede comunale si trova nella frazione di Antrogna, gi\u00e0 capoluogo del preesistente comune autonomo di Calasca.\nStoria.\nIl 26 febbraio 1945 alcuni militi della Brigata Nera \"Ravenna\" trucidarono il parroco don Giuseppe Rossi nel vallone adiacente all'abitato di Colombetti, con l'accusa di aver suonato le campane come segnale ai partigiani e di essere connivente con essi.\nSimboli.\nLo stemma del Comune di Calasca-Castiglione \u00e8 stato concesso con decreto del presidente della Repubblica dell'8 giugno 2007.\nMonumenti e luoghi d'interesse.\nArchitetture religiose.\nAd Antrogna si trova la Parrocchiale di Sant'Antonio abate, un edificio a tre navate sormontato da una grande cupola e, nella sua facciata, composto da cinque arcate e da un massiccio pronao. Databile alla fine del XVIII secolo, si caratterizza per le dimensioni davvero inconsuete per una chiesa di montagna: per questo motivo \u00e8 conosciuta come la \"cattedrale fra i boschi\".\nSempre in territorio di Calasca vi \u00e8 il Santuario della Madonna della Gurva, una chiesetta eretta nel 1641 sopra un enorme masso a strapiombo su una forra del torrente Anza. Il santuario si vuole edificato intorno ad un'immagine della Vergine affrescata in epoche remote su di un piccolo muro l\u00ec esistente.\nArchitetture civili.\nIn Calasca, proprio all'inizio dell'abitato, vicino alla strada principale che unisce il paese alla strada del fondo valle, sorge la signorile Villa Belli, dimora di un'illustre famiglia calaschese ricordata per aver dato i natali al fisico Giuseppe Belli e al deputato, nonch\u00e9 benefattore, Giovanni Belli.\nDi particolare interesse e rilevanza \u00e8 l'abitato di Colombetti, vicino a Castiglione; numerose volte citato in riviste di belle arti \u00e8 meta abituale di visitatori. Negli anni 90 \u00e8 stato realizzato un documentario dedicato alla frazione, definita \"L'ultimo paradiso\".\nAree naturali.\nLa parte meridionale del territorio comunale \u00e8 compresa nella zona di protezione speciale Alta Val Strona e Val Segnara.\nSociet\u00e0.\nTradizione e folclore.\nLa \"Milizia\".\nI festeggiamenti solenni, parte di un'antica tradizione, che si svolgono in occasione della ricorrenza dell'Assunta, il 15 agosto di ogni anno, vedono la partecipazione della Milizia Tradizionale di Calasca. Si tratta, al pari di quella del borgo di Bannio, di una \"milizia territoriale\" di origine spagnola, nata nel XVII secolo, che si \u00e8 conservata nei secoli adattandosi ai governi e alle successive dominazioni. Le uniformi attuali, come pure gli armamenti, sono di origine napoleonica, mentre la funzione del corpo armato, avendo ormai perso ogni connotazione guerresca, ha assunto ovviamente il carattere di richiamo folkloristico nelle consolidate ricorrenze paesane e di partecipazione festosa in manifestazioni anche al di fuori del territorio ossolano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'Unione Montana delle Valli dell'Ossola."}
{"id": "751238", "revid": "73843", "url": "https://it.wikipedia.org/wiki?curid=751238", "title": "Massimo Girotti", "text": "Biografia.\nAttivit\u00e0 sportiva.\nStudente della Facolt\u00e0 di Giurisprudenza, dotato di un fisico atletico, era campione di nuoto e pratic\u00f2 anche il canottaggio, lo sci, l'ippica e la pallanuoto, sfiorando in questa disciplina, con la S.S. Lazio Nuoto, la Serie A nel 1935 giocando come portiere.\nGli inizi.\nDopo aver frequentato i corsi di recitazione tenuti da Teresa Franchini, si dedic\u00f2 al teatro e, dopo una serie di interpretazioni con compagnie minori, venne notato da Mario Soldati che gli offr\u00ec un piccolo ruolo in \"Dora Nelson\" (1939); l'anno successivo, nel 1940, ebbe un ruolo anche in \"Una romantica avventura\" del regista Mario Camerini. Fu l'inizio di una lunga e luminosa carriera, nel corso della quale lavor\u00f2 con alcuni tra i pi\u00f9 prestigiosi registi italiani, divenendo un'autentica celebrit\u00e0 soprattutto a seguito dell'interpretazione in \"La corona di ferro\" (1941) di Alessandro Blasetti, tanto da insidiare Amedeo Nazzari quale attore pi\u00f9 amato dalle donne.\nDivo del cinema.\nL'incontro con Luchino Visconti segn\u00f2 un'ulteriore svolta con l'interpretazione forse pi\u00f9 significativa della sua carriera: quella di \"Gino\", il protagonista maschile di \"Ossessione\" (1943). Il film fu anche l'inizio di un suo forte legame con la citt\u00e0 di Ferrara, dove il film era parzialmente ambientato, poich\u00e9 successivamente nella citt\u00e0 estense gir\u00f2 \"Cronaca di un amore\" di Michelangelo Antonioni nel 1950 e \"L'Agnese va a morire\" di Giuliano Montaldo nel 1976. Il suo legame con la citt\u00e0 emiliana divenne quindi molto saldo, al punto tale che, dopo la sua scomparsa, il Comune di Ferrara decise di dedicargli una via.\nGirotti fu divo prima e dopo la seconda guerra mondiale; divo vero, tanto da essere acclamato dal pubblico e dalla critica e apprezzato da registi del calibro di Roberto Rossellini, Carmine Gallone, Giuseppe De Santis, Pietro Germi, Raffaello Matarazzo, Vittorio De Sica, Jean Renoir, Pier Paolo Pasolini, Bernardo Bertolucci, Alberto Lattuada, Luigi Comencini, Antonio Pietrangeli, Luigi Zampa, Ettore Scola, Liliana Cavani, Marco Ferreri, Mauro Bolognini, Claude Autant-Lara, Joseph Losey, Mikheil Kalatozishvili, oltre a quelli citati in precedenza.\nI ruoli interpretati si differenziarono nel tempo: dopo quelli giovanili di eroe spericolato e aitante, emulo degli scanzonati attori americani alla Errol Flynn di cui l'autarchico cinema italiano era orfano, divenne, da \"Ossessione\" in poi, protagonista tenebroso e tormentato, spesso incarnando uomini fragili, ambigui e morbosamente gelosi (\"Un marito per Anna Zaccheo\"), che ne esaltarono le doti drammatiche. Girotti, a differenza dell'inquietante e spesso torbido Roldano Lupi, rest\u00f2 nel cuore del pubblico, soprattutto femminile, anche quando interpret\u00f2 personaggi privi di personalit\u00e0, talvolta vili (\"Cronaca di un amore\"). Un pubblico che gli seppe perdonare la \"debolezza\" di questi personaggi in virt\u00f9 del fascino che Girotti diffondeva accanto alle sue \"partner\" di turno (Clara Calamai, Luisa Ferida, Silvana Pampanini, Lucia Bos\u00e8, Vivi Gioi, Alida Valli, Elisa Cegani, Carla Del Poggio, Elli Parvo, Milly Vitale, Eleonora Rossi Drago, Dina Sassoli, Marina Berti, Maria Michi, Mariella Lotti) e che lo apprezz\u00f2 anche nel ruolo del marito imbelle che si fa mettere i piedi in testa dall'energica e invadente Anna Magnani in \"Molti sogni per le strade\" di Camerini del 1948.\nNella maturit\u00e0 artistica si distinse invece in ruoli di signore elegante e posato, gentile, tuttavia fermo e risoluto. Girotti vinse il Nastro d'argento al migliore attore protagonista nel 1949 con il film \"In nome della legge\" di Germi e il Nastro d'argento al migliore attore non protagonista nel 1981 per \"Passione d'amore\" di Scola.\nIl cinema degli ultimi anni.\nDopo la partecipazione a film minori e talvolta \"trash\" interpretati tra gli anni sessanta e settanta, lavor\u00f2 successivamente in \"Medea\", \"Teorema\", \"La tenda rossa\" e \"Ultimo tango a Parigi\", ritornando a nobilitare la sua carriera. Apparve anche ne \"Il mostro\" di Roberto Benigni (1994). Il suo ultimo ruolo prima di morire fu nel film \"La finestra di fronte\" di Ferzan \u00d6zpetek, per il quale gli venne attribuito postumo il David di Donatello per il miglior attore protagonista.\nIl teatro.\nFu molto attivo, soprattutto nel dopoguerra, in teatro dove ritorn\u00f2 sotto la regia di Blasetti, con cui recit\u00f2 assieme ad Anna Proclemer nel 1945 in \"Il tempo e la famiglia Conway\" di John Boynton Priestley e ne \"La foresta pietrificata\" di Robert E. Sherwood nel 1946. Poi \u00e8 Razumihin in \"Delitto e castigo\" accanto a Memo Benassi, Paolo Stoppa, Giorgio De Lullo e Franco Zeffirelli e nel 1949 \u00e8 Aiace in \"Troilo e Cressida\" nella celebre messinscena ai Giardini di Boboli. Fece in seguito parte della Compagnia del Teatro Nazionale diretta da Guido Salvini e dove recit\u00f2 con Vittorio Gassman, Edda Albertini, Vivi Gioi, Gabriele Ferzetti, Cesare Polacco, Vittorio Sanipoli, Franca Tamantini, Arnoldo Fo\u00e0 e Giorgio Albertazzi recitando ne \"Gli straccioni\" di Annibale Caro nel 1950. Nel 1951 \u00e8 diretto da Luigi Squarzina - con quest'ultimo recit\u00f2 in \"Detective's Story\" di Sidney Kingsley portato poi al cinema da Paul Newman - attore a cui venne accostato Girotti - guadagnando grandi apprezzamenti. Poi prende parte a \"Peer Gynt\" di Henrik Ibsen diretto da Gassman, quindi con la regia di Orazio Costa interpret\u00f2 \"Ippolito\" di Euripide a Siracusa. Lavora ancora con il suo mentore Visconti in \"Contessina Giulia\" di Johan August Strindberg nel 1957, formando inoltre una compagnia con Lilla Brignone e Carlo Ninchi. Prese anche parte alla rappresentazione de \"Il giardino dei ciliegi\" di Anton \u010cechov con la compagnia del Teatro Stabile della citt\u00e0 di Roma diretta da Vito Pandolfi.\nLa televisione.\nIntensa anche la sua attivit\u00e0 televisiva con notevoli prove. In particolare sono da segnalare le sue interpretazioni, nel 1956, in \"Cime tempestose,\" sceneggiato televisivo Rai diretto da Mario Landi in cui impersonava un tormentatissimo \"Heathcliff\" accanto ad Anna Maria Ferrero, che a sua volta era Catherine; nel 1967 fu Fra Cristoforo ne \"I promessi sposi\", uno degli sceneggiati Rai di maggior successo, diretto da Sandro Bolchi. Fu anche ne \"Il re\" di Silverio Blasi del 1965 e in \"Dalla notte all'alba\" di Cinzia TH Torrini del 1991. Nel 1971 fu tra i protagonisti di un altro sceneggiato della Rai di grande successo, \"Il segno del comando\", di Daniele D'Anza che nel 1963 lo aveva gi\u00e0 diretto in \"Paura per Janet\" e \"Abramo Lincoln cronaca di un delitto\". La sua nuova immagine, compassata e tranquilla, ne favor\u00ec addirittura la presenza nella pubblicit\u00e0 del t\u00e8 Ati in alcune serie della rubrica pubblicitaria televisiva di Rai1 \"Carosello\": dal 1966 al 1968 con Ren\u00e9e Longarini e dal 1968 al 1972 con Silvia Monelli.\nLa politica.\nUomo di sinistra, all'indomani della liberazione di Roma, fece parte di un gruppo di intellettuali (Pietro Ingrao, Mario Alicata, Maurizio Ferrara, Antonello Trombadori, Giuseppe De Santis, Gianni Puccini ed altri) che in pieno neorealismo si occup\u00f2 del futuro e della riorganizzazione del cinema italiano. Seppur da posizioni spesso critiche, non manc\u00f2 mai di firmare gli appelli al voto a favore del P.C.I. in ogni consultazione.\nLa vita privata.\nGirotti fu uomo schivo e riservato, al di fuori di ogni clamore mondano. Si spos\u00f2 negli anni Quaranta con Marcella, da cui ebbe due figli, Alessio e Arabella, rimanendo vedovo ancora giovane. Amava andare in vacanza a Scauri e nell'Isola di Pantelleria. Concesse una lunga intervista, in cui rivel\u00f2 alcuni aspetti intimi che mai erano stati resi noti a Giulia Alberico; da tali confidenze fu tratto un libro (\"Il corpo gentile\") che usc\u00ec dopo la sua morte.\nScelse di vivere a Roma, che divenne la sua citt\u00e0 d'adozione; Girotti risiedeva nel quartiere Trieste.\nLa morte.\nMuore improvvisamente al Policlinico Umberto I di Roma il 5 gennaio 2003 all'et\u00e0 di 84 anni, a causa di una crisi cardiaca; il 7 gennaio seguente fu allestita la camera ardente al Campidoglio nella \"Sala Protomoteca\", mentre il giorno successivo vennero celebrati i funerali religiosi nella Basilica di Santa Maria in Montesanto, conosciuta come la Chiesa degli Artisti a Piazza del Popolo; dopo la cerimonia funebre, il feretro \u00e8 stato tumulato nella tomba di famiglia nel Cimitero Monumentale del Verano.\nOmaggi.\nSono tre i volumi a lui dedicati. Oltre al succitato \"Il corpo gentile\", va ricordato l'omaggio francese del 1998, in occasione dei suoi ottant'anni, autore Michel Azzopardi \"Massimo Girotti. Un acteur aux cent visages\". Solo nel febbraio 2015 esce la prima monografia a lui dedicata in Italia, completa di filmografia, teatrografia e opere televisive, scritta da Roberto Liberatori: \"Massimo Girotti. Cronaca di un attore\", edita dal Centro sperimentale di cinematografia e Teke Editori.\nDoppiatori.\nNonostante le indubbie capacit\u00e0 recitative, la dizione impeccabile e il possesso di una voce tutt'altro che sgradevole, Massimo Girotti \u00e8 stato spesso doppiato. Gli attori che gli hanno prestato la voce sono stati:\nNel film \"Harlem\" del 1943 Massimo Girotti recita con la sua voce, ma in alcune sequenze \u00e8 doppiato da Luigi Pavese."}
{"id": "751240", "revid": "2", "url": "https://it.wikipedia.org/wiki?curid=751240", "title": "2M1207A", "text": ""}
{"id": "751245", "revid": "93556", "url": "https://it.wikipedia.org/wiki?curid=751245", "title": "John Kennedy Toole", "text": "John Kennedy Toole in vita non pubblic\u00f2 nulla. Solo diversi anni dopo la sua morte, avvenuta a soli 31 anni, la madre riusc\u00ec a far leggere il manoscritto di \"A Confederacy of Dunces\" (titolo originale di \"Una banda di idioti\") allo scrittore Walker Percy, che affascinato dalla genialit\u00e0 dell'opera, riusc\u00ec a convincere un editore a pubblicare il romanzo. Nel 1981 a Toole fu assegnato postumo il Premio Pulitzer per la narrativa.\nBiografia.\nL'infanzia di Toole \u00e8 dominata dalla figura della madre, Thelma Ducoing Toole, che lo tiene in una sorta d'isolamento dai coetanei, con i quali raramente gli permette di giocare. Probabilmente essa fu consapevole di una qualche forma di genialit\u00e0 del figlio, poich\u00e9 non esit\u00f2 a informare della cosa chiunque le capitasse intorno.\nDopo una laurea di primo livello alla Tulane University, Toole ottenne un master alla Columbia University e divenne professore assistente d'inglese presso la University of Southwestern Louisiana.\nNel 1961 part\u00ec per Porto Rico dove, arruolato nell'esercito, insegn\u00f2 inglese alle reclute di madrelingua spagnola. Dopo l'esperienza militare, rientr\u00f2 a New Orleans dove torn\u00f2 a vivere con i suoi genitori, insegnando al Collegio Domenicano, ora parte della Loyola University, e bighellonando tra i locali del quartiere francese, frequentando musicisti. Oltre al lavoro all'universit\u00e0 fece secondi lavori dei tipi pi\u00f9 disparati, ad esempio venditore di tamale (specie di focacce amerindie) agli angoli delle strade o operaio in una fabbrica di abiti da uomo. Fu probabilmente da queste esperienze che Toole prese spunto per alcune delle scene pi\u00f9 esilaranti del suo romanzo \"Una banda di idioti\".\nToole invi\u00f2 il manoscritto del suo romanzo all'editore Simon &amp; Schuster di New York il quale dopo un'accoglienza inizialmente entusiasta, si rifiut\u00f2 di pubblicarlo poich\u00e9 il libro \"in realt\u00e0 non parla di niente\". Fu la perdita della speranza di vedere pubblicata la sua opera, che egli considerava un capolavoro, a gettare Toole nella spirale dell'autodistruzione: si d\u00e0 all'alcool, abbandona il lavoro fino a quando scompare dalla citt\u00e0.\nIl 26 marzo 1969 John Kennedy Toole viene trovato morto per asfissia, seduto nella sua auto, con un tubo tra la marmitta e l'abitacolo. Un messaggio da lui lasciato \u00e8 stato distrutto dalla madre, che ha poi dato versioni discordanti riguardo al suo contenuto. Riposa al cimitero di Greenwood a New Orleans.\nPer alcuni biografi la depressione di Toole fu causata dalla confusione riguardo al suo orientamento sessuale. Un amico dello scrittore ha suggerito che fu la presenza dominante della madre ad avere annullato lo spazio per qualsiasi altra donna nella sua vita. Altri hanno per\u00f2 negato che Toole fosse omosessuale, in tale senso va citata la testimonianza di David Kubach, amico di Toole gi\u00e0 ai tempi del servizio militare.\nOpere.\nDopo la morte di Toole, la madre riusc\u00ec con l'insistenza a convincere Walker Percy, scrittore, a quel tempo membro di facolt\u00e0 alla Loyola University New Orleans, a leggere il manoscritto \"che si rivel\u00f2 un ammasso di fogli unti e illeggibili\" (dalla prefazione dello stesso Percy). Nonostante questo, Percy s'innamor\u00f2 del romanzo che fu quindi pubblicato nel 1980.\nUnica altra opera di Toole \u00e8 \"La Bibbia al neon\", che egli scrisse sedicenne ma non consider\u00f2 mai abbastanza valida da chiederne la pubblicazione. In seguito al successo di \"Una banda di idioti\", anche quest'opera fu pubblicata nel 1989 e divenne un film nel 1995."}
{"id": "751247", "revid": "17351", "url": "https://it.wikipedia.org/wiki?curid=751247", "title": "Douglas Devastator", "text": ""}
{"id": "751250", "revid": "122945810", "url": "https://it.wikipedia.org/wiki?curid=751250", "title": "Ortografia ligure", "text": "L'ortografia della lingua ligure \u00e8 variata nel corso dei secoli secondo il gusto degli scrittori, influenzata dall'ortografia italiana e francese.\nGraf\u00eea ofi\u00e7i\u00e2.\nQui \u00e8 illustrata la grafia adottata dalla Acad\u00e9mia Lig\u00f9stica do Br\u00e9nno (e dalla ), molto simile a quella di Gian Giacomo Cavalli e Giovanni Casaccia, per la trascrizione della lingua ligure.\nSegni diacritici.\nNel ligure si possono incontrare quattro segni diacritici:\nGrafia di Steva De Franchi.\nNel 1772 Steva De Franchi, per \"Ro chitarrin zeneize, o s\u00e6, strofoggi dra Muza\", utilizz\u00f2 un'ortografia simile a quella \"ofi\u00e7i\u00e2\" con le seguenti differenze:\nGrafia di Giuseppe Olivieri.\nLa grafia utilizzata da Giuseppe Olivieri per il suo \"Dizionario domestico genovese italiano\" (1841) \u00e8 stata soggetta alle seguenti semplificazioni per facilitare la lettura:\nGrafia di Angelo Paganini.\nNel suo \"Vocabolario domestico genovese - italiano\" (1857), Padre Angelo Paganini ha adottato le seguenti soluzioni grafiche:\nGrafia di Angelico Federico Gazzo.\nPadre Angelico Federico Gazzo, per la sua traduzione de \"La Divina Commedia\" in ligure, introdusse le seguenti soluzioni grafiche:\nGrafia di Fabrizio De Andr\u00e9.\nFabrizio De Andr\u00e9, per il suo album \"Cr\u00eauza de m\u00e4\", utilizz\u00f2 le seguenti soluzioni grafiche:\nGrafia monegasca.\nLa grafia monegasca \u00e8 impiegata per la trascrizione della variante di ligure parlata nel Principato di Monaco."}
{"id": "751251", "revid": "254059", "url": "https://it.wikipedia.org/wiki?curid=751251", "title": "Scarmiglione", "text": "Scarmiglione \u00e8 il secondo diavolo tra quelli inventati da Dante Alighieri per il curioso episodio dei Malebranche (Inferno, Canti XXI, XXII e XXIII) ad essere citato per nome dopo il capo Malacoda.\nIl suo personaggio \u00e8 impregnato dallo stile \"comico\" che contraddistingue questo episodio. Virgilio sta parlando con Malacoda, e Dante gli sta acquattato dietro: voltandosi egli si accorge di come alcuni diavoli lo stiano guardando minacciosamente e che parlino tra loro facendo finta di non essere sentiti: (parafrasi) \"Vuoi che gli tiri un'uncinata sul groppone?\" \"S\u00ec, fai che gliel'assesti\".\nDante non \u00e8 affatto indignato o preso dall'orrore in questo episodio, perch\u00e9 questi non sono sentimenti consoni allo stile qui usato. Dopotutto Malacoda blocca subito le cattive intenzioni dei due diavoli (uno dei quali \u00e8 Scarmiglione, forse il primo) come se li stesse controllando con la coda dell'occhio mentre \u00e8 preso dalla discussione. \nIl poeta va poi a pescare vocaboli popolareschi e sguaiati per contraddistinguere in maniera grottesca e giullaresca questo dialogo: \"groppone, accoccare\", uso della doppia preposizione \"in sul\"...\nIl nome Scarmiglione sembra derivare da \"scarmigliare\", propriamente scompigliare, arruffare i capelli, per cui il suo aspetto deve probabilmente essere consono al nome. Questo diavolo non fa parte della \"truppa\" che accompagner\u00e0 i due poeti-pellegrini nella visita del canto. Alcuni hanno anche notato un possibile parallelismo con il nome di Jean Charmillon, all'epoca il \"re dei giullari di Troyes\" per decreto del Re di Francia."}
{"id": "751252", "revid": "339392", "url": "https://it.wikipedia.org/wiki?curid=751252", "title": "WWE Undisputed Champion", "text": ""}
{"id": "751257", "revid": "30610", "url": "https://it.wikipedia.org/wiki?curid=751257", "title": "Reino", "text": "Reino \u00e8 un comune italiano di abitanti della provincia di Benevento in Campania.\nGeografia fisica.\nReino sorge lungo il torrente Reinello, nell'Appennino campano, a 31\u00a0km dal capoluogo provinciale.\nIl territorio comunale \u00e8 compreso nella comunit\u00e0 montana Titerno e Alto Tammaro. Fin dall'antichit\u00e0 il centro abitato \u00e8 attraversato da una delle principali vie della transumanza: il tratturo Pescasseroli-Candela.\nStoria.\nReino \u00e8 un paese molto antico che ha quasi sempre mantenuto, nel corso dei secoli, la radice del proprio nome, seppur con piccole variazioni. In diversi carteggi \u00e8 infatti chiamato \"Regina\", \"Regino\", \"Resino\", \"Reino\".\n\u00c8 il centro abitato pi\u00f9 vicino all'antica citt\u00e0 di Bebiano, fondata dai Liguri Apuani che, come narra Tito Livio, vi erano stati importati per decreto del Senato Romano dal proconsole Marco Bebio. Nel 180 a.C., infatti, i proconsoli Romani Publio Cornelio Ceteo e Marco Bebio Tanfilo inflissero una gravissima sconfitta ai Liguri (soprattutto ai Liguri Apuani), e ne deportarono ben 40000 nelle regioni del Sannio.\nLa pi\u00f9 antica testimonianza storica su Reino \u00e8 del 699 e viene dalle cronache di San Vitaliano, vescovo di Capua, il cui corpo venne trasportato a Benevento. Le cronache raccontano di un uomo infermo \"de castello Regino\" a cui apparve il Santo. L'uomo fu miracolato e subito, non sapendo dove il corpo di San Vitaliano si trovasse, and\u00f2 chiedendo per i vari paesi della zona, finch\u00e9 giunse a Benevento dove rese grazia.\nNell'848 Reino divenne possesso dell'abbazia di Santa Sofia di Benevento; vi \u00e8 infatti un diploma di Radelgiso.\nI vicer\u00e9 di Napoli vi fondarono un'importante Dogana, che rendeva all'universit\u00e0 175 ducati l'anno.\nNel Settecento la terra di Reino era ricompresa nella provincia di Principato Ultra e, nel quadriennio 1743-46, fu soggetta alla competenza territoriale del \"regio consolato di commercio\" di Ariano.\nNel 1947, nel suo territorio, fu rinvenuto un elmo di bronzo a calotta emisferica con apice a forma di pomo e ornato sull'orlo, e specie sulla visiera corta, da una semplice decorazione a graffito.\nPoich\u00e9, per\u00f2, esso \u00e8 perfettamente uguale ad un elmo etrusco del museo archeologico di Firenze, \u00e8 da ritenersi di vera e propria importazione e documenta, che, insieme a quella greca, non poco ha influito sulla sannitica l'arte etrusca.\nIl comune venne seriamente danneggiato dal terremoto del 1962.\nMonumenti e luoghi d'interesse.\nArchitetture civili.\nIl Palazzo Meomartini, nella piazza omonima, fu dimora della nobile famiglia che diede i natali a non pochi uomini illustri. Edificato agli inizi del XIX secolo, ospita oggi la sede municipale. \nDi fronte al palazzo si trovano la piccola cappella privata di famiglia e la fontana in pietra lavorata fatta realizzare dall'ingegnere, archeologo e politico Almerico Meomartini che, a sue spese, condusse in paese le acque della fonte S.Elia. All'interno del palazzo \u00e8 custodito un busto bronzeo del Meomartini, opera dello scultore napoletano Vincenzo Puchetti.\nAmministrazione.\nI sindaci, dal 1810 ad oggi.\nnel periodo fascista non ci sono stati sindaci\nAltre informazioni amministrative.\nReino fa parte della Comunit\u00e0 montana Titerno e Alto Tammaro."}
{"id": "751258", "revid": "599013", "url": "https://it.wikipedia.org/wiki?curid=751258", "title": "Roland Ramoser", "text": "Carriera.\nClub.\nNato a Bolzano, cresce per\u00f2 a Renon, dove fa le giovanili. A 17 anni faceva gi\u00e0 parte della nazionale juniores che partecip\u00f2 agli europei di categoria di gruppo B nel 1989 e nel 1990.\nRamoser and\u00f2 poi a fare esperienza in America: nel 1990-91 in QMJHL, l'anno successivo in WHL. Nel 1992, dopo aver partecipato ai mondiali giovanili di gruppo C (dove fu eletto miglior attaccante del torneo), Ramoser torn\u00f2 in Italia: firm\u00f2 un contratto con l'Hockey Club Devils Milano, con cui rimase per due stagioni, vincendo i suoi primi due scudetti: stagioni 1992-93 e 1993-94.\nNel 1994 scelse poi di tornare in Alto Adige, dove si accas\u00f2 per la prima volta all'HC Bolzano.\nNella sua prima stagione coi biancorossi vinse il suo terzo scudetto e il Torneo 6 nazioni.\nLa prima esperienza nel capoluogo termin\u00f2 col termine della stagione, e Ramoser pass\u00f2 ai gardenesi dell'HC Gardena, con cui disputa l'Alpenliga e il campionato 1995-96. Anche qui rimase solo una stagione: nell'estate del 1996 si trasfer\u00ec in Germania e nella DEL gioc\u00f2 per 4 stagioni.\nLa sua prima squadra furono i N\u00fcrnberg Ice Tigers EHC, che chiusero la stagione al penultimo posto. A livello personale per\u00f2 Ramoser seppe mettersi in luce, tanto da esser messo sotto contratto dai Kassel Huskies, che si erano qualificati per la EHL (la competizione europea che proprio a partire da quella stagione aveva sostituito la Coppa dei Campioni).\nA Kassel rimase una stagione e mezza (durante la quale partecip\u00f2 ai XVIII Giochi olimpici invernali). Torn\u00f2 poi a Norimberga a met\u00e0 stagione 1998-99: con gli Ice Tigers conquist\u00f2 la finale, persa contro gli Adler Mannheim. La stagione successiva non fu altrettanto trionfale, e la squadra dovette accontentarsi del decimo posto.\nDopo quattro stagioni in Germania, nella stagione 2000-2001 Ramoser torn\u00f2 a casa: firm\u00f2 infatti un contratto con l'SV Renon. Al termine della stagione risulter\u00e0 il miglior marcatore, con 85 punti (39+46). And\u00f2 vicino alla riconferma nella stagione successiva, quando si ferm\u00f2 a soli due punti da Tony Iob (76 contro 78).\nFu poi la volta del ritorno a Bolzano, nella stagione 2002-03. Coi biancorossi si aggiudica la Coppa Italia del 2003 (replicata poi nel 2006-07 e nel 2008-09) e la successiva Supercoppa italiana (replicata nel 2007 e nel 2008).\nDalla stagione 2005-06 \u00e8 stato il capitano dell'HC Bolzano, e con la \"C\" sul petto ha contribuito alla vittoria del diciassettesimo e diciottesimo scudetto della societ\u00e0 (rispettivamente quarto e quinto personali) nelle stagioni 2007-08 e 2008-09. Al termine della stagione 2009-10 ha fatto ritorno allo Sportverein Ritten-Renon, con cui ha vinto la quarta Supercoppa Italiana personale. Si \u00e8 ritirato al termine di quella stagione.\nNazionale.\nNel 1992 raggiunse la Nazionale (esordio il 3 novembre contro una selezione canadese). Nel 1994 venne selezionato per i XVII Giochi olimpici invernali durante le quali mise a segno il suo primo gol azzurro, nella vittoria 6-3 contro i padroni di casa della Norvegia. Venne selezionato poi anche per i mondiali giocati in Italia, cui seguiranno quasi tutte le successive edizioni (unica eccezione il 2006, quando salt\u00f2 l'impegno per infortunio).\nNell'aprile 2020 \u00e8 stato selezionato dalla federazione internazionale nella ideale miglior nazionale italiana di tutti i tempi assieme a Mike Rosati, Robert Oberrauch, Armin Helfer, Lucio Topatigh e Mario Chitarroni."}
{"id": "751260", "revid": "16758", "url": "https://it.wikipedia.org/wiki?curid=751260", "title": "Rolly Ramoser", "text": ""}
{"id": "751262", "revid": "827882", "url": "https://it.wikipedia.org/wiki?curid=751262", "title": "Palla di neve (disambigua)", "text": ""}
{"id": "751263", "revid": "32698", "url": "https://it.wikipedia.org/wiki?curid=751263", "title": "Singleton (insiemistica)", "text": ""}
{"id": "751269", "revid": "1318658", "url": "https://it.wikipedia.org/wiki?curid=751269", "title": "Salto del Bufalo schiantato", "text": "Il Salto del bufalo schiantato (in inglese: \"Head-Smashed-In Buffalo Jump\") \u00e8 una formazione rocciosa che si trova dove le colline delle Montagne Rocciose cominciano ad innalzarsi dalla prateria, 18 chilometri a nordovest di Fort Macleod, nella provincia canadese dell'Alberta. Il sito \u00e8 stato incluso nell'elenco dei Patrimoni dell'umanit\u00e0 dell'UNESCO ed \u00e8 un museo della cultura degli Indiani d'America.\nStoria.\nIl salto del bufalo \u00e8 stato usato per 5.500 anni dalle popolazioni autoctone delle pianure per uccidere i bisonti, facendoli cadere dalla rupe alta 10 metri. La trib\u00f9 dei Piedi Neri guidava i bisonti da un pascolo delle \"Porcupine Hills\", a circa 3 chilometri di distanza, allineandoli per mezzo di vere e proprie corsie costituite da mucchi di pietre; da qui poi li spingeva al galoppo fino al dirupo, lungo circa 300 metri e alto 10 metri rispetto alla valle sottostante.\nIl sito era gi\u00e0 usato 6.000 anni fa; i depositi di ossa hanno una profondit\u00e0 di 10 metri. Dopo essere caduti dal dirupo, le carcasse dei bisonti venivano processate in un vicino accampamento.\nIl nome originale del sito, nella lingua dei Piedi Neri, \u00e8 Estipah-skikikini-kots. Secondo la leggenda, un giovane della trib\u00f9 voleva guardare la caduta di un bisonte dal di sotto del dirupo, ma venne schiacciato dall'animale. Pi\u00f9 tardi venne trovato morto sotto le carcasse dei bisonti, con la \"testa schiantata\", da cui il nome del sito.\nIl salto del Bufalo schiantato venne abbandonato nel XIX secolo dopo il contatto con gli europei. Questi ultimi registrarono il sito per la prima volta nel 1880, mentre i primi scavi archeologici risalgono al 1938, compiuti dall'American Museum of Natural History. Nominato sito storico nazionale nel 1968, nel 1981 \u00e8 stato inserito nell'elenco dei Patrimoni dell'umanit\u00e0 dell'UNESCO.\nIl museo.\nNel sito del \"Salto del bufalo schiantato\" \u00e8 stato costruito un museo costituito da 5 livelli diversi che illustrano l'ecologia, la mitologia, lo stile di vita e la tecnologia delle popolazioni dei Piedi Neri, presentati dal punto di vista sia dei nativi americani che della scienza archeologica europea.\nCuriosit\u00e0.\nLa punk rock band canadese degli SNFU ha inserito nell'album del 2004 \"In The Meantime and In Between Time\" una canzone intitolata \"Head-Smashed-In Buffalo Jump\"."}
{"id": "751272", "revid": "125719545", "url": "https://it.wikipedia.org/wiki?curid=751272", "title": "Carla Signoris", "text": "Componente del gruppo comico Broncoviz, ha vinto due Nastri d'argento nel 2012, come miglior attrice di cortometraggio per \"Countdown\" e nel 2017 come migliore attrice non protagonista per \"Lasciati andare\". \nBiografia.\nDopo gli studi liceali presso il liceo scientifico \"Martin Luther King\" di Genova, alla fine degli anni settanta, si iscrive alla Facolt\u00e0 di Architettura e, contemporaneamente, alla scuola di recitazione del Teatro Stabile di Genova, dove ottiene, dopo alcuni anni, il diploma. Fa il suo esordio in teatro nel 1980, ne \"La bocca del lupo\", con Lina Volonghi per la regia di Marco Sciaccaluga. Oltre alle altre produzioni del Teatro Stabile di Genova partecipa a \"L'orologio americano\" di Arthur Miller con la regia di Elio Petri. Negli anni successivi, pur comparendo molto in televisione e sul grande schermo, non abbandona l'attivit\u00e0 teatrale, che rimane la sua grande passione: tutti gli spettacoli a cui ha partecipato, a partire dal 1983, sono stati diretti dall'amico Giorgio Gallione, ad eccezione di \"Cinecitt\u00e0\", del 1984, per la regia di Antonio Calenda.\nFa il suo esordio in televisione nel 1992 nel programma \"Avanzi\", con la compagnia dei \"Broncoviz\", gruppo cabarettistico genovese al quale appartenevano anche Maurizio Crozza, Ugo Dighero, Marcello Cesena e Mauro Pirovano. Dopo altri due anni di partecipazione al programma e lo scioglimento del gruppo, nel 1994, collabora con Serena Dandini e Corrado Guzzanti nella trasmissione \"Tunnel\", prima di una lunga pausa televisiva terminata solo nel 2002, anno nel quale ritorna alla Rai in compagnia di Gene Gnocchi a \"Quelli che il calcio\" e \"La grande notte\". Nel 2003 e nel 2016 presta la voce al personaggio di Dory nei due lungometraggi Pixar \"Alla ricerca di Nemo e Alla ricerca di Dory\".\nOltre alla conduzione del programma \"Colorado Caf\u00e8\" in compagnia di Rossella Brescia, nel 2005, ha collaborato con il marito nella realizzazione del programma satirico \"Crozza Italia\". Nel 2008 e nel 2010 prende parte alle due stagioni della serie TV \"Tutti pazzi per amore\". Sul mensile \"Velvet\" di \"Repubblica\" ha firmato, dal 2006 al 2010, una rubrica dal titolo \"Ho sposato un deficiente\" (da cui ha tratto un libro, pubblicato nel 2008); da aprile 2010, sullo stesso giornale, firma la rubrica \"Push-up\". Nel 2015 viene candidata al Nastro d'argento alla migliore attrice non protagonista per \"Le leggi del desiderio\".\nVita privata.\nDal 1991 \u00e8 sposata con il comico Maurizio Crozza, da cui ha avuto due figli, Giovanni e Pietro. I due sono apparsi nell'edizione 2010 di \"Crozza Alive\" in diversi sketch, e ne \"La TV delle ragazze - Gli Stati Generali 1988-2018\" del 2018; Giovanni \u00e8 poi diventato attore recitando in diverse serie TV come \"Masantonio\" e \"Fedelt\u00e0\"."}
{"id": "751279", "revid": "287204", "url": "https://it.wikipedia.org/wiki?curid=751279", "title": "Barbariccia", "text": "Barbariccia \u00e8 un diavolo inventato da Dante Alighieri, che lo inserisce tra i Malebranche, la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nIl suo nome ha un'etimologia chiarissima e raffigura sinteticamente un aspetto trasandato, come anche il nome di Scarmiglione.\nPer la prima volta Barbariccia viene nominato dal capo dei diavoli Malacoda il quale lo chiama assieme ad altri nove demoni (dieci in tutto) per accompagnare Dante e Virgilio come scorta - non richiesta - per un tratto della bolgia fino a un passaggio su un ponte che poi si scoprir\u00e0 inesistente.\nEgli viene chiamato poi con vari nomi a parodia di un vero capo militare di questa sguaiata truppa di diavoli (\"duca, decurio, gran proposto\").\nFamoso \u00e8 il verso che indica come Barbariccia si appresti a dare il segno dell\"Avanti marsc'\" ai diavoli: \nUna laconica e buffa metafora che chiude il canto XXI su come il suono del peto sia in questo caso equivalente a quello delle \"trombe\" delle bande militari (sulle quali insister\u00e0 poi Dante, fintamente stupito, nelle prime terzine del canto XXII).\nDurante il tragitto Barbariccia guida gli altri, infatti al suo passaggio i dannati immersi nella pece ritraggono immediatamente la testa che avevano estratto per sollievo, proprio come fanno le ranocchie in uno stagno al passaggio di un serpente.\nCome Malacoda, essendo a capo degli altri, fa alcune azioni per frenarli e tenere ordine, come quella di bloccare gli altri diavoli quando viene \"pescato\" il dannato Ciampolo di Navarra. Essi vorrebbero dilaniarlo con gli uncini subito, ma Dante e Virgilio vorrebbero fargli prima alcune domande, per cui gli istinti animaleschi dei diavoli devono essere tenuti a freno. Non \u00e8 ben chiaro cosa faccia Barbariccia per fermare Ciriatto che avvicinava le sue zanne di porco al dannato: Dante dice che \"\"il chiuse con le braccia / e disse: \"State 'n l\u00e0, mentr'io lo 'nforco\"\", cio\u00e8 lo abbracci\u00f2 prima di infilzarlo lui direttamente oppure lo \"recint\u00f2\" cio\u00e8 fece schermo con le braccia proteggendolo dagli altri. La prima ipotesi \u00e8 quella pi\u00f9 consona al senso letterario delle parole, secondo il loro uso pi\u00f9 frequente, mentre la seconda si adatta meglio al senso dell'episodio, non venendo pi\u00f9 citato questo \"abbraccio\" quando per esempio Ciampolo si liberer\u00e0 tuffandosi impaurito nella pece. Addirittura qualcuno al verbo \"inforcare\" farebbe corrispondere l'atto di Barbariccia di saltarli in groppa come si fa sui cavalli cingendolo con le cosce, anche se questo sembra piuttosto improbabile per come si sviluppa l'episodio; anche il fatto di \"inforcare\" con gli uncini per\u00f2 non \u00e8 chiaro se si pensa che subito dopo egli invece di punire il dannato esorta Virgilio a fargli altre domande.\nPoco dopo blocca Libicocco e Draghignazzo con una sola occhiata quando iniziano a colpire di uncino il povero dannato; poi deve frenare anche un assalto di Farfarello, che stralunava gli occhi impaurendo \"il Navarrese\" al punto di non farlo riuscire pi\u00f9 a parlare: \"Fatti 'n cost\u00e0, malvagio uccello!\" (XXII, v. 96), gli urla.\nInfine Barbariccia \u00e8 quello che organizza il \"ripescaggio\" di Alichino e Calcabrina rotolati nella pece dopo essersi azzuffati e \"cotti\" fino dentro alla \"crosta\"."}
{"id": "751280", "revid": "226458", "url": "https://it.wikipedia.org/wiki?curid=751280", "title": "Carta dei preti", "text": "La Carta dei preti del 7 ottobre 1370 fu una convenzione stipulata tra sei cantoni della vecchia Confederazione svizzera degli otto cantoni (Zurigo, Lucerna, Zugo, Uri, Svitto e Untervaldo). Glarona e Berna non fecero parte del patto.\nNella Carta dei preti per la prima volta i cantoni si identificarono come unit\u00e0 territoriale, parlando di \"nostra Confederazione\" (\"unser Eydgnoschaft\"). La convenzione prescriveva agli ecclesiastici abitanti nei territori convenzionati di giurare obbedienza all'autorit\u00e0 locale. Fu cos\u00ec proibito loro di rivolgersi a tribunali stranieri o ecclesiastici, fatta eccezione per cause matrimoniali ed ecclesiali. Inoltre fu vietata la faida e i cantoni si impegnarono a mantenere la pace sulla strada da Zurigo al passo del San Gottardo.\nLa causa immediata per la stipulazione della convenzione fu un fatto accaduto a Zurigo, dove il prevosto della cattedrale (Grossm\u00fcnster), Bruno Brun, cattur\u00f2 illegalmente lo scoltetto (borgomastro cantonale) di Lucerna Petermann von Gundoldingen. Il prigioniero fu liberato e Brun fu bandito, ma il prelato, al servizio degli Asburgo, si rifiut\u00f2 di riconoscere la giurisdizione del tribunale secolare di Zurigo e invoc\u00f2 la protezione austriaca.\nLa Carta dei preti segn\u00f2 il passaggio in Svizzera al principio di territorialit\u00e0 del diritto. Nella tradizionale storiografia svizzera, insieme alla Convenzione di Sempach del 1393 e alla Convenzione di Stans del 1481, la Carta dei preti \u00e8 considerata uno dei patti fondamentali nella transizione della Confederazione da semplice sistema di alleanze regionali a stato."}
{"id": "751283", "revid": "648716", "url": "https://it.wikipedia.org/wiki?curid=751283", "title": "Misura deltiforme", "text": "In teoria della misura, la misura deltiforme o misura di Dirac \u00e8 una misura che assume solo i valori 1 o 0. Sia formula_1 un insieme (con una sigma algebra di suoi sottoinsiemi), formula_2 un insieme misurabile e formula_3. La misura deltiforme \u00e8 la misura formula_4 su formula_1 tale per cui la misura di formula_6 \u00e8 1 se formula_7 e 0 altrimenti:\nFa la stessa cosa della funzione indicatrice.\nLa misura deltiforme di un insieme formula_6 pu\u00f2 anche essere scritta:\nUsando la misura di Lebesgue e la funzione generalizzata delta di Dirac formula_11 si pu\u00f2 anche scrivere:\nIn modo analogo l'integrale di una funzione formula_13 rispetto alla misura deltiforme pu\u00f2 essere scritto:\nIl supporto della misura deltiforme formula_15 \u00e8 il singoletto formula_16."}
{"id": "751287", "revid": "9", "url": "https://it.wikipedia.org/wiki?curid=751287", "title": "J. G. Thirlwell", "text": ""}
{"id": "751288", "revid": "138642", "url": "https://it.wikipedia.org/wiki?curid=751288", "title": "Malattia di Kawasaki", "text": ""}
{"id": "751289", "revid": "6923", "url": "https://it.wikipedia.org/wiki?curid=751289", "title": "Canoa/kayak ai Giochi della XX Olimpiade", "text": "Si sono svolte 11 gare di canoa/kayak alle olimpiadi estive 1972, 7 in acque libere (5 maschili e 2 femminili), presso il Regattastrecke Oberschlei\u00dfheim di Oberschlei\u00dfheim e per la prima volta nelle storia delle olimpiadi, 4 gare di slalom (3 maschili e una femminile) svoltesi ad Augusta, a circa una sessantina di chilometri dalla sede dei giochi, su di un percorso artificiale creato per l'occasione e tuttora utilizzato per gare di coppa del mondo e mondiali."}
{"id": "751297", "revid": "465169", "url": "https://it.wikipedia.org/wiki?curid=751297", "title": "Unicamente Celentano", "text": "unicamentecelentano \u00e8 un triplo CD di Adriano Celentano uscito il 10 novembre 2006 che raccoglie alcuni brani di successo dell'artista.\nAl 15 gennaio 2007 la rivista \"Musica &amp; Dischi\" segnala 350\u00a0000 copie vendute.\nL'album contiene una canzone inedita, un duetto con Paul Anka, nella reinterpretazione di \"Diana\" (1957) che \u00e8 diventata \"Oh Diana\" con testo in italiano di Mogol e Celentano.\nNel 2011 il disco viene ristampato solamente in 2 CD che contiene tracce aggiuntive."}
{"id": "751298", "revid": "287204", "url": "https://it.wikipedia.org/wiki?curid=751298", "title": "Salto del bufalo", "text": "Un cosiddetto salto del bufalo \u00e8 una formazione rocciosa, solitamente un dirupo, usato dagli indiani d'America per uccidere i bisonti delle pianure, raggruppandoli e poi spingendoli gi\u00f9 dalla rupe.\nI salti del bufalo vennero usati prevalentemente dai cacciatori delle pianure intorno al I secolo, anche se si conoscono esempi molto pi\u00f9 antichi. Questi siti sono sovente identificati da pile di pietre, vere e proprie corsie (spesso lunghe parecchi chilometri) costruite dagli indiani per guidare i bisonti fino al dirupo e poterli poi far precipitare nella valle sottostante. \nQuesto tipo di caccia era con ogni probabilit\u00e0 un evento che coinvolgeva l'intera trib\u00f9 e venne gradualmente abbandonato nel corso del VI e VII secolo, quando cominciarono ad essere utilizzati arco e frecce. I salti del bufalo sono molto importanti perch\u00e9 spesso nelle vicinanze si trovano resti di accampamenti e di siti in cui le carcasse degli animali morti venivano macellate."}
{"id": "751299", "revid": "79109", "url": "https://it.wikipedia.org/wiki?curid=751299", "title": "Assia Gutmann", "text": ""}
{"id": "751300", "revid": "254059", "url": "https://it.wikipedia.org/wiki?curid=751300", "title": "Passo delle Erbe", "text": "Il passo delle Erbe (\"W\u00fcrzjoch\" in tedesco, \"J\u00fc de B\u00f6rz\" in ladino), \u00e8 un valico alpino delle Dolomiti, posto a 1987 m s.l.m., che mette in comunicazione la val d'Isarco (precisamente una sua valle tributaria, la val di Luson) con la val Badia.\nDescrizione.\nGli accessi stradali al valico sono diversi: dalla val di Funes e dalla valle di Eores (Bressanone) salgono due strade provinciali che si congiungono nei pressi del passo di Eores (\"Kofeljoch\", 1863\u00a0m) per poi discendere leggermente nella conca di Gunggan e risalire al valico. In questo punto giunge anche la ripida e ardita carrozzabile che inizia a Luson e risale tutta la valle del rio Lasanca. Sul versante opposto, la strada scende ad Antermoia, frazione di San Martino in Badia.\nDal passo si possono ammirare le cime della Plose, il Sass de Putia, le Odle e il monte Gabler. Presso il valico si trova l'omonimo rifugio alpino, anche conosciuto come \u00dctia de B\u00f6rz.. Nella stagione invernale il passo non \u00e8 raggiungibile in automobile, in quanto la strada diventa una pista da sci di fondo.\nCiclismo.\nIl passo delle Erbe \u00e8 stato percorso 3 volte dal Giro d'Italia a partire dal 1993: "}
{"id": "751303", "revid": "1305887", "url": "https://it.wikipedia.org/wiki?curid=751303", "title": "Alichino", "text": "Alichino \u00e8 uno spirito, folletto o demone presente nel folklore europeo ed italiano, correlato ad altre figure mitico/folkloriche quali Arlecchino e Hellequin.\nIn Dante.\nDante Alighieri ne riprese il nome per un diavolo che inser\u00ec tra i Malebranche, la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nLa genesi del nome \"Alichino\" \u00e8 una delle pi\u00f9 interessanti del gruppo dei demoni. Gli studiosi pensano che Dante si sia ispirato nella scelta al demone \"Hellequin\", presente in molte leggende e rappresentazioni popolari come demonio. Esso era gi\u00e0 popolare con nomi simili (\"Annequin\", \"Hennequin\", \"Hannequin\") in Francia e Provenza e probabilmente nell'Italia del centro-nord, quando Dante avrebbe riciclato questo nome, italianizzandolo del tutto, per un suo diavolo. La figura di \"Hellequin\" viene testimoniata in Italia dal punto di vista letterario per la prima volta proprio attraverso Dante ed in seguito a vari passaggi diventer\u00e0 a Venezia il celeberrimo Arlecchino.\nQuanto alla radice del nome, esso \u00e8 invece di origine germanica: \"H\u00f6lle K\u00f6nig\" (re dell'inferno), traslato in \"Helleking\", poi in \"Hellequin\", \"Harlequin\", eccetera.\nL'episodio dantesco.\nLa figura di Alichino in Dante \u00e8 spiccatamente comica. Egli viene chiamato per primo dal capo dei diavoli Malacoda per far parte della scorta - non richiesta - che viene assegnata ai due poeti pellegrini nel passaggio della \"bolgia\" dei barattieri (puniti tramite immersione nella pece bollente) alla ricerca di un nuovo ponte da attraversare, dopo aver scoperto che quello pi\u00f9 diretto era crollato, che, si scoprir\u00e0 solo alla fine del XXIII Canto, in verit\u00e0 non esiste.\nAlichino \u00e8 il diavolo che quando viene pescato un dannato, Ciampolo di Navarra, e dopo che questi ha proposto di non venire squartato in cambio di un \"suffolare\" suo speciale (il segno tra dannati che indica che i diavoli sono lontani e che li fa uscire tutti a galla), fa da garante alla proposta del dannato, accettandola e convincendo anche gli altri a farlo, perch\u00e9 se egli fuggisse le sue ali sarebbero pi\u00f9 veloci di un cavallo al galoppo nel volare a riacciuffarlo.\nDi fatto per\u00f2 la paura del \"Navarrese\", quando mette in pratica quello che era solo un sospetto, cio\u00e8 si rituffa imbrogliando i diavoli, \u00e8 pi\u00f9 veloce delle ali di chi lo insegue (\"l'ali al sospetto non potero avanzar\", vv. 127-128). Alichino non pu\u00f2 far altro che riprendere quota, come fa il falcone \"crucciato\" quando l'anatra che vuole ghermire si tuffa all'ultimo momento nell'acqua sfuggendogli. Calcabrina allora, desideroso di azzuffarsi pi\u00f9 che di squartare il dannato, si getta sul compagno sfoderando gli artigli e venendo a sua volta graffiato. Nella zuffa entrambi per\u00f2 finiscono per rotolare nella pece bollente e solo il caldo fu \"sghermitor\", cio\u00e8 ghermisce i diavoli che a loro volta volevano ghermire il dannato (Infatti nella mitologia nordica, Hellequin \u00e8 il capo della Schiera Furiosa che ghermisce i dannati all'Inferno). Mentre gli altri diavoli cercano di ripescare i due coi loro uncini (i quali, particolare comico, sono gi\u00e0 \"cotti dentro da la crosta\", come gli arrosti) si chiude il canto XXII."}
{"id": "751312", "revid": "99155096", "url": "https://it.wikipedia.org/wiki?curid=751312", "title": "Europaeum", "text": "L'Europaeum \u00e8 un'organizzazione di dieci universit\u00e0 europee, fondata nel 1990-1991 da Lord Weidenfeld e Sir Ronnie Grierson per sostenere l'\"avanzamento dell'istruzione attraverso l'incoraggiamento degli studi europei nell'Universit\u00e0 di Oxford e in altre istituzioni europee di alta istruzione che hanno legami con Oxford\", per \"il movimento degli staff accademici e degli studenti tra queste istituzioni\" e per \"lo studio delle lingue, della storia, delle culture e delle professioni dei popoli d'Europa\". L'Europaeum organizza anche scuole estive e conferenze.\nIl Segretario Generale dell'Europaeum \u00e8 il Dr. Paul Flather."}
{"id": "751313", "revid": "767487", "url": "https://it.wikipedia.org/wiki?curid=751313", "title": "Camera magmatica", "text": "La camera magmatica rappresenta la zona all'interno di un vulcano in cui i magmi possono stazionare prima di essere eruttati in superficie o spostarsi pi\u00f9 vicino alla superficie. Generalmente si tratta di una zona serbatoio, definita da rocce incassanti iniettate abbondantemente e fittamente da magma.\nDescrizione.\nLa camera magmatica non coincide necessariamente con la zona sorgente del magma, di solito rappresenta uno spazio che il magma occupa in uno stadio intermedio della sua risalita verso la superficie.\nInoltre \u00e8 errato pensare che la camera magmatica sia una zona cava sotto i nostri piedi, al cui interno si trova del magma. La camera magmatica, invece, \u00e8 una zona composta da rocce porose che sono \"impregnate\" di fuso.\nLa presenza della camera magmatica all'interno degli edifici vulcanici, \u00e8 testimoniata dalla variabilit\u00e0 composizionale dei magmi eruttati da un vulcano in tempi diversi (talvolta anche nel corso dello stesso evento). Questa variazione indica che esiste un serbatoio all'interno del quale avviene un processo di cristallizzazione frazionata, per cui, da un magma primario, si passa a liquidi residuali sempre pi\u00f9 evoluti e meno densi, per separazione di fasi minerali che si solidificano cristallizzando.\nUlteriori conferme possono essere la presenza di una caldera, la cui formazione bene si accorda col modello di svuotamento rapido di una camera magmatica in seguito all'emissione di una grande quantit\u00e0 di magma.\nCalcolo del volume della camera magmatica.\nIl volume di una camera magmatica \u00e8 sempre maggiore di quello del magma emesso, dal momento che nel corso del processo di cristallizzazione frazionata si verifica una progressiva diminuzione del liquido residuale. \nConoscendo il volume di magma emesso, per stimare il volume della camera magmatica si utilizza un metodo geochimico basato sul modello di Rayleigh, che esprime la variazione della concentrazione di un elemento in tracce nel liquido residuale in un processo di cristallizzazione frazionata: \nCi=Ci,0 x FD-1 (1)\ndove Ci e Ci,0 rappresentano le concentrazioni dell'elemento \"i\" rispettivamente nel liquido residuale e nel sistema iniziale, \"F\" la frazione di liquido residuale e \"D\" il coefficiente di ripartizione totale dell'elemento i.\nL'elemento da prendere a riferimento dev'essere igromagmatofilo, per cui possiamo assumere D=0 (Terre rare, Torio, Uranio, Zirconio, Tantalio, ecc.).\nCi=Ci,0 x F-1 (2)\nPer calcolare il grado di frazionamento del magma eruttato occorre individuare il termine pi\u00f9 primitivo e quello pi\u00f9 evoluto appartenenti alla stessa eruzione; il primo esprime la concentrazione iniziale dell'elemento in traccia i (Ci,0), l'altro fornisce la concentrazione dello stesso elemento nel liquido residuale (Ci). \nDalla formula (2) si ricava:\nF=Ci,0/Ci (3)\nIpotizzando che la camera magmatica contenesse il volume del liquido prima dell'inizio del processo di frazionamento, il suo volume sta in relazione a quello del magma eruttato di un fattore pari a F\nVcm=Vmagma eruttato/F (4)"}
{"id": "751315", "revid": "6923", "url": "https://it.wikipedia.org/wiki?curid=751315", "title": "Canoa/kayak ai Giochi della XIX Olimpiade", "text": "Le competizioni della canoa/kayak dei Giochi della XIX Olimpiade si sono svolte nei giorni dal 22 al 25 ottobre 1968 nella \"Pista Ol\u00edmpica de Remo y Canotaje Virgilio Uribe del Canal de Cuemanco\", Citt\u00e0 del Messico.\nCome a si sono svolte sette prove, cinque maschili e due femminili."}
{"id": "751316", "revid": "27723", "url": "https://it.wikipedia.org/wiki?curid=751316", "title": "Porto sant'Ercole", "text": ""}
{"id": "751320", "revid": "68569", "url": "https://it.wikipedia.org/wiki?curid=751320", "title": "Usermode", "text": ""}
{"id": "751324", "revid": "15756", "url": "https://it.wikipedia.org/wiki?curid=751324", "title": "L'ombra della maledizione", "text": "L'ombra della maledizione \u00e8 un romanzo fantasy della scrittrice statunitense Lois McMaster Bujold pubblicato nel 2001.\nIl libro \u00e8 il primo capitolo di una trilogia chiamata \"Il ciclo di Chalion\", dal nome del regno dove sono ambientate le vicende.\nTrama.\nLe vicende narrate nel libro sono ambientate in una terra che ricorda per i nomi dei personaggi e delle localit\u00e0 la Spagna tardo medievale. La Bujold introduce nel romanzo una particolare religione basata su cinque dei (il Padre, la Madre, il Figlio, la Figlia e il Bastardo) che avr\u00e0 un ruolo predominante in questo e nei volumi successivi del ciclo. In particolare il romanzo va ad analizzare il rapporto che esiste tra libero arbitrio, destino e intervento divino.\nProtagonista della vicenda \u00e8 Lupe dy Cazaril, un castillano (nobile di basso rango) che dopo una lunghissima prigionia, molto provato nel fisico e nell'anima, riesce a tornare nel suo paese, il regno di Chalion. Qua riesce dopo alcune vicissitudini ad essere nominato tutore della Royesse Iselle, bella ed intelligente sorella dell'erede al trono. Tale incarico, in teoria di non grave impegno in quanto la ragazza \u00e8 giovane e non ha un ruolo politico importante, \u00e8 l'ideale per lui per riprendersi dai soprusi sofferti.\nIn realt\u00e0 le vicende si complicano quanto la Royesse insieme al fratello Teidez arriva alla corte del Roya (Re) Orico. Qua infatti Dy Cazaril trover\u00e0 personaggi che hanno dei conti in sospeso con lui e che stanno cercando di manipolare la corte e lo stesso Roya. Come se non bastasse scopre anche che una terribile maledizione grava sulla famiglia reale. La stessa maledizione si scopre \u00e8 responsabile della pazzia della madre di Iselle, Ista (protagonista del successivo capitolo della saga) e della morte prematura di Ias, marito di quest'ultima, e precedente Roya di Charion.\nCorrispondenza tra finzione e realt\u00e0.\n\u00c8 possibile trovare delle corrispondenze tra i personaggi creati dalla Bujold e alcuni personaggi realmente esistiti ai quali la stessa si \u00e8 ispirata. L'intera vicenda narrata \u00e8 infatti liberamente ispirata alla storia di Isabella di Castiglia, personaggio che ricalca la Royesse Iselle. \u00c8 quindi relativamente semplice assegnare ad ogni personaggio del libro il corrispondente reale vissuto nell'odierna Spagna attorno al 1400. La Royina (Regina) vedova Ista, protagonista del seguito \"La messaggera delle anime\", \u00e8 basata sulla Regina Isabella di Portogallo. Il padre di Iselle, Roya Ias, \u00e8 basato invece su Giovanni II di Castiglia, il cui favorito \u00c1lvaro de Luna ha invece ispirato l'amico - amante di Ias, Arvol dy Lutez. Il fratellastro di Iselle, Roya Orico, rappresenta Enrico IV di Castiglia, detto \"l'impotente\", e suo fratello Teidez corrisponde ad Alfonso XII di Castiglia.\nLa geografia del territorio dov'\u00e8 ambientata la saga \u00e8 presumibilmente basata sulla penisola Iberica del quindicesimo secolo con il nord e il sud invertiti. Chalion stessa rappresenta il regno di Castiglia mentre per quanto riguarda gli altri reami citati nel romanzo Ibra \u00e8 Aragona e Valencia, Brajar \u00e8 il Portogallo, i principati Roknari rappresentano i domini dei Mori in Andalusia e Darthaca \u00e8 la Francia."}
{"id": "751325", "revid": "68569", "url": "https://it.wikipedia.org/wiki?curid=751325", "title": "Kernelmode", "text": ""}
{"id": "751327", "revid": "599013", "url": "https://it.wikipedia.org/wiki?curid=751327", "title": "Pietro Linari", "text": "Carriera.\nCorse per l'italiana Legnano e per la tedesca Diamant. Si distinse soprattutto come velocista, imponendosi alla Milano-Sanremo del 1924 davanti a Gaetano Belloni e Costante Girardengo. Vinse anche due tappe al Giro d'Italia, una nel 1922, in volata su Alfredo Sivocci e Luigi Annoni, e una nel 1925, davanti a Belloni ed Alfredo Binda. Ottenne anche alcuni successi su pista, dove fu campione italiano di velocit\u00e0 nel 1929. Ottenne il primato del mondo nei 500 metri e nel chilometro.\nDal 1925 a Borgo a Buggiano, si svolge in suo onore la Coppa Linari, gara a livello internazionale per la categoria juniores."}
{"id": "751328", "revid": "287204", "url": "https://it.wikipedia.org/wiki?curid=751328", "title": "Regia Camera della Sommaria", "text": "La Regia Camera della Sommaria (1269 circa - 1806) fu un organo amministrativo, giurisdizionale e consultivo operante nei regimi angioino e aragonese nel Regno di Napoli.\nLa Regia Camera della Sommaria esaminava i conti del regio tesoro, dei ricevitori provinciali e di tutti gli altri funzionari ai quali era affidato denaro pubblico, i rendiconti dei pubblici amministratori, i conti relativi alle imposizioni fiscali delle \"universitates\". Di fatto, tutelava le \"universitates\" dagli abusi dei baroni e dei governatori.\nCol termine Sommaria (\"Summaria\") si fa riferimento \"a una precisa procedura cui si ricorreva quando le circostanze imponevano l'adozione di una decisione immediata senza le lungaggini delle forme ordinarie: \u00e8 la procedura abbreviata del \"summatim cognoscere\", contemplata nel diritto romano, e chiamata nel linguaggio giuridico\n\u201cpostclassico\u201d \"cognitio de plano\".\nIn sostituzione della Regia Camera della Sommaria, nel 1807 fu istituita da Giuseppe Bonaparte la successiva \"Regia Corte dei Conti\".\nStoria.\nL'esistenza della Regia Camera della Sommaria nell'ordinamento statuale angioino gi\u00e0 al tempo di Carlo I d'Angi\u00f2 (almeno dal 1269) \u00e8 ampiamente documentata nei registri della Cancelleria angioina. I sovrani Roberto e Giovanna ebbero cura di definirne le prerogative e i limiti d'azione; agli inizi del XV secolo re Ladislao si preoccup\u00f2 di riformarla. Nasce su impulso angioino come tribunale (con il nome di \"Camera summarie rationis\") slegato dal controllo della magna curia e vincolato all'influenza della corona.\nLa Regia Camera della Sommaria fu poi riordinata nel 1444 da Alfonso V d'Aragona, che - nell'ambito della sua riforma dell'ordinamento giudiziario - unific\u00f2 due organi: la \"Magna Curia Magistrorum Rationarum\" (Corte dei Maestri Razionali) e la \"Summaria audentia rationum\" (Camera dei Conti). Si tenga conto, peraltro, del fatto che, in latino, \"ratio\" significa anche conteggio, enumerazione, calcolo (da cui il termine ragioneria).\nLa Regia Camera fu proclamata da re Ferrante (Ferdinando I di Napoli) \"Tribunale Supremo\", con competenza a giudicare in materia fiscale.\nNel 1807, dopo pi\u00f9 di tre secoli di attivit\u00e0, la Regia Camera della Sommaria cedette il passo alla \"Regia Corte dei Conti\". Il nuovo organismo, che raccoglieva l'eredit\u00e0 dell'antico tribunale, gli subentrava di diritto anche nel controllo dell'archivio documentario.\nGiuseppe Bonaparte nel 1808 era per\u00f2 partito alla volta della Spagna e Gioacchino Murat avrebbe preso il suo posto sul trono napoletano. I nuovi vertici politici presero visione del progetto di riforma ma non vi mostrarono particolare interesse. Tuttavia, con decreto promulgato il 22 dicembre 1808 (che segna l'atto di nascita dell'archivio generale del regno), si stabil\u00ec che \"tutte le carte relative agli interessi delle universitas esistenti nei tribunali della capitale, nel Grande Archivio della Camera della Sommaria e in quei che dalla medesima dipendevano, si unischino e formino un solo Archivio Comunale sotto la immediata dipendenza del Ministero dell'Interno\".\" La soppressione della Regia Camera si fonde dunque con la nascita dell'Archivio di Stato di Napoli, che nasce come \"Archivio generale del Regno\", allo scopo di riunire in un unico locale gli antichi archivi delle istituzioni esistenti fino all'arrivo di Giuseppe Bonaparte a Napoli nel 1806.\nFurono cos\u00ec concentrati gli archivi della Regia Camera della Sommaria, cui appartenevano i volumi dei catasti onciari relativi a tutti i comuni del regno, della Cancelleria, delle Segreterie di Stato dell'epoca vicereale, dei supremi organi consultivi dello Stato (Consiglio Collaterale, Real Camera di Santa Chiara), del Cappellano Maggiore e dei massimi organi giudiziari dello Stato (Sacro Regio Consiglio, Gran Corte della Vicaria) e le carte di altri numerosi organi statali.\nIstituzione del Regno.\nCompiti amministrativi.\nLa Regia Camera trattava sia gli \"affari amministrativi\" che le cause giudiziarie concernenti il fisco. Cumulava quindi le funzioni di revisore dei conti (precedentemente attribuiti alla \"Summaria Audentia Rationum\") e di giudice (di primo e secondo grado, come si vedr\u00e0 pi\u00f9 avanti) in sostituzione della \"Curia Magistrorum Rationarum\".\nI compiti amministrativi erano per\u00f2 essenzialmente quelli di revisore dei conti, sia dello Stato che delle \"universitas\", esercitando funzioni consuntive (rendiconto) in materia finanziaria.\nCompiti consultivi.\nEsiste nei vari Archivi di Stato dell'Italia meridionale una copiosa documentazione relativa alla regia Camera come organo consultivo del Governo in materia finanziaria; per lo pi\u00f9, si tratta di atti noti con il nome di \"consulte\" (ovvero consulenze, pareri).\nCompiti giurisdizionali.\nLa camera svolgeva altres\u00ec attivit\u00e0 giurisdizionale di primo grado in tutte le cause che avessero un purchessia interesse fiscale.\nLa regia camera era anche giudice di secondo grado per le sentenze emesse (sempre in materia tributaria) dai tribunali della Regia Dogana della Mena delle Pecore di Foggia (cosiddetta \"Dogana Grande\") e delle Doganelle d'Abruzzo.\nNei primi tempi, contro le decisioni della Sommaria era ammesso ricorso al \"Sacro Regio Consiglio\", ma nel 1482 Ferdinando I d'Aragona ne fece un Tribunale supremo, le cui decisioni cio\u00e8 non erano appellabili ad altri tribunali.\nIn buona sostanza, si andava delineando il nucleo di quello che (a partire dal XIX secolo) sarebbe stato il complesso del cosiddetto contenzioso amministrativo, in seguito devoluto al Consiglio di Stato.\nLa Sommaria trattava tutte le cause in cui fosse coinvolto, come attore o come convenuto, il regio fisco e i contenziosi che riguardavano le \"universitas\" (comuni) e i feudatari, che avessero, in qualche modo, implicazione con la materia fiscale.\nComposizione.\nAl vertice della Camera della Sommaria vi fu, dal 1540, un luogotenente, cos\u00ec chiamato perch\u00e9 in origine era il luogotenente del Gran Camerario (carica \"ministeriale\" della Corona Sveva), carica diventata nel corso dei secoli puramente onorifica ed attribuita solo a giuristi. Altri membri della Regia Camera erano:\nAltri componenti erano:\nSede storica.\nIn Napoli, dentro l'edificio noto come Castel Capuano, il cosiddetto \"Salone dei Busti\", noto anche con il nome di Maggior Sala, un tempo fu la sede delle udienze della Regia Camera della Sommaria, trasferitasi in Castel Capuano nel 1538, quando il Gran Vicer\u00e9 Don Pedro de Toledo volle riunire in una sede unica tutti i vari tribunali sparsi per la citt\u00e0.\nIl Salone fu decorato in et\u00e0 borbonica, e in un piccolo ambiente adiacente vi \u00e8 la splendida Cappella della Sommaria, cos\u00ec chiamata perch\u00e9 vi pregavano i magistrati della stessa Camera prima di riunirsi per le loro deliberazioni. Le decorazioni della Cappella sono costituite da pitture ad affresco, rilegate in scomparti di stucchi dorati."}
{"id": "751330", "revid": "254059", "url": "https://it.wikipedia.org/wiki?curid=751330", "title": "Calcabrina", "text": "Calcabrina \u00e8 un diavolo inventato da Dante Alighieri, che lo inserisce tra \"I Malebranche\", la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nIl suo nome, secondo gli antichi commentatori significava qualcosa come \"colui che calpesta la brina\", e forse Dante voleva solo alludere alla sua leggerezza. In Toscana esisteva anche una famiglia di nome Lanciabrina. \u00c8 anche storicamente accertata l'esistenza di una famiglia Calcabrina (ancora presente in Italia), nota per le sue posizioni ghibelline.\nEgli viene chiamato per secondo da Malacoda, il capo di questi diavoli, dopo Alichino, con il quale sembra formare una coppia di amici-nemici di diavoli volanti.\nQuando un dannato, Ciampolo di Navarra, viene \"pescato\" nella pece nera della quinta bolgia, i diavoli acconsentono a liberarlo momentaneamente a patto che egli \"suffoli\" un richiamo che faccia uscire altri dannati da acchiappare: Alichino si fa da garante dell'accordo e rassicura gli altri allontanandosi come chiede Ciampolo poich\u00e9, se egli tentasse di fuggire, Alichino, con le sue ali, lo riacciufferebbe subito.\nCalcabrina segue in silenzio la scena, sperando che il dannato scappi per potersi azzuffare (\"invaghito / che quei campasse per aver la zuffa\", vv. 134-135); infatti segue Alichino nella sua rincorsa contro il fuggitivo e, quando vede che il dannato impaurito \u00e8 stato pi\u00f9 veloce a rituffarsi, si avventa su Alichino con i suoi artigli, venendo a sua volta graffiato. Cos\u00ec i due finiscono per rotolare nella pece bollente, che all'istante li fa separare. Questo buffo finale d'azione chiude la seconda parte dell'episodio dei diavoli, mentre al termine del Canto XXII gli altri cercano di ripescare i due che sono ormai \"cotti dentro da la crosta\", in un paragone culinario con le carni da arrosto."}
{"id": "751334", "revid": "599013", "url": "https://it.wikipedia.org/wiki?curid=751334", "title": "Hamish Carter", "text": ""}
{"id": "751338", "revid": "1318658", "url": "https://it.wikipedia.org/wiki?curid=751338", "title": "Parco nazionale e riserva di Kluane", "text": "Il parco nazionale e riserva di Kluane (in inglese: \"Kluane National Park and Reserve\") \u00e8 un'area naturale protetta situata nell'estremo angolo sud-occidentale del territorio canadese dello Yukon. Venne istituito nel 1976 su un'area di oltre 22.000 chilometri quadrati.\nAll'interno dei confini del parco si trova la montagna pi\u00f9 alta del Canada, il monte Logan (5.959 metri), che appartiene alla catena montuosa dei monti Sant'Elia. Il territorio montuoso e i ghiacciai dominano il paesaggio del parco, costituendone circa l'82% dell'area totale.\nPatrimonio dell'umanit\u00e0.\nIl sistema di parchi transfrontalieri che comprende i parchi nazionali Kluane, Wrangell-St. Elias e Glacier Bay e il parco provinciale Tatshenshini-Alsek \u00e8 stato dichiarato nel 1979 patrimonio dell'umanit\u00e0 dell'UNESCO, sia per i paesaggi altamente spettacolari che per preservare gli importantissimi habitat del grizzly, del caribou, del lupo dello Yukon e della pecora di Dall."}
{"id": "751340", "revid": "110157", "url": "https://it.wikipedia.org/wiki?curid=751340", "title": "Kate Allen", "text": "Kate Allen, che ha ottenuto la cittadinanza austriaca dopo il matrimonio con il suo manager Marcel Diechtler, ha vinto la medaglia d'oro nella gara di triathlon alle Olimpiadi di Atene 2004."}
{"id": "751345", "revid": "140509", "url": "https://it.wikipedia.org/wiki?curid=751345", "title": "Parco Leonardo", "text": "Parco Leonardo \u00e8 un quartiere situato all'interno del comune di Fiumicino (provincia di Roma) quindi all'interno della conurbazione di Roma, che ospita un centro commerciale da oltre 200 negozi e il pi\u00f9 grande cinema multisala d'Italia.\nStoria.\nIl progetto del quartiere nasce nel 1993, dal \"masterplan\" affidato all'architetto catalano Ricardo Bofill, con l'obiettivo di creare una citt\u00e0 nella citt\u00e0, ovvero un aggregato abitativo autoconsistente disegnato a tavolino con criteri moderni ed innovativi. \n\u00c8 un complesso esclusivamente pedonale in cui le auto possono circolare solo perimetralmente ed ai livelli sottostanti. Il quartiere \u00e8 connesso alle zone circostanti e alla citt\u00e0 di Roma tramite lo svincolo autostradale e la fermata della ferrovia metropolitana FL1. Il quartiere dispone di tutti i servizi primari, come scuole (infanzia, elementari, medie), farmacia, presidi medici, negozi, parchi pubblici e mezzi pubblici di comunicazione.\nIl Parco Leonardo si sviluppa linearmente tra l'autostrada Roma-Fiumicino (autostrada A91) e la via Portuense. Si estende su un'area di 160 ettari ed \u00e8 strutturato intorno ad un nucleo centrale in cui trovano collocazione la maggior parte dei poli attrattivi: il centro commerciale Leonardo, il \"palazzo del Divertimento\", alcune piazze pedonali e le scuole.\nCollegamenti.\nIl quartiere \u00e8 raggiungibile dalla Via Portuense, dall'autostrada A91 che collega Roma con l'aeroporto di Roma-Fiumicino, dalla Regina Ciclarum per chi arriva in bici, oppure tramite l'apposita stazione della FL1 Stazione di Parco Leonardo.\n \u00c8 raggiungibile dall'autostrada: Parco Leonardo\nRaggiungibile anche con navetta linea Parco Leonardo - Pleiadi - Fiumicino Ombrine\nNote storiche della zona (portuale antica).\nLa zona occupata in antico dai Porti di Claudio e di Traiano, ricadente oggi per la gran parte nel comune di Fiumicino, costituisce un polo portuale assai articolato e che non ha pari per importanza e funzionalit\u00e0.\nSi tratta di un complesso sistema che determinava, anche, un ecosistema nel quale il rapporto tra Roma, il Tevere e la costa era, in antico, strettissimo e precisamente organizzato in diversi ambiti territoriali.\nIl polo costiero evolutosi nei secoli, a partire dall'et\u00e0 arcaica, in et\u00e0 imperiale era una vera e propria citt\u00e0 mercantile e questo pu\u00f2 oggi essere individuato come un insieme complesso (ambito territoriale) di cui sono parte la citt\u00e0 antica di Ostia, lo scalo fluviale e Isola Sacra.\nUn altro ambito territoriale, perfettamente interagente con gli altri, era formato dal corso del Tevere, via d'acqua di comunicazione con Roma e con gran parte del territorio laziale, sistemato mediante banchine per l'attracco, scali e stazioni di sosta.\nDalla fine dell'Ottocento alla prima met\u00e0 del Novecento il lavoro di bonifica dell'area serv\u00ec a recuperare il territorio del delta del Tevere e rimise in luce Ostia, Isola Sacra e la citt\u00e0 di Porto. Ancora oggi, nonostante gli stravolgimenti moderni consistenti in strade, autostrade, edilizia intensiva, abitativa e commerciale, e aeroporto, sembra possibile ricucire il sistema antico, poich\u00e9 l'urbanizzazione si \u00e8 maggiormente distribuita sulla fascia litoranea, mentre alle spalle, ancora abbastanza integro, \u00e8 il territorio antico di Ostia, Isola Sacra e Porto, legati visivamente al Tevere, che disegna un'ansa nei pressi di Capo Due Rami e del Canale di Fiumicino.\nLe aree componenti questo comprensorio archeologico, fondamentale per la conoscenza delle attivit\u00e0 portuali antiche e dell'assetto di Roma come citt\u00e0 di mare, di consistenza e stratificazione uniche, sono oggi disgregate e ne \u00e8 impossibile una lettura unitaria, cos\u00ec come una attenta tutela del patrimonio. A ci\u00f2 si aggiunge la parcellizzazione del territorio dovuta alla diversificazione di enti e soggetti proprietari.\nLa citt\u00e0 di Porto \u00e8 per circa la met\u00e0 ancora in propriet\u00e0 privata, mentre il nucleo restante, dopo l'esproprio degli anni ottanta, insiste su terreno demaniale.\nLa maggior parte delle emergenze \u00e8 concentrata in questo settore posto ad occidente, ad eccezione del bacino esagonale, la cui rilevanza per lo studio del porto \u00e8 determinante.\nNel Novecento, soprattutto negli anni trenta, furono messe in luce gran parte delle strutture antiche che ancora sono visibili in elevato. Inoltre, la tenuta nella quale ricade gran parte del porto di Traiano \u00e8 di propriet\u00e0 Sforza Cesarini: in questa zona \u00e8 stata costituita l'Oasi di Porto, comprensorio e parco naturalistico.\nIl progetto che si propone \u00e8 quello di riunificare l'insieme archeologico, ripristinando l'antico collegamento tra Porto e Ostia sia per via di terra, sia per via d'acqua lungo il canale di Fiumicino e l'ultima ansa del Tevere.\nQualsiasi intervento infrastrutturale nell'area considerata nel corso di questi ultimi anni \u00e8 risultato particolarmente complicato a causa della mancanza di alcuni dati che avrebbero favorito pi\u00f9 precise conoscenze sia rispetto all'impianto del porto di Claudio, sia alle modifiche di et\u00e0 neroniana, sia riguardo al funzionamento e al livello di approfondimento del porto di Traiano, sia rispetto alle canalizzazioni e alle strutture idrauliche dell'intera zona (non ben risolto il problema della \"Fossa Traiana\").\nLe fonti antiche, contemporanee e pi\u00f9 tarde, citano il porto come la pi\u00f9 grande opera sul mare di tutti i tempi e testimoniano le imponenti e ingegnosissime soluzioni idrauliche specificatamente studiate.\nIl sistema molto complesso fu razionalizzato e organizzato dall'intervento preminente dei due imperatori Claudio e Traiano e pu\u00f2 ritenersi unico per funzionalit\u00e0 in tema dei percorsi antichi e per le soluzioni idrauliche e geologico-costruttive. L'idea della costruzione di un grande porto, gi\u00e0 formulata da Augusto, fu attuata dall'imperatore Claudio che nel 41/42 d.C. diede l'avvio a lavori cos\u00ec difficili e costosi da far dubitare i Romani dell'esito finale dell'impresa. Il nuovo porto, tutto scavato artificialmente alla destra del Tevere, a notevole distanza dalla foce, fu un'opera di arditissima ingegneria navale che dur\u00f2 ben dodici anni e fu inaugurato nel 54 d.C. Nonostante il bacino di et\u00e0 claudia fosse, a dir poco grandioso, sebbene, come risulta dalle fonti, non ben riparato, l'imperatore Traiano, tra il 100 e il 106 d.C. ne fece realizzare uno pi\u00f9 sicuro di forma esagonale scavando e allungando il canale di comunicazione tra il porto e il fiume (l'attuale ramo del Tevere detto di Fiumicino).\nOggi, il complesso archeologico \u00e8 uno dei pi\u00f9 grandiosi e rilevanti del nostro Paese; \u00e8 stato utilizzato per oltre cinquecento anni a partire dal 41 d.C. ed era considerato il pi\u00f9 grande porto del Mediterraneo. Il grande bacino, sistemato per volere dell'imperatore Claudio si estendeva per circa 90 ettari attuali con i suoi moli, i suoi templi, le strutture di servizio e di ricreazione e fu realizzato per soddisfare la sempre crescente necessit\u00e0 di classificazione e stoccaggio delle merci che venivano gi\u00e0 catalogate al loro arrivo in modo che per alcune ci fosse un trasporto immediato, mentre per altre si provvedesse allimmagazzinamento e alla rilevazione dei prodotti.\nTutto il sistema portuale costituiva una vera e propria \u201ccitt\u00e0 economica\u201d che esprimeva la sua vitalit\u00e0 attraverso la presenza di:\nQueste ultime erano di diverso tipo essendo il porto un luogo focale per lo scambio anche cultuale e quindi cosmopolita. La ricchezza dei reperti mostra la genialit\u00e0 progettuale, pur nel rigore e nella semplicit\u00e0 costruttiva, cos\u00ec da far pensare che l'architetto urbanista Apollodoro di Damasco sia stato artefice della sistemazione finale.\nL'insieme Claudio-Traianeo era cinto da un elegante portico di circa cento metri, all'interno del quale avvenivano i principali movimenti dei portuali. Al suo ingresso Traiano fece collocare un grande faro a blocchi sovrapposti con bassorilievi marmorei e una gigantesca statua che lo raffigurava. Intorno ai punti di attracco, indicati da gomene circolari, erano allestiti giganteschi magazzini (horrea) e tutto il complesso era completato da importanti strutture termali, da edifici di rappresentanza per le autorit\u00e0, da uno o pi\u00f9 templi adorni di pregevoli sculture.\nLa data di inaugurazione del porto di Traiano non \u00e8 da considerarsi che un punto fissato per una prima sistemazione poich\u00e9 vi fu una serie ininterrotta di interventi e modifiche soprattutto sulle infrastrutture ed \u00e8 presumibile che una parte delle costruzioni precedenti venisse inglobata e reimpiegata nel nuovo schema compositivo. Il bacino esterno continu\u00f2 a funzionare, probabilmente, come rada e la forma del nuovo specchio traianeo \u2013 esagonale \u2013 condizion\u00f2 la disposizione e la volumetria degli edifici circostanti, mentre la grande fossa esterna (attuale Canale di Fiumicino) attuata ex novo ne defin\u00ec il limite meridionale.\nConsistenti furono anche gli interventi durante il periodo di Adriano, di Settimio Severo e di Costantino."}
{"id": "751346", "revid": "599013", "url": "https://it.wikipedia.org/wiki?curid=751346", "title": "Loretta Harrop", "text": "Alle Olimpiadi di giunse quinta. Loretta \u00e8 sposata con Brad Jones, portiere della nazionale di calcio australiana ad Atene 2004"}
{"id": "751352", "revid": "716822", "url": "https://it.wikipedia.org/wiki?curid=751352", "title": "Francesca Mambro", "text": " \nArrestata a Roma il 5 marzo 1982 e processata, verr\u00e0 ritenuta colpevole dell'omicidio di 96 persone e di diversi altri reati. Condannata complessivamente a nove ergastoli, 84 anni e 8 mesi di reclusione, la sua pena si \u00e8 estinta dal 2013, dopo essere stata messa in libert\u00e0 condizionale nel 2008.\nDal 1985 \u00e8 sposata con il terrorista Valerio Fioravanti, suo compagno sin dagli anni settanta e da cui, nel 2001, ha avuto una figlia, Arianna. Come Fioravanti, si \u00e8 dichiarata colpevole di tutti i delitti dei NAR e, in particolare, di dieci omicidi tra quelli per cui \u00e8 stata condannata, riconoscendo gli errori di un gruppo violento che praticava la lotta armata di destra, respingendo per\u00f2 l'accusa di aver partecipato alla strage di Bologna (85 morti) e di aver materialmente eseguito l'omicidio di Alessandro Caravillani.\nBiografia.\nNasce a Chieti ma si trasferisce ben presto con la famiglia a Roma, nei lotti popolari nei pressi di piazza Bologna, dove si diploma alle scuole magistrali. Figlia primogenita di un maresciallo di Pubblica sicurezza e sorella di Mariano, Mario e Italo.\nLa militanza politica.\nIncomincia la sua militanza politica durante gli anni del liceo e la prosegue nel Movimento Sociale Italiano svolgendo la propria attivit\u00e0 prima nel Fronte della Giovent\u00f9 e poi nel FUAN, frequentando la sede di via Siena, al quartiere Nomentano. Milita anche nelle file dell'organizzazione Lotta Popolare, corrente movimentista dell'MSI, capeggiata da Teodoro Buontempo e Paolo Signorelli, che si propone di contrastare l'offensiva dell'ala moderata del partito e che di l\u00ec a breve sfocer\u00e0 nella breve esperienza scissionista di \"Democrazia nazionale\".\nPer Francesca Mambro, come anche per altri militanti neofascisti, le cose cambieranno totalmente dopo il 7 gennaio 1978, in seguito alla strage di Acca Larentia che porter\u00e0 molti giovani attivisti del MSI ad abbracciare la lotta armata.\nLa lotta armata con i NAR.\nAll'inizio del 1978, subito a ridosso dei fatti di Acca Larentia, la Mambro si unisce ai Nuclei Armati Rivoluzionari di Valerio Fioravanti. \nFioravanti diverr\u00e0 il suo compagno di vita, dopo poco tempo. Si erano conosciuti gi\u00e0 da bambini, ma il loro rapporto divenne pi\u00f9 confidenziale alla fine del 1979: \u201cLui, gi\u00e0 latitante, la va a trovare nell'ospedale dove \u00e8 ricoverata per un'operazione, poi iniziano a incontrarsi in un giardino vicino alla casa dove lei lavora come baby sitter. Non ci vuole molto perch\u00e9 un'attrazione reciproca gi\u00e0 di lunga data, coniugata a un'affinit\u00e0 politica che secondo Francesca \u00e8 determinante quanto l'attrazione stessa, li faccia mettere assieme. Ed \u00e8 altrettanto ovvio che a compiere il primo passo sia l'impetuosa ragazza.\u201d\nLe prime azioni alle quali partecipa attivamente furono due rapine, l'8 febbraio e il 15 marzo 1979, che i NAR compiono ai danni di altrettante armerie in pieno centro a Roma, con l'intenzione di commemorare la morte di Franco Anselmi.\nIl 7 marzo 1979, alla vigilia della ricorrenza della giornata internazionale della donna, assieme a un gruppo di estremiste di destra, decide di piazzare una rudimentale bomba davanti alle finestre del Circolo culturale femminista nel quartiere Prati a Roma mentre, a pochi metri di distanza, Valerio Fioravanti e altri estremisti armati restavano a copertura, pronti eventualmente a intervenire.\nIl 30 marzo 1980 la Mambro, Valerio Fioravanti e Gigi Cavallini assaltano i locali del distretto militare di via Cesarotti, a Padova portando via quattro mitragliatrici, cinque fucili automatici, pistole e proiettili. Sul muro della caserma, prima di andarsene, la Mambro firma la rapina con la sigla BR per depistare le indagini.\nIl 28 maggio 1980 partecipa all'attentato davanti al liceo romano Giulio Cesare in cui viene ucciso l'appuntato di polizia Francesco Evangelista (detto \"Serpico\") e ferito il suo collega Giuseppe Manfreda.\nIl 23 giugno 1980 i NAR uccidono a Roma il sostituto procuratore Mario Amato. Il magistrato, da due anni conduce le principali inchieste sui movimenti eversivi di destra, ereditando i fascicoli d'indagine dal giudice Vittorio Occorsio. Poco prima di essere assassinato aveva chiesto l'uso di un'auto blindata che gli era stato per\u00f2 negato. All'indomani dell'omicidio, il gruppo telefona a un quotidiano e fa ritrovare il volantino di rivendicazione: \"\u00abOggi 23 giugno 1980 alle ore 8:05, abbiamo eseguito la sentenza di morte emanata contro il sostituto procuratore Mario Amato, per le cui mani passavano tutti i processi a carico dei camerati. Oggi egli ha chiuso la sua squallida esistenza imbottito di piombo. Altri, ancora, pagheranno\u00bb\". Amato aveva annunciato che le sue indagini lo stavano portando \"\u00aballa visione di una verit\u00e0 d'assieme, coinvolgente responsabilit\u00e0 ben pi\u00f9 gravi di quelle stesse degli esecutori degli atti criminosi\u00bb\".\nIl 2 agosto 1980 \u00e8 autrice della strage di Bologna, per la quale verr\u00e0 condannata all'ergastolo, come esecutrice materiale dell'attentato, insieme al terrorista fascista Valerio Fioravanti, con sentenza resa definitiva in Cassazione il 23 novembre 1995. Riguardo a questa strage, la Mambro e Fioravanti si sono sempre proclamati innocenti adducendo inoltre di non avere particolari vantaggi nel negarne la loro eventuale paternit\u00e0, anche a causa del numero di ergastoli gi\u00e0 accumulati da ciascuno in precedenza.\nIl 9 settembre 1980 Francesca Mambro, Dario Mariani, Giorgio Vale, Valerio e Cristiano Fioravanti, uccidono Francesco Mangiameli, dirigente del movimento di estrema destra Terza Posizione in Sicilia, accusato di essersi intascato i soldi che sarebbero serviti per l'evasione del terrorista nero Pierluigi Concutelli.\nIl 5 febbraio 1981, mentre tentano di recuperare delle armi gettate nel Bacchiglione, il canale scaricatore di Padova, un commando formato da Valerio Fioravanti, il fratello Cristiano, Francesca Mambro, Gigi Cavallini, Giorgio Vale e Gabriele De Francisci viene sorpreso da una pattuglia dei carabinieri. Nello scontro a fuoco che ne segu\u00ec persero la vita i militari Enea Codotto, 25 anni e Luigi Maronese, 23 anni. Prima di essere uccisi, i carabinieri riescono per\u00f2 a colpire Valerio Fioravanti, il quale, gravemente ferito, verr\u00e0 poco dopo arrestato.\nDopo l'arresto di Fioravanti, i NAR misero in atto una vera e propria campagna di annientamento nei confronti di presunti delatori, \"infami\" e approfittatori nell'ambiente della destra eversiva. Il 31 luglio 1981, nell'ambito di questa sorta di regolamento di conti all'interno della destra, la Mambro, Giorgio Vale e Alessandro Alibrandi uccidono Giuseppe De Luca, detto \"Pino il calabro\" e accusato dal gruppo di essere un truffatore, mentre il 30 settembre partecipa all'uccisione del ventitreenne Marco Pizzari, estremista di destra ritenuto responsabile dell'arresto di Luigi Ciavardini e Nanni De Angelis.\nIl 21 ottobre 1981 alcuni componenti dei NAR (la Mambro, Alessandro Alibrandi, Gilberto Cavallini, Giorgio Vale, Stefano Soderini e Walter Sordi), uccidono in un agguato a Roma il capitano della Digos Francesco Straullu e l'agente Ciriaco Di Roma. Il capitano Straullu, 26 anni, aveva lavorato con grande impegno per smascherare i membri dell'eversione nera. Nel 1981 ne aveva fatti arrestare 56. La mattina dell'agguato non aveva la solita auto blindata, in riparazione da due giorni.\nIl 5 marzo 1982, durante un conflitto a fuoco con le forze dell'ordine, al termine di una rapina messa a segno dai NAR all'agenzia della Banca Nazionale del Lavoro di piazza Irnerio, a Roma, rimase ucciso, da una pallottola vagante, lo studente Alessandro Caravillani. Anche la Mambro venne gravemente ferita all'inguine da un proiettile.\nInsieme a Nistri, Giorgio Vale porta Francesca nelle vicinanze del pronto soccorso dell'ospedale romano Santo Spirito, sul Lungotevere. Si salver\u00e0 ma verr\u00e0 arrestata. Livio Lai si assunse le responsabilit\u00e0 del delitto Caravillani e, nel processo \"Nar 2\", venne condannato a 15 anni, diventati poi 22 e mezzo con gli altri reati commessi.\nLe condanne.\nNei vari processi che seguirono, dopo la sua cattura, venne accusata complessivamente di 96 omicidi (comprese le 85 persone morte per la strage di Bologna) e per reati quali: furto e rapina, detenzione illegale di armi, violazione di domicilio, sequestro di persona, ricettazione, falso, associazione sovversiva, violenza privata, resistenza e oltraggio, attentato per finalit\u00e0 terroristiche, occultamento di atti, danneggiamento e contraffazione impronte.\nVenne quindi condannata complessivamente a nove ergastoli, 84 anni e 8 mesi di reclusione. Le nove condanne al carcere a vita furono inflitte per:\nIn sede civile, Fioravanti e Mambro sono stati condannati in primo grado nel 2014 a risarcire 2 miliardi, 134.273.000 euro, da versare alla Presidenza del Consiglio e al ministero dell'Interno, risarcimento che probabilmente non pagheranno mai, non avendolo nella propria disponibilit\u00e0 finanziaria e risultando incapienti (cio\u00e8 nullatenenti). Lo Stato potr\u00e0 prelevare solo alcune centinaia di euro mensili dai loro stipendi.\nLa pena.\nDopo i processi e le condanne scont\u00f2, complessivamente, 16 anni di reclusione in carcere. Nel 1998 venne ammessa al regime di semi-libert\u00e0, commutata nel 2002 in detenzione domiciliare speciale.\nIl 16 settembre del 2008, il tribunale di sorveglianza di Roma le ha concesso la libert\u00e0 condizionale accogliendo un'istanza presentata dal suo legale, Michele Leonardi, motivata sulla base degli ultimi dieci anni passati in carcere, in cui l'ex terrorista si sarebbe \"ravveduta e dedicata senza risparmiarsi alla riconciliazione e pacificazione con i familiari delle vittime\", portando come prova anche due lettere scritte alla Mambro (e a Valerio Fioravanti) da Anna Di Vittorio e Gian Carlo Calidori: una coppia che si \u00e8 incontrata e innamorata in seguito alla bomba che aveva ucciso il fratello di lei (Mauro Di Vittorio) e uno degli amici pi\u00f9 cari di lui. Di Vittorio e Calidori hanno espresso il loro perdono per la coppia di ex terroristi, in contrasto con l'Associazione Vittime della Strage per aver espresso una posizione non colpevolista in maniera assoluta, anche se ci furono alcune incomprensioni successive (dovute al fatto che Fioravanti aveva aderito alla teoria di Enzo Raisi, che vedeva proprio Mauro Di Vittorio come inconsapevole responsabile della detonazione della bomba).\nDurante gli anni del carcere, strinse amicizia con alcune ex nemiche ideologiche, appartenenti alle Brigate Rosse, tra cui Anna Laura Braghetti e Barbara Balzerani.\nSulla militanza nel terrorismo ha detto:\nLa decisione del tribunale venne aspramente criticata dall\"'Associazione tra i familiari delle vittime della strage alla stazione di Bologna del 2 agosto 1980\" e definita, per bocca del suo presidente, Paolo Bolognesi, come \"una vergogna. \u00c8 scandaloso che la libert\u00e0 condizionale sia stata concessa a una terrorista che non ne ha i requisiti, che \u00e8 stata condannata a sette ergastoli e che non ha mai espresso alcun sentimento di distacco dal suo passato.\"\nFine pena.\nIl provvedimento di libert\u00e0 condizionale \u00e8 terminato il 16 settembre 2013 quando la sua pena \u00e8 stata definitivamente estinta.\nNel 2015, rispondendo a una nuova sollecitazione di Bolognesi, il sottosegretario alla giustizia Cosimo Ferri ha ribadito, come per Fioravanti, che in Francesca Mambro \"\u00abl'esistenza di un sicuro ravvedimento venne dedotta sulla base degli esiti della lunga osservazione delle rispettive personalit\u00e0, attestati nelle relazioni degli operatori, in cui si evidenziavano l'avvenuta maturazione di un genuino processo di rielaborazione critica delle scelte criminali del passato e il definitivo ripudio dei disvalori ad esse sottese, accompagnato da angoscioso senso di colpa per le vittime\u00bb\" e che \"\u00absi era proficuamente dedicata ad attivit\u00e0 di volontariato, ritenuta indice di sicura volont\u00e0 di ristoro simbolico, essendosi occupata di minori abbandonati o ristretti a Casal di Marmo\u00bb\".\nDai primi anni novanta collabora con Nessuno tocchi Caino, l'associazione contro la pena di morte legata al Partito Radicale."}
{"id": "751354", "revid": "101285018", "url": "https://it.wikipedia.org/wiki?curid=751354", "title": "Cagnazzo", "text": "Cagnazzo \u00e8 un diavolo inventato da Dante Alighieri, che lo inserisce tra \"I Malebranche\", la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nIl suo nome vuol dire \"cagnaccio\", oppure il colore dei nasi dei cani (come \"paonazzo\") ed \u00e8 chiaro il riferimento animalesco alla sua figura: il poeta rincarer\u00e0 la connotazione riferendosi poi al suo \"muso\". \nEgli viene chiamato da Malacoda, il capo di questo gruppo di diavoli, a far parte della scorta - non richiesta - che viene assegnata a Dante e Virgilio per il passaggio della \"bolgia\" dei barattieri (puniti tramite immersione nella pece bollente) alla ricerca di un nuovo ponte da attraversare, dopo aver scoperto che quello pi\u00f9 diretto era crollato, che, si scoprir\u00e0 solo alla fine del XXIII Canto, in verit\u00e0 non esiste.\nQuando il dannato pescato dalla pece, Ciampolo di Navarra, propone di essere liberato in cambio di \"suffolare\" un segnale speciale che richiami a galla molti altri dannati, Cagnazzo \u00e8 il pi\u00f9 scettico alla proposta perch\u00e9 ha immaginato che cos\u00ec il dannato potr\u00e0 facilmente beffarli scappando nella pece. \nDopo per\u00f2 che Alichino ha garantito che se egli fuggisse le sue ali sarebbero pi\u00f9 veloci di un cavallo al galoppo nel volare a riacciuffarlo, Cagnazzo \u00e8 il primo ad allontanarsi dalla riva e a nascondersi come chiesto da dannato. Questo \u00e8 un sottile particolare psicologico, cio\u00e8 colui che era il pi\u00f9 contrario diventi il primo a eseguire un ordine, e si pu\u00f2 interpretare come prova del convincimento di Cagnazzo, che ha cambiato l'opposizione in zelo. Ma pu\u00f2 essere anche una allusione al disincanto di Cagnazzo, come se egli sottintendesse che prima finisce la \"pagliacciata\", meglio sarebbe stato per tutti. "}
{"id": "751355", "revid": "287204", "url": "https://it.wikipedia.org/wiki?curid=751355", "title": "Campionati sciistici delle truppe alpine", "text": "I Ca.STA sono i Campionati sciistici delle truppe alpine. Anche noti come Olimpiade invernale in grigioverde. Erano inizialmente note come Gare interregimentali di sci delle truppe alpine, GISTA.\nGli scopi.\nQueste gare hanno lo scopo di verificare il livello di addestramento conseguito dai vari reparti delle diverse unit\u00e0 nel corso dell'attivit\u00e0 invernale . Nello specifico le competizioni riguardano la capacit\u00e0 di sopravvivenza e la mobilit\u00e0/efficienza in un ambiente tipicamente invernale.\nQuesti campionati servono inoltre a rafforzare le amicizie con le truppe alleate attraverso un sereno confronto.\nStoria.\nQuesti campionati si tengono fin dal 1931, quando l'Ispettorato delle Truppe Alpine decise, di organizzare, con l'aiuto del 5\u00ba Reggimento alpini, alcuni giorni di competizione interreggimentale al passo del Tonale, e precisamente dal 6 al 10 marzo di quell'anno.\nQueste competizioni si ripetevano di anno in anno (eccezione fatta per gli anni della II guerra mondiale e nel 1991), cambiando anche nome e localit\u00e0, e rispettando le pause imposte dalle guerre. Fu solamente nel 1977 che queste competizioni presero ufficialmente il nome di Ca.STA.\nNel 1979 le competizioni si allargarono anche ad altre truppe oltre a quelli italiane, ad esempio a quelli di paesi amici o alleati.\nLuoghi.\nNell'ultimo decennio, gran parte delle gare si sono svolte in Alta Pusteria, in Alto Adige, e precisamente nei comuni di Braies, Dobbiaco, Villabassa, San Candido e Sesto.\nNazioni partecipanti.\nLe nazioni che hanno partecipato sono: Afghanistan, Albania, Argentina, Austria, Bulgaria, Canada, Cile, Croazia, Estonia, Finlandia, Francia, Germania, Giappone, Grecia, India, Kazakistan, Lettonia, Libano, Lituania, Macedonia, Montenegro, Norvegia, Pakistan, Polonia, Portogallo, Regno Unito, Repubblica Ceca, Romania, Russia, Serbia, Slovacchia, Slovenia, Spagna, Stati Uniti d'America, Svezia, Svizzera, Turchia, Ucraina e Ungheria.\nI trofei.\nLa competizione si articola principalmente in tre fasi:"}
{"id": "751356", "revid": "1522738", "url": "https://it.wikipedia.org/wiki?curid=751356", "title": "Horatio Hornblower", "text": "Horatio Hornblower \u00e8 il personaggio letterario protagonista di una serie di romanzi nati dalla penna del giornalista e romanziere Cecil Scott Forester (pseudonimo di Cecil Louis Troughton Smith).\nLa saga \u00e8 composta da undici volumi, che narrano dell'avventurosa ed eroica vita di un ufficiale britannico, che, da aspirante guardiamarina, arriver\u00e0 ai vertici della Royal Navy divenendo ammiraglio. La storia \u00e8 ambientata durante le guerre napoleoniche (ovverosia a cavallo tra il Settecento e l'Ottocento) quando la Francia e la Gran Bretagna si scontravano in terra ed in mare. Dopo essere sopravvissuto a molte avventure ambientate in una gran variet\u00e0 di luoghi, raggiunge il culmine della sua professione, promosso ammiraglio della flotta, nominato cavaliere di gran croce dell'Ordine del Bagno (GCB), \u00e8 fatto 1\u00ba barone Hornblower.\nHornblower \u00e8 stato interpretato nel 1951 dall'attore americano Gregory Peck nel film \"Le avventure del capitano Hornblower (Il temerario)\". Pi\u00f9 di quarant'anni dopo, il giovane ufficiale \u00e8 stato protagonista di una miniserie televisiva (\"Hornblower\"), interpretata dall'attore gallese Ioan Gruffudd.\nIl personaggio di Hornblower \u00e8, in parte, costruito su una figura storica, quella dell'Ammiraglio britannico Thomas Cochrane, come il Jack Aubrey di Patrick O'Brian.\nLibri.\nVa sottolineato che, da parte di Forester, la scrittura degli undici romanzi (e, conseguentemente, la loro pubblicazione, sia in lingua inglese che nella successiva edizione in lingua italiana) non ha sempre rispettato la cronologia delle avventure narrate nel corso della saga. Raccontando prima la carriera di Hornblower da capitano di vascello (\"The Happy Return\") a commodoro col titolo di lord, (\"Commodore Hornblower\" e \"Lord Hornblower\") per poi raccontarne gli inizi da guardiamarina (\"Mr. Midshipman Hornblower\") fino alla sua promozione a capitano di vascello, (che avviene alla fine del romanzo \"Hornblower and the Hotspur\") con in mezzo un paio di romanzi scritti e pubblicati prima di \"Hornblower and the Hotspur\" ma dove Hornblower \u00e8 gi\u00e0 capitano di vascello (\"Hornblower and the Atropos\") e, addirittura, ammiraglio in (\"Hornblower in the West Indies\").\nI romanzi in ordine cronologico.\nTra le parentesi quadre il tempo in cui si svolge l'azione:\n\"The Hornblower Companion\" (mai tradotto n\u00e9 pubblicato in Italia) \u00e8 un saggio, scritto dallo stesso Forester, che esplora la carriera, le missioni svolte, le navi comandate, gli scontri navali e i personaggi incontrati, ovverosia analizza e commenta l'intero universo di Hornblower da lui stesso creato.\nFilm.\nLa sceneggiatura del film \"Le avventure del capitano Hornblower\" (\"Captain Horatio Hornblower R.N.\", 1951) di Raoul Walsh, in cui il capitano Hornblower \u00e8 interpretato dall'attore statunitense Gregory Peck, \u00e8 basata su tre romanzi di Forester: \"The Happy Return\", \"A Ship of the Line\" e \"Flying Colours\", che non sono collegati tra loro; tuttavia sono stati adattati dall'autore per il film (coadiuvato dagli sceneggiatori Ivan Goff, Ben Roberts ed Aeneas MacKenzie) e la sola cosa che li accomuna \u00e8 la storia d'amore tra Hornblower e Lady Wellesley (interpretata nel film da Virginia Mayo).\nFilm TV.\nIl personaggio venne interpretato da Ioan Gruffudd in una miniserie britannica in otto puntate andata in onda tra il 1998 e il 2003. Nel 1999 la miniserie vinse due premi Emmy: uno come miglior miniserie e uno come miglior montaggio cinematografico in una miniserie o film TV.\nIn Italia le puntate vennero trasmesse in prima visione da Rete 4 la domenica sera nell'estate del 2003.\nCuriosit\u00e0.\nIl 25 luglio 2006 Adam Yauch, componente dei Beastie Boys, presenta il suo cortometraggio umoristico \"A Day in the Life of Nathaniel Hornblower\", dove il personaggio \u00e8 interpretato dall'attore comico David Cross."}
{"id": "751360", "revid": "39884", "url": "https://it.wikipedia.org/wiki?curid=751360", "title": "Susan Williams", "text": ""}
{"id": "751361", "revid": "485987", "url": "https://it.wikipedia.org/wiki?curid=751361", "title": "Libicocco", "text": "Libicocco \u00e8 un diavolo inventato da Dante Alighieri, che lo inserisce tra \"I Malebranche\", la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nIl suo nome \u00e8 stato interpretato come l'unione dei nomi dei venti libeccio e scirocco, a designare la sua impetuosit\u00e0, o anche come un pasticcio di nome corrisponda a un \"pasticcione\".\nEgli viene chiamato da Malacoda, il capo di questo gruppo di diavoli, tra la \"decina\" di diavoli per la scorta che egli assegna a Dante e Virgilio per il passaggio della \"bolgia\" dei barattieri (puniti tramite immersione nella pece bollente) alla ricerca di un nuovo ponte da attraversare, dopo aver scoperto che quello pi\u00f9 diretto era crollato, che, si scoprir\u00e0 solo alla fine del XXIII Canto, in verit\u00e0 non esiste.\nEgli \u00e8 il diavolo pi\u00f9 impaziente, che non riesce ad attendere che il dannato \"pescato\" nella pece, Ciampolo di Navarra, finisca di parlare con i due poeti perch\u00e9 vorrebbe uncinarlo subito. La sua impazienza, il suo struggersi dalla voglia, lo rendono un personaggio infantile e comico. Esso non si trattiene e strappa un pezzo di braccio al dannato con l'uncino, imitato subito da Draghignazzo che si avventa sulle gambe; ma entrambi vengono subito fulminati da un'occhiata ammonitrice del loro \"sergente\" Barbariccia. Le sue ferite per\u00f2 non arrecano n\u00e9 dolore n\u00e9 raccapriccio, infatti poco dopo il dannato riprende a parlare normalmente, come se niente fosse stato, conformemente allo stile \"disimpegnato\" della \"commedia\"."}
{"id": "751362", "revid": "154639", "url": "https://it.wikipedia.org/wiki?curid=751362", "title": "Pietro il Venerabile", "text": "Biografia.\nGrande viaggiatore, svolse un importante ruolo diplomatico soprattutto con l'elezione al papato, nel 1130, di Innocenzo II, che riconobbe contro l'antipapa Anacleto II. Dopo una permanenza in Spagna, Pietro fece tradurre in latino il Corano; combatt\u00e9 le dottrine islamiche e quelle israelite.\nConsiderato l'ultimo dei grandi abati di Cluny, era succeduto nel 1122 a Pons de Melgueil, abate scismatico deposto da papa Callisto II, e combatt\u00e9 le dottrine di Pietro di Bruys con la sua \"Epistola adversus petrobrusianos\".\nRiform\u00f2 l'abbazia di Cluny, oppressa da difficolt\u00e0 finanziarie. La riforma del dominio signorile \u00e8 per lui infatti necessaria per assicurare un tenore di vita dignitoso ai monaci: tale \u00e8 lo scopo della \"Dispositio rei familiaris\". Anche gli inventari indicati nella \"Constitutio expense cluniaci\" costituiscono una fonte preziosa per gli storici, attestando i redditi, le semenze, le tecniche agricole utilizzate: notevole, in quest'opera, fu la parte essenziale svolta dal vescovo di Winchester, Enrico di Blois.\nPietro il Venerabile ebbe anche un ruolo determinante nella contesa tra Pietro Abelardo e Bernardo di Clairvaux a seguito della scomunica del primo da parte del concilio di Sens, convocato su richiesta di Bernardo per condannare la teologia abelardiana, soprattutto in materia trinitaria, accogliendo Abelardo, che era in viaggio per Roma per fare appello a papa Innocenzo II, nell'abbazia di Cluny.\nIn seguito, mediante l'intercessione di Pietro il Venerabile, Bernardo e Abelardo si riconciliarono e anche la scomunica fu sospesa. Pietro invi\u00f2 cos\u00ec un riconciliato ed anziano Abelardo in una prior\u00eca di Cluny, Chalon-sur-Sa\u00f4ne dove egli trascorse gli ultimi anni della sua vita.\nFu lo stesso Pietro il Venerabile ad accompagnare il corpo di Abelardo verso la sua sepoltura, incontro ad Eloisa che ne custod\u00ec le spoglie nella sua Abbazia del Paraclito presso Troyes.\nLa prima traduzione occidentale del Corano.\nPietro il Venerabile \u00e8 anche famoso per aver iniziato, sia pur in maniera parziale, uno studio un po' pi\u00f9 informato sull'Islam, ai tempi conosciuto in Occidente solo come invasore barbarico ed eretico, ordinando che fossero tradotte in latino molte opere arabe (tra cui anche il Corano, che rimase il testo di riferimento fino alla traduzione latina di Bibliander), ritrovate nella biblioteca dell'Abbazia. Il primo a inviare in Spagna un gruppo di traduttori fu proprio Pietro il Venerabile, in quanto riteneva pi\u00f9 utile combattere i musulmani sul terreno intellettuale prima che su quello militare. Fu per questo che commission\u00f2 la famosa traduzione del Corano.\n\u00c8 probabilmente leggendo queste opere che Abelardo trov\u00f2 l'ispirazione per il personaggio del filosofo nella sua ultima opera \"Dialogo tra un filosofo, un giudeo e un cristiano\", scritta proprio a Chalon-sur-Sa\u00f4ne, in cui il filosofo \u00e8 descritto come circonciso e figlio di Ismaele (quindi musulmano).\nPietro il Venerabile fu anche l'autore de \"Il libro delle Meraviglie\" e di un ricco epistolario, particolarmente importante per la riflessione sull'amicizia.\nCulto.\nPietro il Venerabile \u00e8 popolarmente considerato santo, anche se non \u00e8 mai stato ufficialmente canonizzato; \u00e8 stato confermato come beato nel 1862 da papa Pio IX, e la sua memoria liturgica cade il 25 dicembre."}
{"id": "751363", "revid": "1573940", "url": "https://it.wikipedia.org/wiki?curid=751363", "title": "Bevan Docherty", "text": "Alle Olimpiadi di Atene ha vinto la medaglia d'argento, arrivando immediatamente dietro al connazionale Hamish Carter. Ha ripetuto l'impresa anche nel 2006 durante i giochi del Commonwealth. Alle Olimpiadi di Pechino del 2008 ha vinto la medaglia di bronzo, alle spalle del tedesco Jan Frodeno e del canadese Simon Whitfield."}
{"id": "751365", "revid": "1568601", "url": "https://it.wikipedia.org/wiki?curid=751365", "title": "Canale di Piombino", "text": "Il canale di Piombino \u00e8 uno strettissimo braccio di mare che separa la costa orientale dell'isola d'Elba dalla costa della Toscana, proprio in prossimit\u00e0 del promontorio e della citt\u00e0 di Piombino.\nIl braccio di mare, assieme al canale di Corsica, costituisce anche il punto di collegamento tra Mar Ligure a nord e mar Tirreno a sud.\nIn prossimit\u00e0 della costa orientale dell'isola d'Elba, il canale di Piombino include anche l'isola di Cerboli e quella di Palmaiola, oltre a due isolotti minori in prossimit\u00e0 della costa elbana orientale (l'isola dei Topi e l'isola di Ortano)."}
{"id": "751367", "revid": "1714743", "url": "https://it.wikipedia.org/wiki?curid=751367", "title": "Rotboldo II di Provenza", "text": "Origine.\nFiglio del conte d'Arles, conte di Avignone e conte di Provenza, Bosone II di Provenza (come ci viene confermato dal documento n\u00b0 29 del \"Cartoulaire de l'abbaye de Saint-Victor de Marseille\" e di Costanza (come ci conferma il monaco e storico benedettino dell'Abbazia di Montmajour, Dom Chantelou, nel suo \"Histoire de Monmajour, Revue Historique de Provence, 1\u00e8re ann\u00e9e\", a pag. 37), che per numerosi storici era Constanza di Provenza (920/30-dopo il 963), la figlia del conte di Vienne, Carlo Costantino. Che Costanza sia la figlia di Carlo Costantino non v'\u00e8 certezza. Secondo alcuni storici che sia la figlia di Carlo Costantino solo per il fatto di avere tale nome che in precedenza nella Provenza non era usato, mentre per altri che hanno confutato tale tesi in quanto in vari documento dell'abbazia di Cluny, si trovano donne con tale nome (il n\u00b0 45, il n\u00b0 390, il n\u00b0 530, il n\u00b0 582 e il n\u00b0 683), Costanza era sorellastra di Carlo Costantino, figlia di suo padre Ludovico e la seconda moglie Adelaide.Bosone II era figlio del conte in Provenza (forse conte d'Avignone), Rotboldo I di Provenza (come ci viene confermato dal documento n\u00b0 29 del \"Cartoulaire de l'abbaye de Saint-Victor de Marseille\"?- ca. 950), e della moglie di cui non si conoscono n\u00e9 il nome n\u00e9 gli ascendenti, ma secondo alcuni era Ermengarda d'Aquitania, figlia del duca d'Aquitania Guglielmo il Pio e di Engelberga di Provenza.Rotboldo II era fratello del conte e marchese di Provenza, Guglielmo il Liberatore.\nBiografia.\nRotbaldo compare, come firmatario, in un documento del 963 dell\"'Histoire de Monmajour, Revue Historique de Provence, 1\u00e8re ann\u00e9e\", assieme ai genitori, Bosone II e Costanza ed ai fratelli, Guglielmo e Ponzio; da questo documento si deduce che Guglielmo fosse il fratello maggiore in quanto citato per primo. Ma nel documento n\u00b0 29 del \"Cartoulaire de l'abbaye de Saint-Victor de Marseille\", del 965, Rotboldo viene citato prima del fratello.\nNel 968, alla morte del padre, Bosone II, Rotboldo II gli subentr\u00f2, assieme al fratello, Guglielmo I, nei titoli di conte di Arles e di conte di Avignone, ed assieme assunsero il titolo di conte di Provenza.\nAssieme al fratello fecero nel 970 una donazione all'Abbazia di San Vittore di Marsiglia.\nNel 972, fu al seguito del fratello Guglielmo con una coalizione di nobili provenzali e col supporto del marchese di Torino, Arduino il Glabro, per cacciare definitivamente i Saraceni dal sud della Provenza e, nel corso del 973, a Tourtour, ottennero una schiacciante vittoria, che permise di conquistare la fortezza di Frassineto (oggi identificata con La Garde-Freinet) e di liberare la Provenza dalla presenza dei Saraceni.\nNell'agosto del 990, assieme al fratello fecero una donazione all'abbazia di Cluny.\nNel 992, secondo il documento n\u00b0 153 dell\"'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes\", Rotboldo controfirm\u00f2 una donazione fatta dal fratello Guglielmo all'abbazia di san Cesare di Arles.\nGovern\u00f2 col fratello ed alla di lui morte (993) divenne il capo famiglia e gli subentr\u00f2 nel titolo di marchese di Provenza.\nDopo la morte del fratello, verso l'anno 1000, assieme alla moglie, Emilde, alla cognata, Adelaide d'Angi\u00f2, ed al nipote Guglielmo II, fecero una donazione all'abbazia di Cluny.\nNel 1005, Rotboldo \u00e8 citato, col titolo di conte, assieme alla contessa, vedova di Guglielmo I, Adelaide d'Angi\u00f2, ed al figlio (figliastro) di lei, il conte di Provenza, Guglielmo II e alla moglie di Rotboldo, Ermengarda, nel documento n\u00b0 15 del \"Cartoulaire de l'abbaye de Saint-Victor de Marseille\", come artefice e controfirmatario alla stesura del regolamento dall'abbazia di Saint-Victor di Marsiglia.\nMor\u00ec nel 1008 lasciando al figlio Rotboldo III il titolo di marchese di Provenza.\nDiscendenza.\nRotboldo II aveva sposato Emilde o Eimilde(Eimildis Ermengarde) di G\u00e9vaudan (?- dopo il 1000 circa), che secondo lo storico Szabolcs de Vajay era la figlia del visconte di G\u00e9vaudan Srefano di Brioude (915-967) e quindi sorella del visconte Bertrando I di G\u00e9vaudan (938-993).Rotboldo II e Emilde ebbero un figlio e molto probabilmente due figlie:"}
{"id": "751369", "revid": "111159626", "url": "https://it.wikipedia.org/wiki?curid=751369", "title": "Federico Ormezzano", "text": "Biografia.\nLa sua carriera incominci\u00f2 nel 1971, correndo per la Fiat principalmente in Gruppo 1, per poi passare alla Opel Kadett di Conrero che lo porter\u00e0 a importanti risultati nel biennio 1976-1977. Passer\u00e0 poi all'Alfa Romeo.\nTra il 1981 e il 1982 ha gareggiato per la Talbot Italia con la Talbot Sumbeam Lotus gestita dalla Squadra Corse AST di Villastellone, vincendo due titoli tricolori di Gruppo 2, bissando quelli gi\u00e0 vinti nel 1976 e nel 1977.\n\u00c8 stato proprio lui a cogliere l'ultima vittoria per conto della gloriosa Lancia Stratos, a Monza nel rally dell'autodromo. Ha poi gareggiato fino al 1990 con la Toyota Celica. In seguito ha proseguito a partecipare sporadicamente ad alcuni rally storici."}
{"id": "751370", "revid": "298229", "url": "https://it.wikipedia.org/wiki?curid=751370", "title": "Sven Riederer", "text": ""}
{"id": "751372", "revid": "254059", "url": "https://it.wikipedia.org/wiki?curid=751372", "title": "Draghignazzo", "text": "Draghignazzo \u00e8 un diavolo immaginato da Dante Alighieri, che lo inserisce tra \"I Malebranche\", la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nIl suo nome \u00e8 una fusione di \"drago\" e forse di \"sghignazzo\", anche se il commentatore antico Benvenuto da Imola lo immagina come un diminutivo di \"dragaccio\". Altra ipotesi pu\u00f2 essere che il nome sia una deformazione di \"draghinassa\", appellativo ironico di armi bianche corte; in origine era il nome proprio di una spada, come \"Durlindana\".\nLa sua parte nell'episodio \u00e8 piuttosto secondaria: egli, dopo Libicocco, non riesce a trattenersi dallo sfregiare Ciampolo di Navarra e quasi eccitato dal sangue della ferita sulle braccia inferta dal Libicocco, lo assale alle gambe immediatamente, prima di essere fulminato da un'occhiataccia del loro \"sergente\" Barbariccia, che li riporta immediatamente all'ordine."}
{"id": "751374", "revid": "1305772", "url": "https://it.wikipedia.org/wiki?curid=751374", "title": "Ormezzano", "text": "Cognome italiano pu\u00f2 riferirsi a:"}
{"id": "751375", "revid": "438678", "url": "https://it.wikipedia.org/wiki?curid=751375", "title": "La vita come viene (film)", "text": "La vita come viene \u00e8 un film del 2003 di Stefano Incerti.\nTrama.\nNel corso di un weekend in una periferia del nord Italia, si intrecciano sei storie di vita quotidiana, tra amori, passioni e drammi, alla ricerca della felicit\u00e0.\nDistribuzione.\nIl film \u00e8 stato in concorso all'Annecy Cin\u00e9ma Italien nella sezione Prix Sergio Leone. \u00c8 uscito nelle sale cinematografiche il 9 maggio 2003 distribuito da Medusa."}
{"id": "751376", "revid": "92723", "url": "https://it.wikipedia.org/wiki?curid=751376", "title": "Simon Whitfield", "text": ""}
{"id": "751378", "revid": "123302999", "url": "https://it.wikipedia.org/wiki?curid=751378", "title": "Museu do Carro El\u00e9ctrico", "text": "Il Museu do Carro El\u00e9ctrico \u00e8 una struttura museale della citt\u00e0 di Porto in Portogallo inerente al settore dei trasporti su rotaia.\nGeneralit\u00e0.\nRealizzato nella vecchia centrale termoelettrica di \"Massarelos\", \u00e8 stato inaugurato nel maggio del 1992. Espone opere relative alla storia del trasporto pubblico a trazione elettrica.\nRotabili preservati.\nIl museo conserva oltre 20 esemplari tra vetture tranviarie e rimorchi di vario tipo, tutti restaurati e funzionanti; ogni anno viene organizzata una parata lungo le strade di Porto, tra la centrale termoelettrica di Massarelos ed il \"Castelo do Queijo\"."}
{"id": "751382", "revid": "110157", "url": "https://it.wikipedia.org/wiki?curid=751382", "title": "Brigitte McMahon", "text": "Dopo aver vinto la medaglia d'oro nella gara di triathlon alle Olimpiadi di Sydney 2000, ha preso parte anche alla gara di Atene 2004, giungendo per\u00f2 solo al decimo posto. Nel 2005 \u00e8 stata trovata positiva a un controllo antidoping, venendo sospesa per due anni. In seguito alla squalifica la McMahon ha deciso di ritirarsi."}
{"id": "751386", "revid": "287204", "url": "https://it.wikipedia.org/wiki?curid=751386", "title": "Ciriatto", "text": "Ciriatto \u00e8 un diavolo inventato da Dante Alighieri, che lo inserisce tra i \"Malebranche\", la truppa di dem\u00f2ni protagonista di un curioso episodio dell\"Inferno\" (canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nIl nome del diavolo secondo tutti i commentatori significa \"porco\", anzi \"porcellino\" (-\"atto\" \u00e8 un suffisso diminutivo per animali usato per esempio in \"cerbiatto\" o in \"orsatto\", una variante di \"orsetto\" che Dante usa in \"Inferno\" XIX, 71). Questa interpretazione, rafforzata dalla descrizione stessa che Dante d\u00e0 del diavolo (\"Ciriatto sannuto\", Inf. XXI, v. 122), viene fatta risalire a \"ciro\" che indicava un porco nero, vocabolo documentato in Valdichiana e in altre zone della Toscana, a sua volta dal greco \u03c7\u03bf\u1fd6\u03c1\u03bf\u03c2 \"ch\u00f4iros\" \"maiale\", dall'arabo \u062e\u0646\u0632\u064a\u0631 \"(\u1e2ban)z\u012br\" (\"id.\") o da una voce onomatopeica (forse di richiamo). \nQuesto diavolo-porco dalle grandi zanne \u00e8 il protagonista di una sola terzina, dove si avventa su un dannato pescato nella pece bollente, Ciampolo di Navarra, e vorrebbe fargli sentire come tagliano le sue zanne, ma il \"comandante\" Barbariccia si interpone bloccandolo subito."}
{"id": "751389", "revid": "599013", "url": "https://it.wikipedia.org/wiki?curid=751389", "title": "Stephan Vuckovic", "text": ""}
{"id": "751390", "revid": "161374", "url": "https://it.wikipedia.org/wiki?curid=751390", "title": "Briantea", "text": ""}
{"id": "751394", "revid": "599013", "url": "https://it.wikipedia.org/wiki?curid=751394", "title": "Michellie Jones", "text": ""}
{"id": "751397", "revid": "712828", "url": "https://it.wikipedia.org/wiki?curid=751397", "title": "Profeti del Lato Oscuro", "text": ""}
{"id": "751398", "revid": "767487", "url": "https://it.wikipedia.org/wiki?curid=751398", "title": "Convenzione di Sempach", "text": "La Convenzione di Sempach del 1393 era un ordinamento bellico concordato dai cantoni della vecchia Confederazione svizzera. \nLa convenzione fu stipulata dopo le vittorie di Sempach del 1386 e di N\u00e4fels del 1388 da parte di tutti i cantoni della Confederazione, ossia i sei cantoni che nel 1370 avevano redatto la Carta dei preti: Uri, Svitto, Untervaldo, Zurigo, Lucerna e Zugo, pi\u00f9 Glarona e Berna. L'ultimo articolo vietava ai contraenti di iniziare un conflitto senza rispettare tutte le formalit\u00e0 previste dai patti tra i confederati. \nInsieme alla Carta dei preti e alla Convenzione di Stans, la Convenzione di Sempach \u00e8 tradizionalmente considerata un documento cardine nell'evoluzione della Confederazione da sistema di alleanze a stato unitario. "}
{"id": "751399", "revid": "39884", "url": "https://it.wikipedia.org/wiki?curid=751399", "title": "Jan \u0158ehula", "text": ""}
{"id": "751400", "revid": "102627510", "url": "https://it.wikipedia.org/wiki?curid=751400", "title": "Graffiacane", "text": "Graffiacane \u00e8 un diavolo inventato da Dante Alighieri, che lo inserisce tra \"I Malebranche\", la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nIl suo nome \u00e8 un chiaro riferimenti ai suoi artigli e alla natura animalesca che lo fa probabilmente assomigliare a un cagnaccio (cfr. Cagnazzo e il nome stesso del gruppo \"Malebranche\" che significa qualcosa come \"artigli malvagi\"). In Toscana esisteva anche una famiglia di nome Raffacani.\nEgli viene chiamato da Malacoda, il capo di questo gruppo di diavoli, tra la \"decina\" di diavoli per la scorta (inutile e non richiesta) che egli assegna a Dante e Virgilio per il passaggio della \"bolgia\" dei barattieri (puniti tramite immersione nella pece bollente) alla ricerca di un nuovo ponte da attraversare, dopo aver scoperto che quello pi\u00f9 diretto era crollato, che, si scoprir\u00e0 solo alla fine del XXIII Canto, in verit\u00e0 non esiste.\nGraffiacane \u00e8 il diavolo che \"pesca\" su l'anima di un dannato che non \u00e8 nascosta nella pece bollente, a differenza di tutte le altre, al passaggio dei diavoli in marcia. \u00c8 protagonista quindi di una sola terzina e il suo ruolo \u00e8 alquanto marginale: egli serve solo infatti a dare corpo al gruppo dei diavoli col suo curioso nome, che, non ultima delle ipotesi, \u00e8 facilmente rimabile infatti viene nominato a fin di verso durante l'appello di Malacoda."}
{"id": "751401", "revid": "599013", "url": "https://it.wikipedia.org/wiki?curid=751401", "title": "Magali Messmer", "text": "Carriera.\nHa vinto la medaglia di bronzo alle prime Olimpiadi di triathlon, che si sono svolte a Sydney.\nNel 1997 \u00e8 arrivata seconda nella gara di coppa del mondo di Embrun.\nL'anno successivo ha vinto la medaglia d'argento nella gara di Zurigo.\nNel 1999 ha vinto la gara di coppa del mondo di Montecarlo. Nello stesso anno \u00e8 arrivata seconda agli europei di Funchal.\nNel 2000 si ripete, conseguendo un'altra medaglia d'argento, agli europei di Stein.\nNel 2014 rientra alle competizioni qualificandosi per i campionati europei di atletica leggera di Zurigo dove nella maratona si classifica al 44. posto con il tempo di 2:46:53.\nLe Olimpiadi.\nSydney 2000: Le prime olimpiadi vedono Magali tra le protagoniste assolute. Uscita dall'acqua con il 3\u00ba tempo assoluto, si mantiene nelle posizioni di testa nella frazione ciclistica. Nell'ultima frazione consegue il 4\u00ba tempo assoluto che le consente di salire sul gradino pi\u00f9 basso del podio con un tempo totale di 2:01:08, alle spalle della connazionale Brigitte McMahon (2:00:40) e dell'australiana Michellie Jones (2:00:42)."}
{"id": "751403", "revid": "118634963", "url": "https://it.wikipedia.org/wiki?curid=751403", "title": "Curdomo", "text": "Curdomo era il nome di un comune della provincia di Bergamo esistito tra il 1927 ed il 1947.\nStoria.\nIl comune di Curdomo fu creato nel 1927 dalla fusione dei comuni di Curno e Mozzo. Il nome derivava dall'unione di Curno, Dorotina (oggi frazione di Mozzo) e Mozzo.\nNel 1947 il comune di Curdomo venne disciolto, e al suo posto furono ricostituiti i comuni preesistenti."}
{"id": "751405", "revid": "118435835", "url": "https://it.wikipedia.org/wiki?curid=751405", "title": "Giuliano (usurpatore)", "text": "La sua storia non \u00e8 ben chiara, e potrebbe essersi rivoltato contro l'imperatore romano Carino nel 283-285 o contro Massimiano nel 286; sono state avanzate ipotesi dell'esistenza di pi\u00f9 usurpatori con nomi simili nell'arco di un decennio, ma almeno uno di loro \u00e8 confermato dall'evidenza numismatica.\nUsurpatore contro Carino (283-285).\nUsurpatore in Italia o Pannonia.\nGiuliano era un \"corrector\" (governatore regionale) in Italia settentrionale nel 283/284, e non un prefetto del pretorio come affermato da altre fonti. Subito dopo che la notizia della morte dell'imperatore Caro (nel 283) o di suo figlio l'imperatore Numeriano (nel novembre 284), entrambi morti durante una campagna alla frontiera orientale, giunse nelle province occidentali, Giuliano si rivolt\u00f2 in Pannonia: questa versione \u00e8 compatibile con il ritrovamento di monete con il suo nome coniate a Siscia e recanti una legenda che .\nL'imperatore Carino, fratello di Numeriano, marci\u00f2 dalla Britannia per affrontare l'usurpatore, e lo incontr\u00f2, sconfisse e uccise all'inizio del 285, in Italia (probabilmente vicino a Verona), o in Illiria.\nIpotesi moderne.\nNon tutti gli studiosi accettano questa versione dei fatti, e ipotizzano che due usurpazioni ebbero luogo: la prima ebbe come protagonista M. Aur. Iulianus, \"corrector\" in Italia, che si ribell\u00f2 dopo la morte di Caro e controll\u00f2 la Pannonia prima di essere sconfitto in Illiria; la seconda ribellione avrebbe visto un Sabino Giuliano, prefetto del pretorio, usurpare la porpora in Italia dopo la morte di Numeriano, ed essere sconfitto vicino a Verona.\nUsurpatore in Africa.\nUn ulteriore usurpatore, chiamato semplicemente Giuliano, cre\u00f2 dei problemi rivoltandosi nella provincia d'Africa contro Carino, con il sostegno della trib\u00f9 dei Quinquegentiani.\nUsurpatore contro Massimiano e Diocleziano.\nSi tramanda la rivolta di un terzo Giuliano, nel periodo che va dall'elevazione di Massimiano al rango di \"Augusto\" (1\u00ba marzo 286) alla nomina a \"Cesari\" di Costanzo Cloro e Galerio (1\u00ba marzo 293). La rivolta di questo Giuliano ebbe luogo in Italia, e termin\u00f2 quando, durante un assedio, fu aperta una breccia nelle mura della citt\u00e0 in cui era asserragliato: vistosi perduto, Giuliano si gett\u00f2 tra le fiamme."}
{"id": "751408", "revid": "1186766", "url": "https://it.wikipedia.org/wiki?curid=751408", "title": "Sapienza di Ges\u00f9 Cristo", "text": " \nLa Sapienza di Ges\u00f9 Cristo o Sofia di Ges\u00f9 Cristo (latino: \"Sophia Jesu Christi\") \u00e8 un vangelo gnostico, scritto in lingua copta tra il I e il III secolo. In esso Ges\u00f9, gi\u00e0 risorto, prima di ascendere al cielo istruisce gli apostoli sulle verit\u00e0 celesti. Mancano accenni sulla vita biografica di Ges\u00f9.\nRitenuto perduto, nel 1945 ne \u00e8 stata ritrovata una copia tra i Codici di Nag Hammadi, in un manoscritto in copto datato al IV secolo (Codice Akhmim) e alcuni frammenti in greco risalenti al III secolo.\nNon va confuso con un altro vangelo gnostico, il \"Pistis Sophia\"."}
{"id": "751409", "revid": "71433", "url": "https://it.wikipedia.org/wiki?curid=751409", "title": "Ciak d'Oro", "text": ""}
{"id": "751410", "revid": "1318658", "url": "https://it.wikipedia.org/wiki?curid=751410", "title": "Farfarello", "text": "Farfarello \u00e8 un diavolo inventato da Dante Alighieri, che lo inserisce tra \"I Malebranche\", la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nIl suo nome \u00e8 l'unico documentato anteriormente a Dante, come nome di diavolo in leggende, novelle o mascherate carnevalesche, ed \u00e8 probabilmente correlato alla parola \"folletto\" (dall'arabo \"farfar\"). Nel francese antico esiste anche la parola \"farfadet\" e nel toscano \"fanfanicchio\" di significato simile. Nel dialetto calabrese (di area catanzarese) si indica col nome di \"Farfariadu\" un vento del Sud che porta scompiglio. \nEgli viene chiamato da Malacoda, il capo di questo gruppo di diavoli, tra la \"decina\" di diavoli per la scorta che egli assegna a Dante e Virgilio per il passaggio della \"bolgia\" dei barattieri (puniti tramite immersione nella pece bollente) alla ricerca di un nuovo ponte da attraversare, dopo aver scoperto che quello pi\u00f9 diretto era crollato, che, si scoprir\u00e0 solo alla fine del XXIII Canto, in verit\u00e0 non esiste.\nNell'episodio Farfarello \u00e8 protagonista di una sola terzina: Sta parlando Ciampolo di Navarra, barattiere appena pescato nella pece bollente, quando egli si interrompe perch\u00e9 impaurito dallo sguardo \"stralunato\", follemente minaccioso di Farfarello come se stesse per \"fedire\" cio\u00e8 ferire con il raffio, l'uncino di dotazione dei diavoli. Farfarello per\u00f2 viene subito allontanato dal \"gran proposto\" della truppa, Barbariccia, che lo scaccia chiamandolo \"malvagio uccello\".\nFarfarello comparve secoli dopo nelle \"Operette morali\" di Giacomo Leopardi nel \"Dialogo di Malambruno e di Farfarello\".\nFarfarello compare inoltre nella poesia \"Ninna nanna della guerra\" del 1914 di Trilussa, dove sta ad indicare un diavoletto fiabesco.\nSi trova citato anche in Il giorno della civetta di Sciascia, in un'espressione proverbiale (\"e mandano uno che ha il fuoco di Farfarello\").\nQuesto demone \u00e8 anche citato nell'antica canzone napoletana \"Lo guarracino\" ad indicare che il personaggio in questione and\u00f2 in tutte le furie:"}
{"id": "751414", "revid": "15756", "url": "https://it.wikipedia.org/wiki?curid=751414", "title": "Aviaconversija", "text": "La Aviaconversiya (in Russo: \u0410\u0412\u0418\u0410\u041a\u041e\u041d\u0422\u0420\u041e\u041b\u042c) era una ditta russa con sede a Mosca costruttrice di dispositivi per contromisure elettroniche per impiego terrestre. La ditta \u00e8 specializzata nella costruzione di dispositivi in grado di disturbare (\"jamming\") i ricevitori dei sistemi di navigazione satellitare GPS.\nIl National Air Intelligence Center, \"NAIC\" nel suo ruolo di responsabile della raccolta di informazioni per il governo USA relative alle tecnologie aerospaziali di altri paesi, si interess\u00f2 alla Aviaconversiya sul finire degli anni novanta. L'interesse si concretizz\u00f2 in un rapporto redatto dopo la visione presso l'esposizione aeronautica Moscow Air Show a Mosca dell'agosto 1997. In quella sede il proprietario di Aviaconversiya, Oleg Antonov, nel corso di colloqui dichiar\u00f2 che il sistema di loro progettazione era gi\u00e0 funzionante e efficace nel raggio di 200\u00a0km. Non venne dichiarato dal costruttore il nome dei paesi acquirenti, ma fu genericamente indicata l'area del medio oriente. Venne inoltre dichiarato che nel corso di sperimentazioni effettuate con il concorso delle forze armate Russe, erano stati alterati con successo i valori di rilevamento di alcuni ricevitori commerciali GPS e GLONASS, mentre sperimentazioni ulteriori erano in corso con antenne direzionali e contro le modalit\u00e0 militari GPS.\nIl disturbatore veniva offerto nella versione con 4 Watt di potenza a meno di 4\u00a0000 dollari.\nDopo il rapporto menzionato, il Dipartimento della Difesa USA ha sensibilizzato i propri fornitori di ricevitori satellitari sulla problematica, ma nel contempo ha firmato contratti con la societ\u00e0 russa per oltre 600\u00a0000 dollari negli anni dal 1999 al 2002 per forniture di strumenti di comunicazione e generatori di segnali non meglio precisati.\nSecondo fonti occidentali, i disturbatori Aviaconversiya sono stati utilizzati nei pressi di Baghdad dagli Iracheni durante il governo di Saddam Hussein con lo scopo di alterare il funzionamento dei ricevitori GPS utilizzati dalle forze armate della coalizione multinazionale che ha partecipato alla guerra in Iraq del 2003, in particolare con l'intento di peggiorare la precisione dei sistemi d'arma a guida satellitare come missili da crociera, bombe guidate, aerei, velivoli senza pilota (UAV) e veicoli corazzati."}
{"id": "751415", "revid": "6116876", "url": "https://it.wikipedia.org/wiki?curid=751415", "title": "STCP", "text": ""}
{"id": "751417", "revid": "106456", "url": "https://it.wikipedia.org/wiki?curid=751417", "title": "Rubicante", "text": "Rubicante \u00e8 un diavolo inventato da Dante Alighieri, che lo inserisce tra \"I Malebranche\", la diabolica truppa di demoni protagonista di un curioso episodio dell'Inferno (Canti XXI, XXII e XXIII). Essi creano con le loro grottesche figure una parentesi dallo stile tipicamente \"comico\" che \u00e8 molto rara nell'opera dantesca e rappresenta una preziosissima testimonianza di come il grande poeta sapesse adattare con duttilit\u00e0 la sua poesia ai pi\u00f9 svariati generi.\nIl suo nome non ha un etimo semplice e letterario come altri diavoli (Barbariccia, Malacoda o Graffiacane), ma ha dato origine a varie ipotesi discordanti. Una \u00e8 che derivi da \"ruber\", rosso, anche se tutti i diavoli dovrebbero essere di colore pi\u00f9 o meno nero (ma il rosso nel medioevo \u00e8 spesso segnalato come colore dal simbolismo negativo); una seconda ipotesi \u00e8 che derivi da \"rabies\", rabbia, quindi sarebbe \"il rabbioso\"; una terza lo collega a Cante Gabrielli da Gubbio, il podest\u00e0 di Firenze che firm\u00f2 la sentenza d'esilio per Dante e che forse fu oggetto di vendetta trasversale del poeta venendo cos\u00ec citato accanto a altri componenti della fazione Nera (un'ipotesi per\u00f2 da molti giudicata come forzata). In Toscana esisteva anche una famiglia di nome Rubaconte (cfr. il Ponte di Rubaconte, \"alias\" Ponte alle Grazie di Firenze).\nEgli \u00e8 l'ultimo ad essere chiamato da Malacoda, il capo di questo gruppo di diavoli, tra la decina di diavoli per la scorta che egli assegna a Dante e Virgilio per il passaggio della bolgia dei barattieri (puniti tramite immersione nella pece bollente) alla ricerca di un nuovo ponte da attraversare, dopo aver scoperto che quello pi\u00f9 diretto era crollato, che, si scoprir\u00e0 solo alla fine del XXIII Canto, in verit\u00e0 non esiste. Egli viene appellato come \"Rubicante pazzo\" (in rima con Draghignazzo, XXI, v. 123).\nIl suo ruolo nell'episodio \u00e8 piuttosto secondario e circoscritto a una sola terzina: egli viene chiamato da tutti diavoli per squartare un dannato appena pescato nella pece nera, ma viene interrotto dalla richiesta di Dante e Virgilio di porgli prima qualche domanda."}
{"id": "751420", "revid": "4106", "url": "https://it.wikipedia.org/wiki?curid=751420", "title": "Parco dei Colli", "text": ""}
{"id": "751428", "revid": "76963", "url": "https://it.wikipedia.org/wiki?curid=751428", "title": "Takeo Watanabe", "text": "Biografia.\nLa formazione.\nTakeo Watanabe inizi\u00f2 a dedicarsi alla musica giovanissimo grazie al padre Urato, gi\u00e0 celebre musicista classico e compositore di musica per il cinema. Laureatosi in economia all'Universit\u00e0 di Musashino, a 23 anni si trasfer\u00ec a Parigi per studiare musica, e qui approfond\u00ec anche la conoscenza di diversi strumenti musicali, tra cui l'accordeon e l'armonica a bocca che ha impiegato spesso nelle sue composizioni.\nLe prime opere.\nAlla fine degli anni sessanta in Giappone la produzione televisiva ebbe una vera esplosione e Takeo Watanabe cominci\u00f2 a comporre musica per i grandi studi di animazione. I primi ingaggi vennero dalla Tokyo Movie Shinsha per delle serie sportive, tra cui \"Attack n. 1\" (Mim\u00ec e la nazionale di pallavolo) e soprattutto \"Ky\u014djin no hoshi\" (Tommy, la stella dei Giants), un anime sul baseball di cui firmer\u00e0 la colonna sonora per tre serie e diversi film.\nLa collaborazione con la Toei e la Sunrise.\n\u00c8 tuttavia per la Toei Animation che lavorer\u00e0 di pi\u00f9. Dopo il debutto con \"Mah\u014d no Mako-chan\" (Una sirenetta tra noi) nel 1970 e \"Genshi sh\u014dnen Ry\u016b\" (Ryu il ragazzo delle caverne) nel 1971, diventa il compositore di quasi tutti gli \"sh\u014djo anime\" della casa: \"Cutie Honey\", \"Majokko Meg-chan\" (Bia, la sfida della magia), \"Majokko Tickle\" (Lilli, un guaio tira l'altro), \"Hello! Sandibelle\" (Hello! Sandybell - La mia amica Sandy Bell), e \"Candy Candy\" nel 1976.\nMa non solo, perch\u00e9 Takeo Watanabe \u00e8 insieme a Yuji Matsuyama anche l'autore delle musiche dei primi anime robotici della Sunrise, tra cui \"Muteki ch\u014djin Zanbot 3\" (Zambot 3), \"Muteki k\u014djin Daitarn 3\" (Daitarn 3), e soprattutto \"Kid\u014d senshi Gundam\" (Mobile Suit Gundam) del 1979.\nL'attitudine \"europea\".\nLa sua musica migliore, tuttavia, \u00e8 probabilmente quella scritta per le grandi storie tristi o romantiche, spesso tratte da romanzi europei. Il soggiorno in Europa ha infatti certamente giocato a suo favore quando gli furono affidate le colonne sonore per serie come \"Alps no sh\u014djo Heidi\" (Heidi), \n\"Ie Naki Ko\" (Rem\u00ec le sue avventure) e \"Peline monogatari\" (Peline story).\nA met\u00e0 degli anni ottanta, gi\u00e0 malato, compose i suoi ultimi lavori, tra cui le colonne sonore di \"Lady Georgie\" (Georgie), \"Mori no Tonto Tachi\" (Alla scoperta di Babbo Natale) del 1984, e \"Ozu No Mah\u014dtsukai\" (Il Mago di Oz) del 1986.\nVa peraltro segnalato che, seppure noto soprattutto per le musiche composte per \"anime\", Takeo Watanabe ha firmato anche numerose colonne sonore e BGM per film, telefilm ed originali radiofonici giapponesi.\nIl cancro lo stronc\u00f2 il 2 giugno 1989 a soli 56 anni."}
{"id": "751429", "revid": "3082", "url": "https://it.wikipedia.org/wiki?curid=751429", "title": "Giuliano di Pannonia", "text": ""}
{"id": "751440", "revid": "666668", "url": "https://it.wikipedia.org/wiki?curid=751440", "title": "Alessandro Rosa Vieira", "text": "Considerato uno dei migliori giocatori nella storia del calcio a 5, nel corso della sua carriera ha conquistato numerosi riconoscimenti individuali, fra cui quattro titoli per il miglior giocatore dell'anno (2004, 2006, 2011 e 2012) e un premio FIFA alla carriera (2016).\nCon 48 reti realizzate in cinque partecipazioni, \u00e8 il miglior marcatore di tutti i tempi della Coppa del mondo di calcio a 5.\nCaratteriste tecniche.\nEstremamente abile con entrambi i piedi, Falc\u00e3o era dotato di un'incredibile visione di gioco ed era capace di entusiasmare il pubblico con finte e dribbling.\nBiografia.\nNato a San Paolo, fin da bambino ha iniziato a giocare a calcio nei bassifondi del nord della citt\u00e0. Da piccolo \u00e8 stato soprannominato Falc\u00e3o per la sua somiglianza fisica all'ex calciatore professionista Paulo Roberto Falc\u00e3o, che ha giocato nelle file dell'Internacional e dell'A.S. Roma.\nCarriera.\nClub.\nHa iniziato la sua carriera nel 1989 entrando a far parte nelle giovanili della Guapira, e l\u00ec ha catturato l'attenzione del Corinthians, che lo port\u00f2 a giocare a Calcio a 5. Con loro ha firmato il suo primo contratto da giocatore professionista. Inizia la sua carriera vera e propria nel calcio a 5 nel 1992, e poco dopo la sua abilit\u00e0 tecnico-calcistica lo porta nel giro della Nazionale di calcio a 5 brasiliana.\nFalc\u00e3o al Corinthians \u00e8 rimasto per quattro stagioni, fino a quando nel 1997 \u00e8 stato acquistato per una stagione dalla General Motors Chevrolet, una squadra del massimo campionato brasiliano di futsal. Un anno dopo, nel 1998, avvenne il suo debutto internazionale per il Brasile. Nel 1999 si \u00e8 trasferito all'Atletico Mineiro, dove ha vinto il suo primo campionato nazionale, mentre nella stagione seguente gioca per la sezione di futsal del S\u00e3o Paulo FC. All'inizio della stagione 2000-01 ha firmato per l'Esporte Clube Banespa, e due anni dopo ha firmato con il Jaragu\u00e0.\nLe sue prestazioni lo hanno portato nel 2004 ad essere premiato dalla FIFA come il migliore giocatore di calcio a 5 del mondo, anche se \u00e8 arrivato solamente terzo al Mondiale di Calcio a 5 del 2004. Si \u00e8 laureato infatti capocannoniere della Liga Futsal nel 2005, con 25 gol, e del FIFA Futsal World Championship 2004 con 13 gol in 8 partite disputate. Nel 2005 ha provato anche l'esperienza nel calcio a 11, con 6 presenze condite da 5 gol nella massima serie brasiliana e una presenza nella Coppa Libertadores 2005 da giocatore del S\u00e3o Paulo.\nTuttavia, dopo questa breve esperienza, \u00e8 tornato a calcio nelle file del Jaragu\u00e0, con cui ha vinto quattro scudetti e tre coppe Libertadores. Vince anche il premio nel 2006 di miglior giocatore in Brasile. Inoltre, \u00e8 divenuto campione del mondo con la nazionale brasiliana nel 2008, e gli \u00e8 stato assegnato ancora una volta dalla FIFA il premio come miglior giocatore. Dopo il fallimento del club, nel 2011 Falc\u00e3o \u00e8 passato al Santos Futebol Clube di San Paolo, sua citt\u00e0 natale. Nel 2012, a causa anche di problemi societari, passa all'Associa\u00e7\u00e3o Desportiva Classista Intelli. Nel 2014 entra a far parte della Futsal Brasil Kirin.\nNazionale.\nCon la selezione brasiliana ha vinto la Coppa America in cinque occasioni (1998, 1999, 2000, 2008 e 2011), l'argento al FIFA Futsal World Championship 2000 e il bronzo al coppa del Mondo 2004, la medaglia d'oro di campione del mondo nei mondiali del coppa del Mondo 2008 e del coppa del Mondo 2012 e la medaglia d'oro ai Giochi panamericani del 2007. Ha anche vinto il Grand Prix de Futsal ben cinque volte.\nNel 2015, Falcao e altri 54 giocatori di calcio a 5 brasiliani ancora in attivit\u00e0 nella Lega del Brasile e all'estero hanno annunciato che non avrebbero giocato con la nazionale a causa di alcuni scandali di corruzione all'interno della Confederazione brasiliana di Futsal (CBFS), la sezione responsabili del calcio a 5 del Brasile. Tuttavia, Falcao ha espresso il suo desiderio di giocare per l'ultima volta nella sua carriera nella Coppa del Mondo 2016 in Colombia. Gioca la sua ultima partita in Nazionale il 21 settembre 2016 nella gara contro l'Nazionale di calcio a 5 dell'Iran valida per gli ottavi di finale. Nonostante una sua tripletta, il Brasile \u00e8 eliminato ai rigori dagli iraniani."}
{"id": "751446", "revid": "324090", "url": "https://it.wikipedia.org/wiki?curid=751446", "title": "Unione nordica dei passaporti", "text": "L'unione nordica dei passaporti \u00e8 un trattato internazionale stipulato nel 1957 da Danimarca, Finlandia, Norvegia e Svezia. Nel 1965, anche l'Islanda decide di aderire a tale accordo.\nFinalit\u00e0.\nQuest'accordo consente la libera circolazione dei cittadini di tali nazioni senza controlli alle frontiere all'interno del territorio dei cinque Paesi. La libera circolazione \u00e8 garantita anche ai cittadini stranieri che abbiano con s\u00e9 un passaporto o altro documento di riconoscimento (o di viaggio) per eventuali controlli.\nSchengen.\nDal 1996, proprio sullo schema dell'unione nordica, \u00e8 stato creato lo spazio Schengen, e dal 25 marzo 2001 l'acquis comunitario di Schengen \u00e8 stato pienamente applicato in tutti e cinque Paesi nordici, rendendo pertanto ridondante l'unione nordica dei passaporti."}
{"id": "751454", "revid": "883510", "url": "https://it.wikipedia.org/wiki?curid=751454", "title": "Toscolano", "text": ""}
{"id": "751457", "revid": "118834", "url": "https://it.wikipedia.org/wiki?curid=751457", "title": "BAFTA", "text": ""}
{"id": "751458", "revid": "339392", "url": "https://it.wikipedia.org/wiki?curid=751458", "title": "Classe Arushio", "text": ""}
{"id": "751462", "revid": "13261", "url": "https://it.wikipedia.org/wiki?curid=751462", "title": "Unione nordica", "text": ""}
{"id": "751467", "revid": "1869172", "url": "https://it.wikipedia.org/wiki?curid=751467", "title": "Marcial Maciel Degollado", "text": "La congregazione clericale dei Legionari di Cristo e il movimento d'apostolato Regnum Christi lo considerano il loro fondatore. Nel 2011 un altro sacerdote legionario, Alfredo Torres Villanueva, ha rivendicato la paternit\u00e0 del Regnum Christi e ha negato qualsiasi ruolo di Maciel nella sua fondazione.\nIl 19 maggio 2006, dopo un'indagine durata pi\u00f9 di un anno, ma con denunce che risalivano gi\u00e0 al 1956, la Congregazione per la Dottrina della Fede gli inflisse la pena canonica della rinuncia a ogni ministero pubblico e gli impose una vita riservata di preghiera e di penitenza per aver perpretato abusi sessuali e delitti di pedofilia, in modo continuato per decenni, su numerosi seminaristi della sua congregazione e per averne poi assolti alcuni in confessione. Per questo ultimo delitto era gi\u00e0 incorsa la scomunica \"latae sententiae\". La decisione fu approvata personalmente da papa Benedetto XVI.\nIl 1\u00ba maggio 2010, al termine della seconda visita apostolica inviata ai Legionari di Cristo, la Santa Sede dichiar\u00f2 che \u00abI gravissimi e obiettivamente immorali comportamenti di P. Maciel, confermati da testimonianze incontrovertibili, si configurano, talora, in veri delitti e manifestano una vita priva di scrupoli e di autentico sentimento religioso\u00bb. Inoltre \u00abLa condotta di P. Marcial Maciel Degollado ha causato serie conseguenze nella vita e nella struttura della Legione, tali da richiedere un cammino di profonda revisione\u00bb, riguardante il carisma, la spiritualit\u00e0, le Costituzioni, la formazione dei seminaristi, la struttura di governo e l'apostolato.\nBenedetto XVI defin\u00ec Maciel \u00abun falso profeta\u00bb che ha condotto una vita \u00abal di l\u00e0 di ci\u00f2 che \u00e8 morale: un'esistenza avventurosa, sprecata, distorta\u00bb.\nBiografia.\nScrivere la biografia di Marcial Maciel significa distinguere la realt\u00e0 dal mito che egli volle costruire su se stesso.\nMarcial Maciel Degollado nacque il 10 marzo 1920 a Cotija (Michoac\u00e1n, Messico) da una famiglia di medi proprietari terrieri.\nNegli anni venti il Messico visse una grave persecuzione religiosa, che culmin\u00f2 con la Guerra Cristera. Nel 1927 la guerra cristera si estese nel Michoacan e i Maciel fuggirono da Cotija, trasferendosi dapprima a Jamay (Jalisco) e poi a Zamora (Michoac\u00e1n) \u00above rimasero per un lungo periodo, dal momento che tutta la famiglia era in pericolo\u00bb. Uno zio materno di Maciel, Jes\u00fas Degollado Gu\u00edzar, era infatti un capo cristero e i Maciel temettero ritorsioni delle truppe governative. Solo a guerra terminata, nel 1929, i Maciel fecero ritorno a Cotija de la Paz. \u00c8 quindi improbabile che Maciel abbia assistito (come da lui pi\u00f9 volte raccontato e come riportato nelle biografie ufficiali) al martirio di Jos\u00e9 S\u00e1nchez del Rio, un cristero quindicenne ucciso a Sahuayo dalle truppe governative il 10 febbraio 1928 e beatificato da papa Benedetto XVI nel 2005 e successivamente canonizzato da papa Francesco il 16 ottobre 2016.\nSecondo la biografia ufficiale nel maggio del 1934 ricevette la vocazione al sacerdozio. Nel 1936 entr\u00f2 nel seminario minore di Veracruz, che risiedeva clandestinamente a Citt\u00e0 del Messico ed era diretto dallo zio Rafael Gu\u00edzar Valencia, vescovo di Veracruz, canonizzato da Benedetto XVI nel 2006. Nel giugno dello stesso anno, sempre secondo la biografia ufficiale, ricevette la vocazione a fondare un nuovo ordine religioso. Alla morte dello zio (ma su sua disposizione) nel 1938 fu dimesso dal seminario. Entr\u00f2 allora in quello della diocesi di Chihuahua, dov'era vescovo un altro suo zio, Antonio Guizar y Valencia. Come seminarista della diocesi di Chihuahua fu ammesso al seminario interdiocesano di Montezuma (Nuovo Messico, Stati Uniti), retto dai gesuiti.\nNel 1939 Maciel fu espulso anche dal seminario della diocesi di Chihuahua. Si rivolse a un altro suo zio, Francisco Gonzalez Arias, vescovo di Cuernavaca. Pot\u00e9 cos\u00ec continuare gli studi a Montezuma come seminarista della diocesi di Cuernavaca, ma nel 1940 fu espulso definitivamente dagli stessi gesuiti. Maciel ha sempre spiegato queste espulsioni come conseguenza dei suoi tentativi (malvisti dai superiori) di riunire alcuni seminaristi per fondare la sua congregazione. I biografi indipendenti le hanno invece spiegate come conseguenza della scoperta, da parte dei superiori, delle sue tendenze omosessuali.\nMaciel continu\u00f2 la preparazione al sacerdozio sotto la supervisione dello zio Francesco Gonzalez Arias. Il 3 gennaio 1941 fond\u00f2 a Citt\u00e0 del Messico la \"Scuola apostolica dei Missionari del Sacro Cuore e della Vergine Addolorata\". La maggioranza dei seminaristi originari lasci\u00f2 successivamente la congregazione. Ricevette l'ordinazione sacerdotale nel 1944 nella basilica di Nostra Signora di Guadalupe a Citt\u00e0 del Messico dallo stesso zio Gonzalez Arias, nonostante non avesse completato gli studi canonici.\nNel giugno del 1946 Maciel fu ricevuto in udienza da papa Pio XII. Nel settembre dello stesso anno il rettore della Pontificia Universit\u00e0 di Comillas (Santander, Spagna), il gesuita Francisco Baeza, fece un viaggio in America Latina per offrire borse di studio a giovani seminaristi. Grazie all'amicizia con Martin Artajo (ministro degli esteri del regime franchista), Maciel riusc\u00ec a portare in Spagna il primo gruppo di giovani seminaristi. Nel 1948, per ragioni ancora non chiarite, i gesuiti allontanarono Maciel e i suoi seminaristi da Comillas.\nMaciel ottenne nel 1948 dal vescovo di Cuernavaca, Alfonso Espino y Silva, l'erezione canonica come congregazione di diritto diocesano. Maciel era stato avvertito che la Santa Sede stava per inviare una comunicazione, che ne disponeva il rinvio \"sine die\" e ottenne dal vescovo di anticipare la cerimonia di due settimane. La comunicazione della Santa Sede giunse quando ormai era troppo tardi.\nNel 1949 la congregazione fondata da Maciel cambi\u00f2 nome in Legionari di Cristo su suggerimento di Pio XII. Nel 1950 inaugur\u00f2 il Collegio Maggiore a Roma e nel 1954 la sua prima scuola, il collegio Cumbres a Citt\u00e0 del Messico, grazie alle donazioni di una ricca ereditiera, Flora Barragan de Garza.\nNel 1958 fu inaugurato, alla presenza del nunzio apostolico in Spagna mons. Ildebrando Antoniutti, il noviziato in Salamanca e fu consacrata a Roma dal cardinale vicario Clemente Micara la chiesa di Nostra Signora di Guadalupe, eretta parrocchia nel 1960 e basilica minore nel 1990. Nel 1949 o nel 1959 fu fondato il movimento d'apostolato Regnum Christi e nel 1964 apr\u00ec l'Universit\u00e0 An\u00e1huac a Citt\u00e0 del Messico.\nCol Decretum laudis di papa Paolo VI, nel 1965 la congregazione dei Legionari di Cristo divent\u00f2 di diritto pontificio.\nNel 1966 la congregazione fond\u00f2 la prima scuola Mano Amiga, destinata all'educazione di bambini poveri, poi riunite nella Fundacion Altius. Nel 1970 Paolo VI affid\u00f2 ai Legionari di Cristo la Prelatura di Quintana Roo nella penisola dello Yucat\u00e1n e le missioni tra le popolazioni maya.\nNel 1971 fu fondata la prima Scuola della fede a Citt\u00e0 del Messico. Con il Decretum laudis del 1983 la Santa Sede approv\u00f2 in via definitiva le Costituzioni dei Legionari di Cristo (per i dubbi su questa approvazione vedi la sezione Le Costituzioni e gli abusi amministrativi).\nNel 1987 Maciel fu operato a Houston (Texas) per un'emorragia cerebrale. Si riprese, ma pur conservando la sua autorit\u00e0 dovette accettare un maggiore ruolo degli altri superiori nel governo della congregazione. Nel 1979, 1990 e 1993 accompagn\u00f2 Giovanni Paolo II nelle sue visite in Messico, ma non in quelle del 1999 e del 2002.\nNel 1991 fu fondato il Collegio Maria Mater Ecclesiae di Roma e nel 1993 il Pontificio Ateneo Regina Apostolorum, destinati a preparare religiosi, sacerdoti diocesani e laici. Nel 2005 fu fondata l'Universit\u00e0 Europea di Roma.\nMaciel fu nominato membro dell'Assemblea Ordinaria del Sinodo dei vescovi per la formazione dei candidati al sacerdozio (1990), membro della IV Conferenza Generale dell'Episcopato Latinoamericano (1992), consulente permanente della Congregazione per il Clero (1994), membro dell'Assemblea Speciale per l'America del Sinodo dei vescovi (1997) e membro del Sinodo dei vescovi sulla vita consacrata e la sua missione nella Chiesa (1997).\nNel 2004 la Santa Sede concesse il decreto di approvazione definitiva degli Statuti del movimento Regnum Christi e affid\u00f2 ai Legionari di Cristo la gestione dell'Istituto Pontificio Notre Dame di Gerusalemme.\nIl 19 maggio 2006, al termine di un'indagine canonica durata pi\u00f9 di un anno, il prefetto della Congregazione per la dottrina della fede, il cardinale William Joseph Levada, sanzion\u00f2 Maciel per gli atti di pedofilia compiuti su seminaristi della sua congregazione e per averne successivamente assolti alcuni in confessione.\nMarcial Maciel Degollado mor\u00ec il 30 gennaio 2008. I Legionari di Cristo indicarono come localit\u00e0 della morte prima Houston e poi Jacksonville. Jos\u00e9 Manuel Vidal e Idoia Sota spiegano questa doppia indicazione come conseguenza delle false identit\u00e0 usate da Maciel (che fu Ra\u00fal Rivas come compagno di Norma Ba\u00f1os e padre di Norma Hilda Rivas Ba\u00f1os, mentre fu Jaime Alberto Gonz\u00e1lez Ram\u00edrez per l'altra compagna Blanca Estela Lara, da cui ebbe altri due figli). L'avvocato Jos\u00e9 Bonilla, patrocinante per un breve periodo nel 2009 di due figli di Maciel, afferm\u00f2 che a ciascuna identit\u00e0 corrispose un distinto atto di morte.\nSecondo quanto si apprende dalla stampa, Marcial Maciel sarebbe morto disperato.\nGli scritti di Maciel.\nA Maciel sono attribuiti alcuni scritti che, nel migliore dei casi, non sono solo opera sua:\nUn carisma e una spiritualit\u00e0 problematici.\nVerso la fine degli anni '90, da pi\u00f9 parti (per esempio da associazioni come Regain Network) si sollevarono dubbi sull'originalit\u00e0 del carisma e della spiritualit\u00e0 dei Legionari di Cristo e del Regnum Christi. La scoperta che gli scritti di Maciel non fossero solo suoi fu un elemento a favore di chi sosteneva la tesi che Maciel non fosse un vero fondatore.\nMaciel dette una definizione chiara e definitiva del carisma solo nei suoi ultimi anni come superiore generale, affermando che il carisma dei Legionari di Cristo e del Regnum Christi era la ricerca dell'autenticit\u00e0 nell'esercizio del comandamento della carit\u00e0 evangelica tra gli uomini. La carit\u00e0 per\u00f2 non \u00e8 un carisma, ma una virt\u00f9 cristiana. Il suo successore Alvaro Corcuera scrisse nel 2009 che i frutti del carisma erano l'amore a Cristo, alla Vergine Maria, alla Chiesa cattolica, al papa e alle anime, che per\u00f2 sono alla base della religione cattolica e quindi comuni a qualsiasi cattolico. Nel 2010 il segretario generale, Evaristo Sada, dette una definizione del carisma e della missione del Regnum Christi in contraddizione con altre espressioni precedenti. Sada scrisse che il Regnum Christi non era una vocazione (come sempre precedentemente sostenuto), ma un semplice strumento per vivere pi\u00f9 profondamente la fede cattolica.\nNel marzo del 2009 la Santa Sede invi\u00f2 ai Legionari di Cristo una seconda visita apostolica, terminata nell'aprile del 2010. Il compito dei visitatori apostolici non era stabilire se Maciel fosse stato un pedofilo e se fossero vere le notizie sui suoi figli. Per la Santa Sede questo era gi\u00e0 noto: a Maciel nel 2006 era stata inflitta una pena espiatoria e una paternit\u00e0 di Maciel era gi\u00e0 stata riconosciuta dagli stessi Legionari di Cristo. Si trattava di comprendere il rapporto tra la personalit\u00e0 e la vicenda umana di Maciel in quanto fondatore e la Congregazione dei Legionari di Cristo cio\u00e8, per usare le parole della Santa Sede, le \u00abconseguenze nella vita e nella struttura della Legione\u00bb.\nLa visita apostolica certific\u00f2 i delitti di Maciel, permettendo una maggiore comprensione del comunicato del 2006 e della natura canonica di quell'invito a una vita riservata di preghiera e di penitenza e alla rinuncia a ogni ministero pubblico. Ma certific\u00f2 anche \u00abla necessit\u00e0 di ridefinire il carisma della Congregazione dei Legionari di Cristo, preservando il nucleo vero, quello della \"militia Christi\", che contraddistingue l'azione apostolica e missionaria della Chiesa e che non si identifica con l'efficientismo a qualsiasi costo\u00bb.\nI Legionari di Cristo e il Regnum Christi definiscono la loro spiritualit\u00e0 come cristocentrica, ma il cristocentrismo non \u00e8 un carattere originale o peculiare di uno specifico istituto, essendo connaturato alla vita consacrata in quanto tale. La spiritualit\u00e0 dei Legionari di Cristo e del Regnum Christi \u00e8 racchiusa nelle lettere e negli altri scritti attribuiti a Marcial Maciel, e nelle registrazioni di suoi interventi, materiale su cui continua ad avvenire la formazione dei legionari e dei membri consacrati e laici del Regnum Christi. La formazione \u00e8 anche integrazione: tutti hanno l'obbligo di aderire internamente ed esternamente, affettivamente ed effettivamente, alla dottrina del fondatore.\nLe lettere di Maciel sono raccolte in ordine cronologico e non esiste n\u00e9 una loro edizione sistematica, n\u00e9 una loro traduzione completa in lingue diverse dall'originale spagnolo. Regain Network ha sostenuto che la mancanza di una pubblicazione sistematica, in cui si definisca e analizzi il carisma e la spiritualit\u00e0 della congregazione e del Regnum Christi, nasconda la loro mancanza di originalit\u00e0 e la loro labilit\u00e0. I Legionari di Cristo hanno risposto che una pubblicazione sistematica non era possibile finch\u00e9 il fondatore fosse stato in vita, perch\u00e9 la fondazione non poteva considerarsi conclusa.\nLe lettere di Maciel sono distinte in pubbliche (indirizzate a tutti i legionari, consacrati o laici del Regnum Christi) e private (indirizzate a singoli: molte lettere private sono per\u00f2 diventate pubbliche). Maciel non fu l'unico autore delle lettere, ma form\u00f2 un gruppo di redattori che, per scriverle, fecero uso di testi di altri autori cattolici e, per quelle private, anche di informazioni fornite dai direttori spirituali dei destinatari, violando l'obbligo di discrezione. Questi ghostwriter preparavano anche le risposte che Maciel dava nei suoi periodici incontri con i legionari e le consacrate del Regnum Christi. Le domande erano selezionate e preparate in precedenza. Qualcosa di simile successe anche con altri superiori.\nLa missione.\nDubbi furono sollevati anche sulla missione dei Legionari di Cristo e del Regnum Christi. La loro missione \u00e8 l'estensione del Regno di Cristo nella societ\u00e0 secondo le esigenze della giustizia e della carit\u00e0 cristiana. Per\u00f2 gi\u00e0 nel 1942 un sacerdote lucchese, Don Giuseppe Casali, aveva fondato in Italia un'associazione chiamata Regnum Christi, che \u00abriunisce preti e laici che hanno voglia d'impegnarsi per collaborare alla crescita in terra del regno di Dio\u00bb. I dubbi nascono dalle analogie tra la missione e alcune attivit\u00e0 del Regnum Christi e quelle dell'associazione fondata 17 anni prima da Don Casali. L'analogia \u00e8 completata dal fatto che il Regnum Christi di Maciel include la congregazione dei Legionari di Cristo e quindi anch'esso \u00abriunisce preti e laici\u00bb.\nInoltre nella missione e nelle attivit\u00e0 dei Legionari di Cristo e del Regnum Christi si sono verificati nel tempo cambiamenti anche improvvisi e contraddittori, che seguono pi\u00f9 o meno fedelmente i cambi di pontificato e di priorit\u00e0 della Chiesa cattolica. Questa circostanza \u00e8 spiegata dalla congregazione come effetto del carisma di obbedienza al papa, mentre i commentatori indipendenti la spiegano come effetto della strategia di Maciel di cercare la benevolenza dal papa regnante, conquistare simpatie nella Curia Romana e cavalcare le mode religiose del momento, remunerative in termini di donazioni e adesioni.\nIn alcuni casi la congregazione e il Regnum Christi hanno copiato o parassitato attivit\u00e0 di altri, estromettendone i fondatori, come nel caso di Familia.\nLa Santa Sede \u00e8 intervenuta anche sulla conduzione delle attivit\u00e0 di apostolato, dichiarando che l'efficientismo che le caratterizza \u00e8 un elemento estraneo a un'autentica attivit\u00e0 pastorale.\nIl caso Maciel.\nLa prima visita apostolica.\nLe prime accuse contro Maciel risalgono al 1942. Lo si desume da una sua lettera del 1957, inviata da Caracas ai legionari in Roma, in cui si lamenta di essere stato vittima di 15 anni di calunnie. Maciel raccont\u00f2 anche di aver subito tra il 1942 e il 1956 periodiche aggressioni, ad opera di esaltati o di persecutori massoni e comunisti. Solo qualcuna di queste aggressioni \u00e8 documentata. Per i biografi indipendenti, invece, gli aggressori (tra cui almeno un sacerdote) avevano scoperto i suoi abusi.\nNel 1944 il padre di Luis de la Isla (un seminarista minore legionario) denunci\u00f2 Maciel al vescovo di Cuernavaca, Francisco Gonz\u00e1lez Arias (che era zio di Maciel), per aver abusato del ragazzo numerose volte. Inizialmente Gonzalez Arias fu intenzionato a sciogliere la neonata congregazione, ma poi cambi\u00f2 idea e la denuncia non ebbe alcun esito. Luis de la Isla lasci\u00f2 la congregazione, mentre vi rimasero altri due suoi fratelli, Carlos e Jes\u00fas.\nNell'agosto del 1954 un seminarista legionario, Federico Dominguez (che era stato dal 1948 al 1953 il segretario di Maciel), invi\u00f2 una lettera al vicario generale dell'arcidiocesi di Citt\u00e0 del Messico, Francisco Orozco Lomel\u00ec, informando che Maciel faceva uso di sostanze stupefacenti, adottava uno stile di vita non conforme ai voti religiosi; violava l'obbligo di discrezione in materia di coscienza e aveva usato \u00abtrucchi e oscure manovre\u00bb per difendersi dalle accuse dei gesuiti di Comillas. Maciel, con frequenti regali, si era fatto degli amici nella Curia Romana, che lo informavano delle accuse contro di lui. Dominguez rivel\u00f2 che Maciel lo aveva incaricato di raccogliere notizie sulla sua vita, ma che le aveva manipolate in modo da costruire una biografia romanzata, che ne alimentasse il mito. Fu il primo a parlare dell'esistenza di un archivio riservato accanto a quello ufficiale della congregazione.\nNella primavera del 1956 il prefetto della Congregazione per i religiosi, il cardinale Valerio Valeri, sorprese Maciel nella clinica romana Salvator Mundi, dove era ricoverato per una terapia di disintossicazione dalla droga, assistito da due legionari, Juan Jos\u00e9 Vaca e Neftal\u00ed Sanchez.\nIn agosto, Orozco Lomel\u00ed chiese al sacerdote Luis Ferreira Correa, allora vicario generale della congregazione e rettore della scuola apostolica di Citt\u00e0 del Messico, \u00abuna relazione dettagliata\u00bb sul \u00abmodo di procedere e di essere del M.R.P. Maciel\u00bb. Con l'aiuto di Federico Dominguez, Ferreira Correa dattiloscrisse una lettera di 13 pagine, che si apre con la rivelazione della pedofilia di Maciel. Ferreira Correa riporta i nomi di cinque studenti della scuola apostolica vittime dei continui abusi sessuali di Maciel dal 1944, tra cui Luis de la Isla, ma sottolinea che le vittime possono essere pi\u00f9 numerose. Prosegue descrivendo lo stato di grave dipendenza dalla morfina in cui versava Maciel, che si applicava frequenti iniezioni e talvolta si procurava le dosi con false ricette e tramite gli stessi studenti della scuola apostolica.\nFerreira Correa racconta del ruolo della droga nell'apparente carismaticit\u00e0 di Maciel, delle sue frequenti assenze, della sua facilit\u00e0 nel procurarsi falsi passaporti. La tossicodipendenza di Maciel era cos\u00ec grave da non essere un mistero per molti legionari, inclusi alcuni membri del consiglio generale dell'epoca (tra i pi\u00f9 importanti il maestro dei novizi della Casa di Roma Rafael Arum\u00ed e Jorge Bernal, vescovo cattolico dal 1974), ma Maciel era infine riuscito a imporre il silenzio sulle sue condizioni di salute. Ne erano informati anche i fratelli di Maciel: in concreto Blanca Mar\u00eda, Francisco e Olivia, che gli aveva procurato alcune dosi. Ne erano informati l'arcivescovo di Morelia, Luis Mar\u00eda Altamirano y Bulnes, e quello di Yucat\u00e1n, Fernando Ruiz y Sol\u00f3zarno, con i quali Ferreira Correa si era consultato. La relazione informa che Maciel era \u00abmolto noto in determinati circoli sociali di Citt\u00e0 del Messico\u00bb, descrivendolo come una personalit\u00e0 menzognera, manipolatrice e simulatrice, con scarsa propensione per la vita spirituale e religiosa.\nNello stesso mese il vescovo di Cuernavaca, Sergio M\u00e9ndez Arceo, e quello di Citt\u00e0 del Messico, Miguel Dar\u00edo Miranda G\u00f3mez, chiesero con due distinte lettere al segretario della Congregazione per i religiosi della Santa Sede, Arcadio Larraona, la rimozione di Maciel da superiore generale dei Legionari di Cristo e un'inchiesta riguardo tre accuse: tossicodipendenza, abusi sessuali e mendacit\u00e0.\nIl 15 settembre Maciel introdusse nella regola della congregazione il voto privato di discrezione o carit\u00e0. Il voto si aggiungeva ai tre canonici di povert\u00e0, obbedienza e castit\u00e0: vietava ai legionari di criticare l'operato o la persona del superiore (ed a maggior ragione Maciel) e li obbligava ad avvertire il superiore nel caso in cui un confratello lo avesse fatto.\nIl 19 settembre Arcadio Larraona invi\u00f2 la documentazione riguardante Maciel al prosegretario di Stato Domenico Tardini, affinch\u00e9 papa Pio XII ne fosse informato. Il 20 settembre il cardinale Valeri decise la rimozione di Maciel, ma non rese pubblica la decisione. Maciel la nascose, continuando a raccogliere fondi in Spagna e in Messico per la costruzione della Basilica di N.S. di Guadalupe a Roma. La guida della congregazione fu assunta dai sacerdoti legionari Antonio Lagoa e Rafael Arum\u00ed, due ex seminaristi diocesani di Comillas, fedeli a Maciel.\nIn ottobre il cardinale Valeri dispose una visita apostolica, nominando visitatore apostolico Anastasio Ballestrero, superiore generale dei Carmelitani. Nonostante la rimozione, Maciel continu\u00f2 a guidare la congregazione tramite Lagoa e Arum\u00ed. Si informava sulla visita apostolica, violando il divieto di entrare a Roma, cercava di influire sul suo esito e suggeriva dove spostare i seminaristi che sembravano voler collaborare.\nBallestrero non trov\u00f2 riscontri alle accuse, ma defin\u00ec i seminaristi reticenti, a disagio e preventivamente preparati a sostenere il colloquio con lui. Negli anni '90 alcuni di loro, tra i quali Jos\u00e8 Barba e Juan Jos\u00e8 Vaca, dichiararono di aver mentito al visitatore apostolico per devozione a Maciel e per rispetto del voto privato di discrezione o carit\u00e0. Ballestrero scopr\u00ec per\u00f2 irregolarit\u00e0 canoniche e amministrative, consigliando la sostituzione definitiva di Maciel. Consigli\u00f2 inoltre di riportare la congregazione in Messico sotto la supervisione dell'episcopato locale, di nominare un nuovo superiore generale esterno alla congregazione, che fosse unicamente la Santa Sede ad autorizzare l'ingresso di nuovi seminaristi, di modificare radicalmente le Costituzioni e di abolire i voti privati.\nNell'ottobre del 1957 il cardinale Valeri sostitu\u00ec Ballestrero con due nuovi visitatori apostolici, Alfredo Bontempi, rettore del Pontificio Collegio Nepomuceno, e il francescano Polidoro van Vlierberghe, che scrissero relazioni favorevoli a Maciel.\nIl 9 ottobre 1958 Pio XII mor\u00ec e la visita apostolica non giunse mai a una formale conclusione. Il 13 ottobre, durante il periodo di interregno tra la morte di Pio XII e l'elezione di Giovanni XXIII (avvenuta il 28 ottobre), la Congregazione per i religiosi comunic\u00f2 al cardinale Clemente Micara, vicario generale per la diocesi di Roma, che nulla ostava al reintegro di Maciel, seppure con alcune limitazioni e comunque sotto la supervisione di delegati esterni. Fu un provvedimento irrituale, che comunque non sarebbe potuto essere preso durante l'interregno. Il 12 dicembre Micara intervenne all'inaugurazione della basilica di N.S. di Guadalupe e il 6 febbraio del 1959 dispose il reintegro di Maciel senza limitazioni e senza supervisori, ponendo di fatto fine alla visita apostolica.\nAlla base della decisione di Micara c'era il desiderio di costruire nuove chiese a Roma e Maciel era uno dei pochi ad aver il denaro per farlo. Gi\u00e0 alcuni anni prima Maciel gli aveva donato una notevole somma di denaro. Non \u00e8 chiaro se Micara conoscesse le accuse fatte a Maciel. Un rapporto della Curia romana del 1962 afferm\u00f2 che la visita apostolica non era potuta procedere oltre per \u00able raccomandazioni e l'intervento di alte personalit\u00e0\u00bb. Un altro rapporto del 1964 afferm\u00f2 che \u00able conclusioni sembrano non corrispondere alla logica dei fatti\u00bb.\nIl provvedimento disciplinare del 2006.\nIl sacerdote legionario Juan Jose Vaca fu il superiore provinciale degli USA dal 1971 al 1976. Nel 1976, nel lasciare la congregazione, scrisse una lunga lettera a Maciel, rinfacciandogli 13 anni di abusi sessuali iniziati quando era adolescente. La lettera conteneva anche una lista di altri 20 seminaristi legionari, anche loro vittime di abusi sessuali da parte di Maciel. Quattro di questi sono tra gli otto ex legionari che accuseranno Maciel nel 1997. Nel 1978 e nel 1989 Vaca rinnov\u00f2 le stesse accuse in due esposti riservati inviati alla Santa Sede, che non ebbero alcun esito.\nNel 1995, un mese prima di morire, un altro legionario, Juan Manuel Fernandez, gi\u00e0 rettore dell'universit\u00e0 Anahuac dal 1981 al 1984, dett\u00f2 una memoria al sacerdote Alberto Athi\u00e8, che lo assisteva durante il ricovero, accusando anche lui Maciel di abusi sessuali. Athi\u00e8 gli promise che si sarebbe fatto carico di ottenere giustizia.\nNel 1997 due giornalisti statunitensi, Jason Berry e Gerald Renner, raccolsero in un articolo pubblicato sul Hartford Courant le testimonianze di una decina di ex legionari. Essi accusarono Maciel di aver abusato sessualmente di loro e di un'altra decina di seminaristi (gli abusi iniziarono quando erano minorenni) e di aver assolto alcuni di loro in confessione, violando il canone 977 del codice di diritto canonico. Pochi mesi dopo, due di loro, contattati dai legionari, ritrattarono le accuse, mentre altri otto ripetettero le stesse accuse in una lettera indirizzata a papa Giovanni Paolo II. L'anno successivo incaricarono l'avvocato canonista Martha Wegan di istruire presso la Congregazione per la dottrina della fede il processo canonico contro Maciel.\nAthi\u00e9 nel frattempo fece avere al prefetto della Congregazione per la dottrina della fede, il cardinale Joseph Ratzinger, il resoconto del suo colloquio con Fernandez, tramite Carlos Talavera, vescovo di Coatzacoalcos (Messico). Ratzinger rispose che il caso era delicato per le amicizie di Maciel nella Curia romana e che bisognava avere la pazienza di attendere il momento opportuno per istruire il processo canonico.\nMaciel neg\u00f2 le accuse e altrettanto fece nel 2002. Contemporaneamente inizi\u00f2 una campagna di delegittimazione degli accusatori, definiti ex legionari ingrati e rancorosi. Maciel pot\u00e9 contare anche sull'appoggio dell'allora Segretario di Stato, il cardinale Angelo Sodano, che intervenne personalmente per bloccare il processo canonico.\nNel 2004 il sacerdote legionario Patricio Cerda consegn\u00f2 un dossier al cardinale Jorge Medina Estevez, prefetto emerito della Congregazione per il culto divino e la disciplina dei sacramenti. Nel suo dossier Cerda aveva raccolto quesiti su alcune norme delle Costituzioni, che sembravano contrarie al diritto canonico e le testimonianze di almeno otto casi di pedofilia compiuti da legionari e consacrati laici del Regnum Christi. Lo stesso Cerda era stato testimone di uno di questi abusi. In alcuni casi gli autori erano recidivi: le loro tendenze erano note ai superiori della congregazione, che non li avevano denunciati n\u00e9 alla Santa Sede, n\u00e9 alle autorit\u00e0 civili, e si erano limitati a trasferirli senza provvedimenti disciplinari. Il dossier conteneva anche le testimonianze di altri legionari sull'abilit\u00e0 di Maciel e di altri superiori nel conquistarsi le simpatie e l'amicizia di prelati influenti della Curia romana con regali e favori. Queste amicizie erano molto utili, quando arrivavano alla Santa Sede denunce su abusi sessuali o pratiche amministrative improprie che riguardavano Maciel o la congregazione. Il dossier di Cerda confermava a distanza di 50 anni il contenuto della lettera di Dominguez del 1954 e di quella di Ferreira Correa del 1956.\nMedina Estevez fece in modo che Cerda fosse ricevuto da Ratzinger. Verso la fine del 2004 Ratzinger ottenne da Giovanni Paolo II l'autorizzazione a riaprire il caso Maciel e incaric\u00f2 delle indagini il promotore di giustizia Charles Scicluna.\nNel gennaio del 2005 Maciel lasci\u00f2 la carica di direttore generale dei Legionari di Cristo: gli successe Alvaro Corcuera. Nel maggio dello stesso anno i Legionari di Cristo resero pubblico un fax della Segreteria di Stato della Santa Sede, allora guidata dal cardinale Angelo Sodano. La Segreteria di Stato informava che non era in corso, n\u00e9 era previsto nessun processo canonico contro Maciel. Il fax era privo di firma. In realt\u00e0 l'indagine dipendeva dalla Congregazione per la dottrina della fede e non dalla Segreteria di Stato, ed era regolarmente in corso.\nL'indagine di Scicluna dur\u00f2 poco pi\u00f9 di un anno e raccolse le testimonianze di almeno 30 ex seminaristi legionari, che accusavano Maciel di abusi sessuali e psicologici. Nel frattempo Ratzinger successe a Giovanni Paolo II con il nome di Benedetto XVI. Il 19 maggio 2006, il successore di Ratzinger alla guida della Congregazione per la dottrina della fede, il cardinale William Joseph Levada, sulla base della relazione di Scicluna, tenendo conto sia dell'et\u00e0 avanzata di Maciel, sia della sua salute cagionevole, decise di rinunciare al processo canonico e di invitarlo ad una vita riservata di preghiera e di penitenza e alla rinuncia ad ogni ministero pubblico. Il comunicato della Santa Sede non specificava se l'indagine di Scicluna avesse accertato l'autenticit\u00e0 delle accuse, ma faceva intendere che erano state ritenute credibili e dichiarava che la decisione era stata personalmente approvata da Benedetto XVI. Si trattava di una sospensione \"a divinis\". Il comunicato terminava ringraziando i Legionari di Cristo e il Regnum Christi per il loro benemerito apostolato, indipendentemente dalla persona di Maciel.\nI Legionari di Cristo emisero a loro volta un comunicato, in cui si affermava che Maciel ribadiva la sua innocenza e accettava le disposizioni della Santa Sede \"con fede, con totale serenit\u00e0 e con tranquillit\u00e0 di coscienza, sapendo che si tratta di una nuova croce che Dio, il Padre della Misericordia, ha permesso che soffra e dalla quale otterr\u00e0 molte grazie per la Legione di Cristo e per il Movimento Regnum Christi\".\nIl provvedimento fu presentato ai legionari e ai laici del Regnum Christi come un'ulteriore persecuzione contro Maciel, una specie di nuova \"grande benedizione\", di cui Benedetto XVI era ignaro complice.\nNel marzo del 2010 Scicluna, in un'intervista al quotidiano Avvenire, conferm\u00f2 che il provvedimento della Santa Sede era stato una condanna e che in nessun modo la rinuncia al processo e l'emanazione di provvedimenti amministrativi e disciplinari (come l'obbligo a condurre una vita ritirata e di preghiera a motivo dell'et\u00e0 avanzata degli accusati) potevano essere considerati delle assoluzioni.\nNonostante il divieto della Santa Sede, Maciel conserv\u00f2 il controllo della congregazione fino a quando negli ultimi tempi non ebbe una progressiva demenza senile. Continu\u00f2 a visitare varie case dei Legionari di Cristo e delle consacrate laiche del Regnum Christi, finch\u00e9 le condizioni di salute non lo costrinsero a risiedere in Florida (a Miami, o secondo altre versioni a Jacksonville), spesso in compagnia della figlia che vive in Spagna e di sua madre.\nIl culto della personalit\u00e0.\nLa devozione al fondatore fa parte della spiritualit\u00e0 degli ordini religiosi cattolici. Maciel la trasform\u00f2 in un culto della sua personalit\u00e0. Volle che ogni suo atto come fondatore fosse fotografato e filmato. Ogni sua parola doveva essere registrata. Fece fondare una casa cinematografica per produrre documentari sulla sua vita e filmati promozionali. Tutto doveva essere costantemente riproposto ai legionari e ai laici del Regnum Christi e conservato in un archivio dedicato alla storia della congregazione e del suo fondatore. La sua casa natale a Cotija de la Paz fu trasformata in un museo. I legionari e i laici del Regnum Christi lo veneravano come un santo vivente e si riferivano a lui chiamandolo \"Nuestro Padre\" o \"M\u00f2n P\u00e9re\". Il culto della personalit\u00e0 fece s\u00ec che essi alimentassero a loro volta il mito. Tra loro un ruolo fondamentale lo svolsero i legionari Rafael Arum\u00ec e Alfredo Torres.\nMaciel si serv\u00ec anche della madre Maura Degollado per alimentare il culto della sua personalit\u00e0. I legionari e i laci del Regnum Christi la chiamavano \"Mam\u00e0 Maurita\", quasi fosse la loro madre. Fece anche iniziare la sua causa di beatificazione, che continua tuttora. Incaric\u00f2 un legionario di scriverne una biografia e di raccogliere notizie di miracoli attribuiti alla sua intercessione.\nI figli.\nA Marcial Maciel \u00e8 attribuita la paternit\u00e0 di sei figli, cinque biologici e uno adottivo, nati dalle relazioni con quattro donne diverse. I Legionari di Cristo hanno riconosciuto la paternit\u00e0 per tre di loro.\nA met\u00e0 del 2008 il Direttore generale dei Legionari di Cristo, Alvaro Corcuera, inizi\u00f2 a visitare le case della congregazione e delle consacrate laiche del Regnum Christi, per informare che Maciel aveva avuto una relazione con una donna, da cui nel 1988 era nata una figlia. Nel febbraio del 2009 la congregazione rese pubblica la notizia che iniziava a circolare in rete. La madre della ragazza dichiar\u00f2 in un'intervista di essere stata minorenne quando conobbe Maciel.\nLa ragazza e la madre dispongono in Spagna di un patrimonio immobiliare valutato tra gli 8 e i 12 milioni di euro, fatto acquistare da Maciel tra il 1984 e il 1995 tramite il sacerdote legionario Alfredo Torres, distraendo fondi dai beni della congregazione. Tra la congregazione e la madre della ragazza c'\u00e8 stato un accordo extragiudiziale gi\u00e0 prima della morte di Maciel, che ha assicurato loro un'ulteriore rendita vitalizia ed altre importanti propriet\u00e0 in cambio del loro silenzio.\nNell'agosto del 2009 un avvocato messicano, Jos\u00e8 Bonilla, dichiar\u00f2 alla CNN di rappresentare tre ragazzi messicani, che sostengono anche loro di essere figli di Maciel. L'avvocato rivel\u00f2 l'esistenza di altri due figli, una ragazza francese gi\u00e0 deceduta e un ragazzo inglese. Nel settembre dello stesso anno Bonilla, la madre e i tre ragazzi incontrarono il visitatore apostolico incaricato del Messico.\nNel marzo del 2010 la madre e i ragazzi comparvero in un'intervista dell'emittente radiofonica messicana Noticias MVS, ripresa anche dalla CNN. La madre chiar\u00ec che, dei tre ragazzi, solo due erano figli naturali di Maciel, mentre il maggiore (frutto di una precedente relazione della donna) era stato adottato. Uno dei ragazzi accus\u00f2 Maciel di aver abusato sessualmente di lui quando aveva 7 anni. I Legionari di Cristo accusarono la donna e i ragazzi di aver tentato di estorcere loro del denaro.\nL'avvocato Bonilla dichiar\u00f2 che la presunta estorsione era una richiesta di indennizzo stragiudiziale prevista dalle leggi messicane, ma declin\u00f2 il patrocinio dei ragazzi. Il caso arriv\u00f2 alla Camera dei deputati messicana: alcuni deputati dei tre principali partiti di governo e di opposizione sollecitarono l'apertura di un'inchiesta federale sui Legionari di Cristo, mentre altri (i cui figli frequentavano scuole della congregazione) preferirono non prendere posizione.\nAlle madri dei suoi figli Maciel si present\u00f2 con false identit\u00e0, sotto le quali i suoi figli furono registrati alla nascita. Nessuna, almeno per un certo periodo, sapeva chi fosse realmente, n\u00e9 che fosse un sacerdote.\nLa seconda visita apostolica.\nNel marzo del 2009 la Segreteria di Stato della Santa Sede annunci\u00f2 l'invio di una visita apostolica ai Legionari di Cristo, cio\u00e8 l'inizio di un'indagine sulla vita nella congregazione, le sue Costituzioni e la sua amministrazione. La decisione fu interpretata come una valutazione della Santa Sede sull'incapacit\u00e0 dei legionari di risolvere da soli gravi problemi interni, perch\u00e9 la portata della visita apostolica andava molto oltre gli scandali sessuali di Maciel.\nFurono nominati cinque visitatori apostolici: Ricardo Watty Urquidi, vescovo di Tepic, per il Messico; Charles Joseph Chaput, arcivescovo di Denver, per gli Stati Uniti; Giuseppe Versaldi, vescovo di Alessandria, per l'Italia; Ricardo Ezzati Andrello, arcivescovo di Concepci\u00f3n, per il centro e sud America; Ricardo Bl\u00e1zquez P\u00e9rez, arcivescovo di Valladolid, per l'Europa. La visita apostolica inizi\u00f2 ufficialmente nel luglio del 2009 e si concluse nel maggio del 2010, con la decisione di commissariare la congregazione.\nIl lavoro dei visitatori apostolici non fu facile, sia per il grande numero di legionari e laici del Regnum Christi che chiesero di parlare con loro, sia per l'atteggiamento della congregazione, che, al di l\u00e0 delle apparenze e delle dichiarazioni ufficiali, non collabor\u00f2 con \"la verit\u00e0 e la trasparenza, in un clima di dialogo fraterno e costruttivo\" richiesti dalla Segreteria di Stato.\nLa \"teoria del pedofilo solitario\".\nIl 25 marzo 2010 i superiori generali e provinciali dei Legionari di Cristo emisero un comunicato \"Sulle presenti circostanze della Legione di Cristo e del Movimento Regnum Christi\".\nVi si ammise per la prima volta che Maciel era stato un pedofilo (aveva compiuto abusi sessuali ripetuti e continuati su seminaristi della congregazione), aveva avuto \"una relazione prolungata e stabile con una donna\", da cui era nata una figlia (gi\u00e0 riconosciuta nel 2009) e aveva avuto altri due figli dalla relazione con un'altra donna (intervistati dalla radio messicana Noticias MVS poche settimane prima).\nIl comunicato, concordato con i legali e gli esperti di comunicazione della congregazione fu un primo passo verso la verit\u00e0. Conteneva per\u00f2 omissioni e punti controversi. Esso ribadiva la cosiddetta \"teoria del pedofilo solitario\": la crisi profonda della congregazione era dovuta unicamente ed esclusivamente agli atti del suo fondatore e quindi, rimossa la sua figura, tutto si sarebbe risolto.\nIl comunicato serviva anche a non esporre la congregazione a richieste di risarcimento da parte delle vittime ed a depistare dal reale oggetto della visita apostolica (che era la congregazione e non Maciel). Inoltre per evitare il commissariamento e la sostituzione dei superiori, fu proposta la convocazione di un capitolo generale straordinario.\nNonostante il comunicato, non cambi\u00f2 l'atteggiamento verso le vittime di Maciel diffuso all'interno della congregazione e presso i laici del Regnum Christi.\nIl caso oltre Maciel.\nBugie, silenzi e complicit\u00e0.\nLa congregazione dei Legionari di Cristo era un eccellente biglietto da visita per Maciel: moderna ed insieme ortodossa, in continua espansione in tempi di crisi delle vocazioni, iperattiva sul piano pastorale e capace di raccogliere notevoli finanziamenti. Dietro questa facciata, Maciel nascose la sua doppia vita di pedofilo e di tossicodipendente, le sue relazioni sentimentali, le sue paternit\u00e0, l'abuso dei beni della congregazione e gli abusi amministrativi e psicologici denunciati da ex legionari ed ex consacrate laiche del Regnum Christi.\nMaciel per\u00f2 non avrebbe potuto vivere e nascondere la sua doppia vita per oltre 60 anni, se non avesse goduto di complicit\u00e0, protezioni, coperture ed omert\u00e0 all'interno e all'esterno dei Legionari di Cristo e del Regnum Christi. I suoi accusatori, i biografi indipendenti e la stampa le hanno sempre denunciate, trovando autorevole conferma nel comunicato con cui il 1\u00ba maggio 2010 la Santa Sede annunci\u00f2 l'esito della seconda visita apostolica.\nNon \u00e8 facile distinguere chi (ovviamente ignorando la verit\u00e0) nutr\u00ec una sincera ammirazione per Maciel e la sua congregazione, da chi (conoscendo o no la verit\u00e0) difese e copr\u00ec Maciel, nascondendo informazioni, ostacolando il processo canonico e vanificando le visite apostoliche, perch\u00e9 c'era con lui, con altri superiori della congregazione e con alcuni legionari uno scambio di favori e regali. Questa rete di protezione \u00e8 in parte ancora attiva.\nAll'interno della congregazione.\nNel febbraio del 2009, il portavoce in Italia della congregazione, il sacerdote legionario Paolo Scarafoni, comunic\u00f2 il riconoscimento di una figlia di Maciel, ribadendo che nessuno sapeva nulla, che erano fatti emersi di recente e che parlare di doppia vita di Maciel era un'affermazione che non si poteva condividere.\nAnche dopo il riconoscimento di una figlia di Maciel, all'interno della congregazione e del Regnum Christi fu diffusa una \"versione ufficiale\" che non corrispondeva alla verit\u00e0. In nessuna comunicazione (nemmeno nel comunicato del 25 marzo 2010) furono indicati i reali motivi dell'invio della seconda visita apostolica, n\u00e9 essa fu comunicata nella sua realt\u00e0 di ispezione vaticana. I legionari ricevettero invece una FAQ di risposte predefinite da dare a chiunque facesse loro domande sulla questione, compresi i visitatori apostolici. La nomina del delegato apostolico non fu presentata come un commissariamento, ma come un segno dell'affetto del Papa per la congregazione.\nNell'agosto del 2009, l'avvocato messicano Jos\u00e8 Bonilla dichiar\u00f2 alla CNN che alcuni superiori dei Legionari di Cristo (tra cui Alvaro Corcuera, Luis Garza ed Evaristo Sada) e i legionari pi\u00f9 vicini a Maciel (in particolare i segretari personali) erano al corrente della doppia vita di Maciel da molti anni.\nNel novembre del 2009 il vicario generale dei Legionari di Cristo, Luis Garza, conferm\u00f2 la tesi di Jos\u00e8 Bonilla. In una conferenza riservata ai legionari, Garza rivel\u00f2 che alcuni superiori e i legionari pi\u00f9 vicini a Maciel conoscevano la verit\u00e0 almeno dagli anni '90. In un successivo colloquio con alcune consacrate laiche del Regnum Christi, Garza aggiunse che la doppia vita di Maciel era nota ad alcuni legionari, tra cui Alfredo Torres, John Devlin e il superiore generale Alvaro Corcuera. Il resoconto del colloquio fu pubblicato solo nel luglio del 2010 e ne esiste una registrazione.\nLo stesso superiore generale Alvaro Corcuera ammise nel 2010 di essere a conoscenza delle paternit\u00e0 di Maciel dal 2005 e di averle nascoste ai legionari, affinch\u00e9 potessero essere gradualmente preparati alla scioccante notizia.\nNel giugno del 2010 la rivista spagnola Intervi\u00f9 pubblic\u00f2 due foto datate 3 maggio 2005 che ritraggono Marcial Maciel in abiti civili in compagnia della figlia Norma, della madre, di due sacerdoti legionari, Marcelino de Andres e Jesus Quirce (rettore dell'universit\u00e0 Anahuac del Norte) e di alcune consacrate laiche del Regnum Christi. Le foto erano gi\u00e0 state pubblicate dalla rivista spagnola Quien. Norma ha studiato in due universit\u00e0 dei legionari, la Francisco de Vitoria a Madrid e proprio l'Anahuac del Norte.\nAll'esterno della congregazione.\nMolto delicata \u00e8 la questione degli amici influenti che Maciel ebbe e che i Legionari di Cristo hanno ancora nella Curia romana. Il seminarista legionario Dominguez, nella sua lettera del 1954, scrisse dell'abitudine di Maciel di procurarsi queste amicizie con favori e regali. Questa abitudine divenne nel tempo una strategia aziendale.\nGiovanni Paolo II fu dal 1979 al 1999 un sostenitore di Maciel e dei legionari. Questo sostegno fu un ostacolo alla sua causa di beatificazione: la Congregazione per le Cause dei Santi cerc\u00f2 di stabilire quanto Papa Wojtyla fosse informato delle accuse contro Maciel. Il suo segretario personale e vescovo di Cracovia, Stanis\u0142aw Dziwisz, \u00e8 stato sempre molto vicino ai legionari e ha filtrato alcune informazioni. Bisogna inoltre tener presente che nella Polonia comunista l'accusa di pedofilia era uno dei mezzi usati dal regime per diffamare sacerdoti scomodi. Dal 1999 l'atteggiamento di Giovanni Paolo II nei confronti di Maciel cambi\u00f2 e nel 2004 autorizz\u00f2 la Congregazione per la dottrina della fede a riaprire le indagini che portarono alla sanzione disciplinare del 2006.\nNell'aprile del 2010, Jason Berry, il giornalista che con Gerald Renner riapr\u00ec nel 1998 il caso Maciel, scrisse due articoli sul National Catholic Reporter, descrivendo un uso diffuso da parte dei Legionari di Cristo di regali in beni e denaro ad alcuni prelati della Curia romana. Berry, le cui fonti erano ex legionari (alcuni sono dichiarati) cit\u00f2 l'ex Segretario di Stato di Giovanni Paolo II il cardinale Angelo Sodano, il suo ex segretario personale Stanis\u0142aw Dziwisz e due ex prefetti della Congregazione per gli istituti di vita consacrata e le societ\u00e0 di vita apostolica, i cardinali Eduardo Mart\u00ednez Somalo e Franc Rod\u00e9. Denaro fu offerto anche all'allora cardinale Ratzinger, che non lo accett\u00f2. I prelati che accettavano le attenzioni della congregazione erano definiti \"amigos de la Legion\".\nAngelo Sodano fu uno dei pi\u00f9 forti sostenitori di Maciel. Nel 2010 First Things (un'importante rivista cattolica statunitense) accus\u00f2 Sodano di aver ricevuto per molti anni soldi e benefit dai legionari per i suoi progetti e di aver bloccato nel 1998 le inchieste sugli scandali sessuali di Maciel. First Things ne chiese espressamente le dimissioni o la rimozione dalla carica di decano del collegio cardinalizio.\nFranc Rode fu un amico personale di Maciel ed \u00e8 ancora molto vicino ai legionari. Per questo la seconda visita apostolica del 2009 fu inviata dalla Segreteria di Stato e non (come avrebbe dovuto essere) dalla Congregazione che egli presiedeva. Rod\u00e8 fu comunque uno dei cardinali chiamato ad assumere la decisione finale al termine della seconda visita apostolica e si adoper\u00f2 per evitare lo scioglimento della congregazione.\nL'amministrazione.\nL'avvocato Jos\u00e9 Bonilla rivel\u00f2 nell'agosto del 2009 che Maciel aveva aperto un trust fund presso una banca delle Bahamas per le necessit\u00e0 dei suoi tre figli messicani. L'uso a fini personali dei beni della congregazione da parte di Maciel fu denunciato anche da alcuni ex legionari, tra cui un ex amministratore, Steven Fichter. Lo stesso Luis Garza ha raccontato che Maciel aveva un fondo personale di 20.000 dollari al mese e l'uso di due carte di credito su conti della congregazione senza dover giustificare le spese.\nIl posto di Maciel nella Legione.\nIl 25 marzo 2010 la leadership legionaria riconobbe alcuni delitti di Maciel e dichiar\u00f2 di non poter \u00abguardare la sua persona come modello di vita cristiana o sacerdotale\u00bb. Il 9 luglio 2010 il cardinale Velasio De Paolis assunse l'incarico di delegato pontificio per i Legionari di Cristo.\nEppure fino al 6 dicembre 2010 Maciel continu\u00f2 a essere proposto come modello sacerdotale e fonte della spiritualit\u00e0 dei legionari e del \"Regnum Christi\". Le registrazioni delle sue conferenze (note come \"La voz del fundador\") erano fatte periodicamente ascoltare ai religiosi e ai consacrati del \"Regnum Christi\", e la persona di Maciel o parti degli scritti a lui attribuiti erano usati nelle omelie, negli esercizi spirituali, in conferenze comunitarie e in altre occasioni.\nIl 6 dicembre 2010 il direttore generale dei Legionari di Cristo, Alvaro Corcuera, col consenso del card. De Paolis, ha firmato un \"Decreto su criteri e disposizioni relazionati con la persona del P. Marcial Maciel, L.C.\", che disponeva alcune restrizioni nelle relazioni istituzionali ed esterne, ma lasciava nella pratica le cose come prima a livello privato e interno.\nIl culto della personalit\u00e0 di Maciel si trova negli atti capitolari, dove si afferma che la missione identitaria dei legionari \u00e8 rimanere \"fedeli in amore e obbedienza al carisma del fondatore\" e \"riflettere integralmente lo spirito del fondatore\".\nVerso la fine del 2009, il segretario generale Evaristo Sada fece pubblicare \"Cristo al Centro\" (una raccolta di meditazioni espressive del carisma e della spiritualit\u00e0) e un nuovo libretto di preghiere per i laici del Regnum Christi, che continuavano a raccogliere brani di lettere e preghiere attribuite a Maciel, cancellando solo ogni riferimento a Maciel."}
{"id": "751469", "revid": "602919", "url": "https://it.wikipedia.org/wiki?curid=751469", "title": "Jean Mouton", "text": "Fu famoso per la raffinatezza dei suoi mottetti, fra i migliori del suo tempo, e per essere stato il maestro di Adrian Willaert, il fondatore della scuola veneziana.\nBiografia.\nNacque nel 1459 o qualche anno prima, ma le notizie sulla sua vita, cos\u00ec come per tutti i compositori di questo periodo, sono molto lacunose. Si presume che fosse nato in un villaggio vicino alla citt\u00e0 di Boulogne-sur-Mer. Molto probabilmente ebbe un primo incarico presso la collegiata di Nesle, vicino ad Amiens, nel 1477; divenne maestro di cappella nel 1483 e intorno a questa data prese i voti. Nel 1500 faceva parte del coro della cattedrale di Amiens, ma gi\u00e0 l'anno successivo era attivo a Grenoble con il titolo di maestro in \"organo et plano cantu\"; lasci\u00f2 questo incarico nel 1502 per entrare al servizio della regina Anna di Bretagna: divenuto il pi\u00f9 importante musicista della corte francese, ove rimase per il resto della sua vita attiva, compose musiche per le principali occorrenze, nascite, matrimoni, incoronazioni, elezioni papali e morte di sovrani. \nScrisse fra l'altro un mottetto, \"Christus vincit\", in occasione dell'elezione del papa Leone X nel 1513: per ringraziarlo, il pontefice gli confer\u00ec una onorificenza, che venne consegnata al musicista due anni dopo, durante un incontro a Bologna fra il re di Francia e il papa a seguito della battaglia di Marignano. Questo viaggio in Italia fu il primo e probabilmente l'unico di Mouton fuori dalla Francia. \nDopo aver incontrato Mouton, presumibilmente fra il 1517 e il 1522, il teorico musicale svizzero Glareano lo elogi\u00f2 calorosamente, scrivendo fra l'altro che \"tutti hanno sue partiture\". Glareano us\u00f2 diversi esempi tratti da composizioni di Mouton nel suo importante trattato \"Dodecachordon\".\n\u00c8 possibile che Mouton abbia redatto di proprio pugno la raccolta manoscritta nota come \"Codice Medici\", una delle fonti primarie della musica di inizio Cinquecento; creato per Leone X (al secolo Giovanni de' Medici, settimo figlio di Lorenzo il Magnifico), il \"Codice Medici\" \u00e8 oggi conservato presso la Biblioteca Medicea Laurenziana di Firenze.\nSi considera molto probabile, anche se non se ne hanno prove certe, che Mouton abbia composto le musiche per l'incontro fra Francesco I e Enrico VIII al \"Campo del Drappo d'Oro\", fra il 7 e il 24 giugno 1520. \nNegli ultimi anni, Mouton si stabil\u00ec a San Quintino, dove divenne canonico, forse prendendo il posto lasciato libero da Loyset Comp\u00e8re, morto nel 1518. A San Quintino Mouton mor\u00ec a sua volta quattro anni dopo e l\u00e0 fu sepolto.\nLa sua musica.\nMouton fu molto influente sia come compositore sia come insegnante. Come conseguenza della sua posizione a corte, sono numerose le composizioni di Mouton che ci sono state tramandate: esse furono infatti diffuse su larga scala, copiate ed archiviate. Il famoso editore italiano Ottaviano Petrucci stamp\u00f2 un intero volume di messe di Mouton: si tratta della prima raccolta edita a stampa di opere di un solo compositore.\nLo stile di Mouton ha qualche affinit\u00e0 con quello di Josquin Desprez nell'elaborazione polifonica, anche se Josquin \u00e8 indiscutibilmente superiore al collega per la vivacit\u00e0 e la freschezza dell'invenzione; la polifonia di Mouton \u00e8 prevalentemente omoritmica, laddove Josquin ricorre a un pi\u00f9 ampio ventaglio di soluzioni. Contrappuntista straordinario e al tempo stesso sensibile all'elemento melodico, Mouton pu\u00f2 essere considerato uno dei pi\u00f9 grandi compositori della sua epoca.\nPer tutto il corso della sua esistenza Mouton fu oggetto di grande stima e rispetto da parte dei suoi contemporanei e dei suoi nobili mecenati. La sua musica fu ristampata e continu\u00f2 suscitare l'interesse di altri compositori fino al tardo XVI secolo, specialmente due gioiosi mottetti natalizi, \"Noe, noe psallite noe,\" e \"Quaeramus cum pastoribus\", che vari musicisti usarono successivamente come base per comporre messe.\nLe sue opere.\nDella produzione di Mouton ci sono pervenuti 9 Magnificat, 16 messe, 20 chanson e pi\u00f9 di 100 mottetti. Segue un elenco parziale."}
{"id": "751471", "revid": "287204", "url": "https://it.wikipedia.org/wiki?curid=751471", "title": "Palermo di Santa Margherita", "text": "I Palermo sono un'antica famiglia storica siciliana.\nLa famiglia ebbe la baronia di Santa Margherita (Messina) nel 1340, con il barone di Vallelonga, Luigi Giacomo, detto Aloisio, \"regio familiare\" e \"gentiluomo di camera\" il 29 marzo 1397, \"gran coppiere\" del regno d'Aragona, con carica ereditaria.\nLa baronia venne elevata a principato nel 1708 dal re Filippo V di Spagna, con don Giovanni V Palermo e Maniace Crisafi, decimo barone e primo principe di Santa Margherita. I Palermo ebbero anche il feudo di Martini, una baronia che rivest\u00ec particolare importanza nella storia feduale e amministrativa della Sicilia in quanto la famiglia ne ebbe la concessione come par\u00eca del Regno di Sicilia: ci\u00f2 consent\u00ec loro l'accesso alla Camera dei pari.\nGli ammiragli.\nSecondo gli storici della feudalit\u00e0 siciliana i Palermo furono gi\u00e0 nobili sotto il dominio normanno, nell'XI secolo: in un diploma normanno del 1066 dello storico d'Arrigo, l'ammiraglio Giovanni Giacomo (di) Palermo viene qualificato \"nobilis Messanensis, nobilitate clarus\" e in uno aragonese del 29 marzo 1397 si riconosceva la \"regia familiarit\u00e0\" al primo barone di Santa Margherita, Luigi Giacomo Palermo, e la famiglia viene gi\u00e0 definita \"di vetusta nobilt\u00e0\". Le origini della famiglia risalirebbero agli arconti ed ammiragli \"di Palermo\" dell'epoca bizantino-araba in Sicilia, e rimonterebbero ai principi di Antiochia. Riconoscono concordemente quale capostipite\nIl ceppo originario.\nIl primo febbraio 1240 l'imperatore Federico II concesse al maestro Roberto de Panhormo e ai suoi eredi tre tenimenti di terre, dei quali uno in \u00ab\"contrata Canni prope Panhormum tenimentum casalis ditti Rachalsarcadi, tenimentum casalis Capacis et tenimentum Montis Colubrini posita infra tenimentum casalis et tenimenti Carini et alios pecios terrarum in contrata fluminis Animarat et portam maris Panhormi, alium pecium terre extra portam Thermarum Panormi\"\u00bb\nLa famiglia Palermo di Santa Margherita godeva del privilegio della sepoltura nel duomo di Messina, dove lo scultore Antonello Gagini, nel 1525, scolp\u00ec il monumentale sarcofago marmoreo del patrizio messinese don Cristoforo Palermo di Santa Margherita, andato distrutto nel terremoto del 1908.\nLa famiglia, nelle linee sotto elencate, risulta iscritta nell'Elenco ufficiale della nobilt\u00e0 italiana del 1922.\nI Palermo si sono divisi in molti rami nel corso dei secoli tra cui si ricordano quelli dei marchesi Palermo di Calorendi, dei baroni Palermo di Grotteria, dei baroni Palermo di Lazzarino, dei baroni Palermo di Monteleone e conti Palermo di Casandola a Malta\nI Palermo di Calorendi.\n I Palermo di Calorendi si distaccarono dal ceppo comune con don Giuseppe Palermo e Staiti, dei principi di Santa Margherita, cavaliere dell'Ordine di Malta, figlio di don Giovanni Palermo e Arezzo e di donna Lavinia Staiti e Spadafora. Giuseppe venne nominato nel 1745 marchese di Calorendi dal re Carlo III di Borbone\nI Palermo di Malta.\nI Palermo di Malta si distaccarono dai precedenti con don Calcedonio Palermo e Spadaro, figlio di Raimondo I Palermo e Balsamo dei principi di Santa Margherita e di Francesca Paola Stagno Navarra Muscati della Bahiria, ultima contessa di Casandola. La famiglia Stagno Navarra per\u00ec interamente sotto le macerie del disastroso terremoto di Messina del 1908, con don Giuseppe Stagno Navarra, 5\u00ba Conte della Bahria e 6\u00ba Conte di Casandola (1842-1908), la moglie donna Concetta Bozzo Ziniti e i figli don Giuseppe, don Alfredo e don Paolo;. Questo ramo ha adottato lo stemma della famiglia Stagno Navarra Muscati della Bahria.\nI Palermo di Grotteria.\nI Palermo di Grotteria si distaccarono nel XV secolo dalla linea originaria dei baroni di Santa Margherita con Giovan Tommaso Palermo di Santa Margherita, patrizio di Messina, figlio di \"don Salvo I Palermo, terzo barone di Santa Margherita\" nel 1430.\nTra i suoi discendenti si ricordano:\nI Palermo di Lazzarino.\nI Palermo di Lazzarino si distaccarono dalla linea originaria nel XVII secolo con \"fra Diego Palermo di Santa Margherita, cavaliere dell'Ordine di Malta\" (8 novembre 1643), per il quale fu gran priore di Messina, Bal\u00ec di Venosa. Era figlio di \"don Giovanni IV Palermo e Sedegno, ottavo barone di Santa Margherita, nobile di Scicli\", giurato e capitano di Modica.\nIl suo pronipote, \"don Vito Saverio Palermo e Manno dei principi di Santa Margherita, cavaliere dell'Ordine di Malta, barone di Lazzarino, barone di Bertolino e di Maragani (AG)\" (Sciacca 1832 - Girgenti 1896), fu poeta e drammaturgo (dramma \"Margherita Peralta\"). Gli viene attribuita l'ideazione e la costruzione del Baglio Maragani.\n\"Girolamo Palermo dei principi di Santa Margherita e dei baroni di Lazzarino\", fu vescovo di Mazara del Vallo nel 1759, giudice dell'Apostolica Legazia coll'aggregamento poi dell'abbazia di Santa Maria di Terrana nel 1764, ed infine arcivescovo di Laodicea.\nA Sciacca \"don Gaspare Palermo dei principi di Santa Margherita, barone di Lazzarino\", fece ristrutturare il palazzo Palermo nel 1860 (come si legge al di sopra del portone).\nSopra Sciacca, a sud di Rocca Nadone, esiste ancora la \"Casa fattoria del feudo Lazzarino\", tipico esempio di architettura barocca. L'edificio oltre ai locali destinati alle necessit\u00e0 dell'azienda agricola e a quelli per il feudatario e la sua famiglia, comprendeva un oratorio edificato nel 1800 per ospitarvi la tomba della madre, Brigida Manno. Gli appartennero gli ex feudi di Bertolino, in territorio di Menfi, e di Maragani in territorio di Sciacca (AG), ereditati, dopo di lui dal figlio, Gaspare Palermo.\nI Palermo di Monteleone.\nI Palermo di Monteleone (oggi Vibo Valentia) si distaccarono dalla linea originaria con \"Tommaso Palermo di Santa Margherita, barone di Santa Margherita, Santo Stefano, Mili e Galati\" con investitura del Senato di Messina del 1675, primo barone di Castelluccio di Modica, figlio di \"don Giovanni IV Palermo e Sedegno\". Il figlio, \"don Paolo Palermo di Santa Margherita, secondo barone di Castelluccio di Modica, patrizio di Messina\", si trasfer\u00ec nel 1684 a Reggio Calabria.\nI feudi.\nNel corso dei secoli e nei vari rami nei quali si suddivise, la famiglia Palermo di Santa Margherita possedette i seguenti beni feudali:\nLo stemma.\nI Palermo di Santa Margherita nel corso dei secoli e nelle varie linee usarono alcune variazione dello stemma.\nArma: partito: nel 1\u00b0 d'oro con il grifo rampante d'azzurro, sormontato da un lambello di rosso di tre gocce; nel 2\u00b0 d'azzurro al leone illeopardito d'oro, sostenente sul dorso un giglio d'argento. Cimiero: l'aquila nascente spiegata di nero, imbeccata e coronata d'oro.\nAlias: partito: nel 1\u00b0 d'azzurro all'aquila coronata di rosso; nel 2\u00b0 d'azzurro alla palma sradicata al naturale.\nAlias: partito: nel 1\u00b0 ripartito da un filetto d'oro a) d'azzurro al leone d'oro sormontato da un lambello di tre pendenti di rosso; b) d'azzurro al leone d'oro sormontato da un giglio d'argento. Nel 2\u00b0 troncato: a) di rosso a tre bottigliette d'oro disposte una e due b) d'oro a cinque palle di rosso disposte una, due e due.\nIl ramo di Malta adott\u00f2 lo stemma degli Stagno Navarra Muscati della Bahria\nBibliografia.\n1863."}
{"id": "751473", "revid": "76963", "url": "https://it.wikipedia.org/wiki?curid=751473", "title": "Joe Odagiri", "text": "Carriera.\nNoto anche come Odajou, \u00e8 molto famoso in patria anche per le sue pettinature particolari ed un modo di vestire eccentrico.\nPrincipalmente noto per aver interpretato Yuusuke Godai, protagonista della serie supereroistica tokusatsu Kamen Rider Kuuga, primo Kamen Rider dell'era Heisei con cui ha ufficialmente debuttato, ha partecipato in seguito a film come \"Mushishi\", il film di Katsuhiro \u014ctomo basato sul manga omonimo, in cui ha ricoperto il ruolo del protagonista, Ginko. Joe Odagiri \u00e8 divenuto molto famoso grazie alla sua interpretazione di Bijomaru Mogami (il cattivo di \"Azumi\"), ha molti fan in Brasile.\nMusica.\nOdagiri ha provato anche ad intraprendere la carriera musicale presentando il singolo \"Cherry the Dustman\". Il suo secondo album, pubblicato il 4 ottobre 2007, \u00e8 diviso in due parti - \"White\" e \"Black\" - ognuna composta di 5 tracce.\nVita.\nHa frequentato la California State University di Fresno per studiare Regia Cinematografica, ma a causa di un errore si \u00e8 iscritto al Dipartimento di Teatro. Spesso sostiene che per lui Fresno \u00e8 come una seconda casa.\nIl 27 dicembre 2007, Odagiri ha annunciato il suo fidanzamento con l'attrice ventenne Yuu Kashii, durante una conferenza a Tokyo."}
{"id": "751475", "revid": "320578", "url": "https://it.wikipedia.org/wiki?curid=751475", "title": "Rafael Gu\u00edzar y Valencia", "text": ""}
{"id": "751480", "revid": "729019", "url": "https://it.wikipedia.org/wiki?curid=751480", "title": "Daedaleopsis", "text": "Daedaleopsis J.Schr\u00f6t., in Cohn, Krypt.-Fl. Schlesien (Breslau) 3(1): 492 (1888).\nDaedaleopsis \u00e8 un genere di funghi Basidiomiceti appartenenti alla famiglia Polyporaceae.\nSpecie di Daedaleopsis.\nLa specie tipo \u00e8 \"Daedaleopsis confragosa\" (Bolton) J.Schr\u00f6t. (1888), altre specie incluse nel genere sono:"}
{"id": "751486", "revid": "1318658", "url": "https://it.wikipedia.org/wiki?curid=751486", "title": "Marciano (usurpatore)", "text": "Biografia.\nMarciano era figlio dell'imperatore romano d'Occidente Antemio (467-472) e di Elia Marcia Eufemia, e genero dell'imperatore d'Oriente Leone I (457-474) e di sua moglie, l'imperatrice Verina, avendone sposato nel 471 la figlia Leonzia, sorella di Ariadne, a propria volta moglie dell'imperatore Zenone (474-491). Nell'ottica dei buoni rapporti tra le corti d'Occidente e d'Oriente a seguito dell'elezione di Antemio, Marciano fu nominato console nel 469 e nel 472.\nLa rivolta di Marciano \u00e8 da ricollegare alla lotta per il potere tra Verina e Zenone, succeduto al proprio suocero alla morte di questi: Zenone, di origini isauriche e perci\u00f2 ritenuto \u00abbarbaro\u00bb dalla popolazione di Costantinopoli, aveva gi\u00e0 dovuto affrontare un altro pretendente al trono imperiale, quel Basilisco che era riuscito a strappargli il potere per venti mesi (475-476). Come Basilisco, anche Marciano aveva pretese al trono, derivategli dalla sua discendenza imperiale e non barbarica, e dal matrimonio con Leonzia, che era \"porfirogenita\" di Leone I in quanto nata mentre Leone era imperatore e non prima dell'ascesa al trono, come nel caso di Ariadne, moglie di Zenone.\nNel 479, Marciano si ribell\u00f2 in Costantinopoli: raccolse truppe composte da stranieri e cittadini, col sostegno dei fratelli Procopio Antemio e Romolo; i fratelli riunirono le proprie forze nei pressi della casa di Cesario, a sud del Foro di Teodosio, e da l\u00ec attaccarono contemporaneamente il palazzo imperiale e la casa del generale Illo, fedele compatriota di Zenone. L'imperatore fu quasi catturato dalle truppe ribelli, che durante il giorno ebbero la meglio sui soldati imperiali, soggetti al lancio di oggetti dai tetti delle case da parte dei cittadini.\nLa situazione si rovesci\u00f2 durante la notte: Illo riusc\u00ec a far entrare in citt\u00e0 un contingente isaurico acquartierato nella vicina Calcedonia e corruppe alcuni soldati di Marciano, facendo fuggire Zenone. L'indomani mattina Marciano, resosi conto del tradimento dei propri uomini, fugg\u00ec nella chiesa dei Santi Apostoli, ma fu arrestato assieme ai fratelli. Il capo goto Teodorico Strabone, del quale Marciano era riuscito a ottenere l'appoggio, non fece in tempo a raggiungere la citt\u00e0 prima della fine della ribellione.\nInviato a Cesarea in Cappadocia, Marciano organizz\u00f2 una fuga aiutato da dei monaci: mentre i suoi fratelli riuscirono a fuggire, Marciano fu catturato e fu forzato a prendere i voti a Tarso in Cilicia, oppure fu imprigionato in Isauria, ai piedi della fortezza di Papurio. Riusc\u00ec a fuggire e a rimettersi a capo di un'altra rivolta, ma dopo aver attaccato Ancira fu sconfitto e catturato nuovamente da Trocundo, fratello di Illo.\nNel 484 Illo organizz\u00f2 una rivolta contro Zenone; non volendo esporsi in prima persona, liber\u00f2 Marciano e lo proclam\u00f2 imperatore. Dopo aver liberato Verina, decise di deporre Marciano e proclamare imperatore al suo posto Leonzio: Marciano fu inviato in Italia a chiedere l'aiuto di Odoacre."}
{"id": "751487", "revid": "6923", "url": "https://it.wikipedia.org/wiki?curid=751487", "title": "Alberto La Marmora", "text": "Fu il fratello di altri tre importanti generali del Regno di Sardegna e poi del Regno d'Italia: Carlo Emanuele, primo aiutante di campo di Carlo Alberto di Savoia; Alessandro, riformatore dell'esercito sabaudo, fondatore dei Bersaglieri e generale nella Guerra di Crimea; e Alfonso, generale in capo nella Guerra di Crimea, nella seconda e nella terza guerra d'indipendenza e in seguito presidente del consiglio. Prest\u00f2 servizio con il grado di generale durante le guerre napoleoniche e fu decorato personalmente da Napoleone. In seguito entr\u00f2 nell'esercito del Regno di Sardegna. Fu anche uno dei primi studiosi della storia naturale e dell'archeologia della Sardegna.\nBiografia.\nConte e signore di Boriana, Beatino e Pralormo, Alberto La Marmora nacque a Torino terzogenito e secondo tra i figli maschi del marchese Celestino Ferrero della Marmora e Raffaella Argentero di Bersezio che diedero alla luce sedici figli.\nCelestino (7 luglio 1754 - 30 agosto 1805), investito del marchesato di La Marmora il 25 luglio 1775, aveva percorso i primi gradi della carriera militare, seguendo la tradizione di famiglia. Nel 1770 era stato alfiere nel reggimento delle guardie; nel 1773 aiutante di campo di suo zio, Filippo della Marmora, allora vicer\u00e9 di Sardegna; nel 1787, diventato primo scudiere della principessa di Piemonte, era stato promosso capitano nel reggimento d'Ivrea. Nel 1797, allorch\u00e9 i domini di terraferma di casa Savoia vennero occupati dai francesi, si era ritirato a vita privata. Durante l'infanzia, Alberto venne educato soprattutto dal padre, che aveva abbandonato la carriera militare, influenzato dagli ideali della Rivoluzione francese, e che nutr\u00ec per un certo periodo simpatie repubblicane.\nQuando il Piemonte fu incorporato nella Francia napoleonica Alberto, allora un ragazzo di diciassette anni, dal 14 agosto 1806 entr\u00f2 nell'Accademia militare francese di Fontainebleau, grazie ai passi intrapresi dal padre poco prima di morire, e dalla quale usc\u00ec nell'aprile 1807 col grado di sottotenente di fanteria. La madre Raffaella rimasta vedova, non esit\u00f2 tra la fine del dicembre 1807 e il gennaio 1808 a chiedere un'udienza a Napoleone in persona pur di assicurarsi la sua attenzione alla carriera dei figli, segnando cos\u00ec per Alberto l'inizio di una brillante carriera nel 1\u00ba reggimento di fanteria di linea e da qui all'Armata d'Italia in Calabria e poi agli ordini di Eugenio di Beauharnais. Partecip\u00f2 a diverse campagne con l'esercito francese contro l'Austria, in particolare prese parte come sottotenente alla battaglia di Wagram nel 1809 contro le forze della quinta coalizione, dalla quale esce in condizioni di salute cos\u00ec gravi che dovr\u00e0 ritirarsi per due anni, e in seguito alle battaglie di L\u00fctzen, Torgau e Bautzen, ottenendo per i suoi meriti in quest'ultima battaglia la croce della legion d'onore da Napoleone a Dresda nel 1813. Nell'ottobre 1813, dopo la battaglia di Lipsia, fu fatto prigioniero e trasferito nel Nord della Russia. In seguito all'abdicazione di Napoleone, con gli altri prigionieri di guerra venne rinviato a Torino, dove rientr\u00f2 il 1\u00ba ottobre 1814. Dopo la Restaurazione, al rientro dei Savoia in Piemonte, ancora grazie alle influenze materne, Alberto \u00e8 reintegrato da Vittorio Emanuele I nell'esercito piemontese come luogotenente dei Granatieri Guardie. Fu promosso capitano il 16 febbraio 1816, dopo aver preso parte, l'anno precedente sotto il generale Vittorio Sallier De La Tour, alla settima coalizione contro Napoleone distinguendosi per il suo valore nella battaglia di Grenoble.\nNel 1819 fece il suo primo viaggio in Sardegna, e giunse a Cagliari dopo una traversata di 12 giorni. Voleva dedicarsi agli studi di ornitologia e praticare la caccia, che appassionava non poco i militari di professione come lui. Ebbe come compagni di viaggio il prof. Keyser, geologo di Cristiania, e il cavaliere De Prunner, direttore del Museo di storia naturale e di antichit\u00e0 di Cagliari. Questo primo viaggio gli forn\u00ec un ampio materiale, che utilizzer\u00e0 nei suoi successivi scritti sulla Sardegna, per descrivere l'isola in tutte le sue parti. Torn\u00f2 a Torino e poco tempo dopo, nel 1822, sospettato di partecipare ai Moti del 1820-1821, fu esiliato in Sardegna. A suo carico non emerse alcun preciso capo d'accusa; su di lui per\u00f2 convergevano pesanti sospetti per l'amicizia che lo legava ad alcuni dei principali responsabili dei moti. Fu riammesso in servizio il 20 marzo 1824, in qualit\u00e0 di capitano di fanteria a disposizione del vicer\u00e9 di Sardegna.\nNel 1825 fu addetto allo Stato Maggiore del vicer\u00e9. Nel novembre 1831 Carlo Alberto lo richiam\u00f2 dalla Sardegna per promuoverlo luogotenente di stato maggiore e lo decor\u00f2 con la croce dell'Ordine civile per i suoi studi su quell'isola. Promosso generale, nel 1836 \u00e8 nominato Ispettore delle miniere in Sardegna e, nel 1841, gli viene affidato il comando della Scuola di marina di Genova. Nel 1834 cavaliere dell'Ordine dei Santi Maurizio e Lazzaro. Nel 1845 in collaborazione col il cavaliere e maggiore Carlo de Candia realizza la grande carta marittima della Sardegna in scala 1: 250.000, in versione da viaggio.\nIn seguito allo scoppio della prima guerra d'indipendenza italiana Alberto chiese di essere inviato al fronte con un incarico operativo. Cos\u00ec, l'8 aprile 1848, gli venne ordinato di recarsi a Venezia a disposizione del governo provvisorio per collaborare all'organizzazione dei volontari veneti. Qui ottenne il comando di alcune truppe sulla linea del Piave fino al 7 maggio, allorch\u00e9 dal quartier generale di Carlo Alberto ricevette l'ordine di tornare a Venezia per prendervi il comando delle truppe. Il governo provvisorio, per\u00f2, aveva gi\u00e0 affidato tale incarico a Guglielmo Pepe, cosicch\u00e9, rimasto senza un compito preciso, chiese al ministro della guerra di essere mandato altrove. Nell'ottobre 1848 lasci\u00f2 Venezia, essendo stato nominato senatore il 20 maggio di quello stesso anno.\nIl 3 marzo 1849, dopo l'armistizio di Salasco, assunse il Regio Commissariato e il Comando generale della Divisione militare di Sardegna, carica che lascer\u00e0 nel 1851. Fu mandato sull'isola in veste di commissario straordinario con pieni poteri per sedare una rivolta di pastori che avevano attaccato la propriet\u00e0 agricola e gli \"stabili\", ossia le ex terre comuni, poi trasformate in propriet\u00e0 private adibite alla coltivazione e all'allevamento del bestiame. Forte dei pieni poteri attribuitigli, la Marmora riport\u00f2 l'ordine nell'isola. Tuttavia il 5 marzo 1849 fu presentata alla Camera un'interpellanza da parte del parlamentare Giorgio Asproni contro la missione in Sardegna del generale, accusato di aver usato sistemi repressivi. L'interessato rispose pubblicando a Torino, nello stesso anno, i \"Riscontri del r. commissario straordinario per l'isola di Sardegna, in risposta alle interpellanze e accuse del sig. deputato Asproni\" nel quale si difese spiegando che, giunto nell'isola, aveva dovuto innanzitutto provvedere a ripristinare l'ordine, ma che la sua aveva voluto essere essenzialmente una missione di pace e non di tirannia. Egli aveva agito per impedire ulteriori disordini, ma certamente non aveva mai mosso guerra n\u00e9 alle idee, n\u00e9 alle istituzioni costituzionali, anzi aveva sollecitato spesso il re per un generale indulto dei delitti politici.\nRiportato l'ordine in Sardegna, infatti il La Marmora depose i pieni poteri e rest\u00f2 sull'isola in qualit\u00e0 di comandante generale.\nIn Senato si batt\u00e9 sempre per gli interessi dell'isola e il 16 novembre 1851 gli venne concessa la cittadinanza cagliaritana. Il 5 ottobre 1851, frattanto, aveva lasciato il comando dell'isola al generale Giovanni Durando, perch\u00e9 logorato dalla podagra, per poter tornare a Torino. Nello stesso anno and\u00f2 in pensione e si dedic\u00f2 solo all'attivit\u00e0 parlamentare come senatore del regno, continuando gli studi con la Sardegna sempre al centro delle sue attenzioni. A quest'isola infatti dedic\u00f2 i suoi studi in lingua francese su questioni economiche e fisiche: \"Voyage en Sardaigne\", pubblicata a Parigi nel 1826. Dal 1851 al 1857 comp\u00ec ancora numerosi viaggi in Sardegna per terminare i suoi studi.\nIl suo modo di vivere tuttavia, gli stenti nei lunghi viaggi nell'isola, i pernottamenti disagiati e spesso all'aperto, gli causarono dolori e acciacchi che minarono il suo fisico, portandolo alla morte il 18 maggio del 1863. Fu sepolto nella chiesa di San Sebastiano, a Biella.\nI suoi studi.\nCome scienziato, grazie ad un lungo periodo vissuto in Sardegna, studi\u00f2 i fondali marini e le coste a ridosso dei fiumi. I suoi studi e le sue osservazioni sul tema furono molto utilizzati nell'analisi di fattibilit\u00e0 del Canale di Suez. Le sue considerazioni verranno poi riprese da Luigi Negrelli e da Pietro Paleocapa che avranno un ruolo primario nella costruzione del Canale.\nAppassionato studioso di archeologia, nel 1829 entra nell'Accademia delle Scienze di Torino, di cui diverr\u00e0 in seguito vicepresidente, e nel 1832 nell'Accademia Geologica di Firenze. Il suo spessore di uomo di studi e di cultura lo porta ad essere inoltre socio di diversi prestigiosi istituti di studi come l\"'Istituto lombardo di scienze e lettere\" di Milano, la \"Societ\u00e0 agraria ed economica\" di Cagliari e la \"Societ\u00e0 reale\" di Napoli oltre che membro della \"Deputazione di storia patria\" di Torino. Riceve il diploma delle \"Societ\u00e0 geologiche\" di Francia, di Berlino e di Londra e, dopo la sua morte, viene commemorato ufficialmente da istituzioni prestigiose come la \"Royal Geographical Society\" di Londra. Nel 1844 fu presente al V Congresso degli scienziati italiani a Milano.\nDurante la sua lunga permanenza in Sardegna scrisse due libri, il primo dei quali, \"Voyage en Sardaigne\" fu pubblicato a Parigi nel 1826, impreziosito da 19 tavole illustrate ad opera di Giuseppe Cominotti ed altri, e ampli\u00f2 gli studi precedentemente condotti da Francesco Cetti rimanendo probabilmente l'opera pi\u00f9 famosa tra i resoconti di viaggio dell'Ottocento. Il testo contiene le sue osservazioni, le statistiche, le ricerche sulla natura e sul patrimonio archeologico della regione. La seconda edizione dell'opera risult\u00f2 pi\u00f9 organica in quanto suddivisa in tre tronconi con trattazioni ampliate. L'opera \u00e8 cos\u00ec suddivisa: \"Geografica fisica e umana della Sardegna\", pubblicata nel 1839; \"Antichit\u00e0\", pubblicata nel 1840; \"Geologia\", pubblicata nel 1857 in due volumi. Il primo volume inizia con un compendio di storia sarda antica e moderna, passa poi a descrivere l'isola dal punto di vista fisico e climatico e successivamente esamina il regno minerale, vegetale e animale, parlare degli abitanti, di cui analizza le caratteristiche fisiche, i costumi, le abitudini e la lingua e concludendo con un quadro relativo all'amministrazione e alle attivit\u00e0 economiche della Sardegna. Nel secondo volume tratta dei monumenti preromani dell'isola, simili ai menhir, e di alcune antiche iscrizioni, dei nuraghi, dopo aver esposto le varie teorie e ipotesi, sostiene che siano monumenti religiosi destinati in certi casi anche a sepolture, cercando poi di ricostruire la geografia dell'isola al tempo dei Romani e tentando di ricreare l'antica rete stradale, traendo molte notizie dalle ricerche di altri studiosi, successivamente passa ad esaminare le antichit\u00e0 romane presenti sull'isola, trattando delle antiche medaglie sarde, delle tombe, dei sarcofagi, dei templi, degli anfiteatri e dei teatri, e raccoglie le iscrizioni dei templi romani. Nella terza e ultima parte dell'opera descrive l'isola dal punto di vista geologico, esaminando i vari tipi di terreno e i fossili delle diverse epoche e per far ci\u00f2 cerc\u00f2 collaborazioni valide specie per l'esame di fossili e rocce diventando, di fatto, un pioniere della geologia sarda, di cui tracci\u00f2 le linee fondamentali. L'esposizione \u00e8 intervallata da aneddoti sui costumi degli abitanti e sulle avventure capitategli nei suoi spostamenti.\nIn questi lavori si evidenzia come Alberto sappia trarre nozioni e stimolo da grandi maestri: si appassiona all'ornitologia leggendo la \u201cStoria naturale della Sardegna\u201d del Cetti, segue le lezioni di geodesia di Louis Puissant e ascolta il naturalista norvegese Jacob Keyser nel perlustrare con lui l'isola; pertanto fin dai suoi primi scritti sa dare una collocazione internazionale al proprio lavoro in modo tale da aderire alla rete delle accademie e societ\u00e0 scientifiche del tempo.\nMolti degli animali catturati da La Marmora furono inviati a Franco Andrea Bonelli, all'Universit\u00e0 di Torino. Fu anche in corrispondenza con il successore di Bonelli, Giuseppe Gen\u00e9. Il secondo libro, \"Itin\u00e9raire de l'\u00eele de Sardaigne\", fu pubblicato a Torino nel 1860, che incontr\u00f2 il favore del pubblico e del quale il canonico Giovanni Spano, suo amico personale, cur\u00f2 la traduzione nel 1868 col titolo di \"Itinerario dell'isola di Sardegna del Conte Alberto Ferrero Della Marmora\". Questa seconda opera \u00e8 pi\u00f9 specificatamente dedicata al viaggiatore, come una sorta di manuale nel quale sono indicate le cose pi\u00f9 ragguardevoli che non si pu\u00f2 trascurare di vedere e conoscere.\nNell'insieme il conte dedic\u00f2 alla Sardegna oltre cinquanta pubblicazioni di taglio scientifico che, se non ebbero grande diffusione nell'isola, la ebbero all'estero, focalizzando l'attenzione su una terra fino ad allora avvolta nel buio, dandole valore e attirando altri sguardi curiosi. Essi vanno da memorie di soggetto ornitologico che scrive a 30 anni nel 1819 dopo il suo primo viaggio nell'isola, a scritti da lui stesi nella sua funzione di Comandante militare della Sardegna, come quello che compone nel 1857 a 68 anni, avente per oggetto \"Istmo di Suez e la stazione telegrafico elettrica di Cagliari\" o l'opuscolo \"Alcuni episodi della guerra nel Veneto\" dello stesso anno riguardante per\u00f2 i fatti avvenuti in veneto durante la prima guerra d'indipendenza italiana.\nCon la sua attrezzatura girovag\u00f2 per le contrade prendendo appunti ed effettuando misurazioni topografiche. A lui si deve la misurazione del punto pi\u00f9 alto del Gennargentu, che porta il suo nome (Punta La Marmora - 1.834 metri).\nTra il 1823 e il 1824 il capitano William Henry Smyth per conto dell'Ammiragliato britannico redige una carta nautica, della quale Della Marmora si serv\u00ec, in collaborazione con lo specialista Carlo De Candia anch'egli generale, per realizzare con strumentazione scientifica una carta geografica, che venne fatta incidere a Parigi nel 1845 e per oltre cinquant'anni rimase la pi\u00f9 fedele rappresentazione dell'isola, chiudendo il tempo della cartografia empirica e aprendo quello della geodetica e rappresentando anche la prima carta geografica della Sardegna realizzata con criteri scientifici e grazie alla sua precisione rimase insuperata sino all'inizio del XX secolo. La \"Carta dell'isola di Sardegna\" risultava in scala 1:250000 e venne ripubblicata nel 1884 in riproduzione fotolitografica con il titolo \"Atlante dell'isola di Sardegna\" in scala 1:50000.\nIl 3 aprile 1848 venne nominato senatore del Regno di Sardegna dal re Carlo Alberto. In parlamento fu membro di diverse commissioni per l'esame di vari progetti di legge come quella sul catasto o quella sul trasferimento dell'arsenale militare da Genova a La Spezia.\nNegli ultimi due anni di vita, pubblica due biografie storiche alla stesura delle quali aveva lavorato fin dal 1860: \"Le vicende di Carlo di Simiane Marchese di Livorno poi Pianezze tra il 1672 ed il 1706 ricavate da corrispondenze diplomatiche private\" (Torino, 1862) e \"Notizie sulla vita e sulle geste militari di Carlo Emilio S. Martino di Parella, ossia cronica militare aneddotica\" (Torino, 1863).\nCuriosit\u00e0.\nAlberto La Marmora fu legato da amicizia a Quintino Sella con cui condivideva l'interesse per la geologia, infatti, se La Marmora aveva una competenza scientifica in materia, Sella si prodigava per promuovere studi geologici e intensificare la formazione in questa disciplina. Sella si fece anche promotore di un comitato che si occuper\u00e0 della raccolta di fondi da destinare alla realizzazione di un monumento funebre per l'amico studioso: il comitato affid\u00f2 l'incarico per la realizzazione del busto allo scultore ticinese Vincenzo Vela che gi\u00e0 aveva realizzato un busto marmoreo per la citt\u00e0 di Cagliari. L'opera \u00e8 collocata nella basilica di San Sebastiano in prossimit\u00e0 della Cripta dei Ferrero Della Marmora e delle opere di Odoardo Tabacchi."}
{"id": "751488", "revid": "78213", "url": "https://it.wikipedia.org/wiki?curid=751488", "title": "Alberto Della Marmora", "text": ""}
{"id": "751490", "revid": "78213", "url": "https://it.wikipedia.org/wiki?curid=751490", "title": "Alberto della Marmora", "text": ""}
{"id": "751491", "revid": "88740", "url": "https://it.wikipedia.org/wiki?curid=751491", "title": "L'arca ciliegio", "text": "L'arca ciliegio (\"Hakobune sakura maru\") \u00e8 un libro di K\u014db\u014d Abe pubblicato nel 1984.\nCon pochissimi personaggi, una trama stilizzata e in pratica una sola (gigantesca e al tempo stesso mostruosa) ambientazione Abe ci trascina all'interno di una parabola post-moderna con uno stile che alterna un realismo esasperato come quello del suo illustre collega e ammiratore Kenzabur\u014d \u014ce a slanci parodistici di un mondo in piena guerra fredda terrorizzato dalla minaccia nucleare, a una poesia sull'Uomo, commovente e sognante, intrappolato nella rete dell'alienazione, perch\u00e9 \"comunque ogni decisione \u00e8 un atto solitario\".\nTrama.\nUn uomo grasso, misantropo, diffidente, scrupoloso all'eccesso si reca con la sua jeep, una volta al mese, per le strade della citt\u00e0 a fare acquisti. E cos\u00ec inizia questo viaggio claustrofobico, a tratti grottesco, spesso onirico e ancor di pi\u00f9 surreale che porta il protagonista (soprannominato talpa o maiale) a conoscere i tre membri che costituiranno, con o senza il suo consenso, l'equipaggio della sua arca, un'immensa cava all'interno di una collina perforata ovunque da pi\u00f9 ditte in cerca di risorse e poi abbandonata.\nNei suoi progetti quest'arca servir\u00e0 da rifugio anti-atomico per quando il mondo sar\u00e0 spazzato via da quella che durante tutta la guerra fredda \u00e8 sembrata essere una minaccia sempre incombente, ovvero la guerra nucleare. Per il fatto stesso di essere il \"comandante\" dell'arca, durante le sue uscite cerca di trovare le persone (a lui) adatte a cui consegnare \"biglietti d'imbarco per la sopravvivenza\", in pratica si arroga il diritto di decidere chi deve \"(essere lasciato)\" morire e chi pu\u00f2 \"(deve)\" continuare a vivere. Fino all'arrivo dei suoi tre compagni di viaggio, ovvero un venditore d'insetti immaginari e una coppia di adescatori di clienti sembra che l'uomo sia l'unico residente della cava/arca: esplora vene ancora sconosciute, sistema trappole, l'unico rumore che si percepisce \u00e8 quello dei suoi passi che rimbombano nelle grotte.\n\u00c8 una solitudine che gradisce e quando il cielo blu sembra diventare un ricordo si concede di volare sopra le mappe in rilievo dell'intero Giappone per sentirsi in contatto con il mondo esterno, un mondo perfetto, visto dall'alto, dove tutto \u00e8 ordinatamente controllabile e distinguibile."}
{"id": "751494", "revid": "297031", "url": "https://it.wikipedia.org/wiki?curid=751494", "title": "Periaktos", "text": "Il periaktos era una macchina scenica utilizzata nel teatro greco e nel teatro latino (dove era chiamata \"tr\u00ecgoni vers\u00e0tiles\"), poi ripresa in varie epoche. Il plurale del termine \u00e8 periaktoi, pi\u00f9 sovente utilizzato perch\u00e9 di solito se ne usavano due, e mai uno solo.\nIl periaktos era costituito da un prisma triangolare ligneo montato su un perno centrale, che ne permetteva la rotazione, a sua volta inserito in una base presumibilmente di pietra. La loro posizione, non del tutto certa, era comunque ai lati della sken\u00e9 nel teatro greco, ubicazione conservata poi successivamente nei teatri latini.\nI periaktoi sono descritti nel \"De architectura\" di Vitruvio. La loro funzione, sebbene controversa, era molto importante per due motivi: in primo luogo garantiva l'immediata riconoscibilit\u00e0 del genere teatrale che si stava rappresentando, dall'altra essi rappresentavano uno dei primi esempi di scenografia a scopo descrittivo della storia del teatro.\nDalle descrizioni di Vitruvio sembra infatti che sulle tre facciate del prisma fossero dipinte tre scene che richiamavano i tre generi teatrali greci: tragedia, commedia e dramma satiresco. La rotazione del prisma mostrava al pubblico il genere di ci\u00f2 a cui stavano assistendo. Un'altra ipotesi \u00e8 che sulle tre facce fossero invece disegnate scene di paesaggi di campagna o di citt\u00e0, a seconda della parodos vicino alla quale erano posti. I periaktoi erano forse provvisti di una nicchia nella quale poteva celarsi un attore."}
{"id": "751496", "revid": "118834", "url": "https://it.wikipedia.org/wiki?curid=751496", "title": "Periaktoi", "text": ""}
{"id": "751502", "revid": "1776051", "url": "https://it.wikipedia.org/wiki?curid=751502", "title": "In America (Britny Fox)", "text": "In America \u00e8 il primo EP dei Britny Fox, uscito nel 1986 per l'Etichetta Wolfe Records.\nDi quest'album, vennero ripubblicate nel debutto solo le prime 6 tracce, escludendone l'ultima, \"Stand Tall\". I 6 brani poi apparsi nel debut vennero ri-registrati. Vi sono delle differenze tra le versioni demo di quest'album, e quelle che appaiono nel debut album. In questo disco i brani risultano pi\u00f9 grezzi e vi sono alcune piccole differenze.\nL'album venne rimasterizzato nel 2003 con l'aggiunta di alcune tracce registrate nel 1987, dopo la morte del batterista Tony Destra sostituito da Adam West."}
{"id": "751503", "revid": "28941", "url": "https://it.wikipedia.org/wiki?curid=751503", "title": "Sferetta di ritegno", "text": ""}
{"id": "751506", "revid": "339392", "url": "https://it.wikipedia.org/wiki?curid=751506", "title": "Non era la Rai", "text": ""}
{"id": "751508", "revid": "19580", "url": "https://it.wikipedia.org/wiki?curid=751508", "title": "Kal\u00e9vala", "text": ""}
{"id": "751509", "revid": "339392", "url": "https://it.wikipedia.org/wiki?curid=751509", "title": "Non \u00e8 la Rai speciale", "text": ""}
{"id": "751511", "revid": "176990", "url": "https://it.wikipedia.org/wiki?curid=751511", "title": "Ifigenia (Rotrou)", "text": "Ifigenia (\"Iphig\u00e9nie en Aulide\"), il cui titolo completo \u00e8 Ifigenia in Aulide, sebbene sia ricordata solo con il nome della protagonista, \u00e8 una tragicommedia in versi di Jean de Rotrou del 1640.\n\u00c8 la prima tragedia del teatro classico rinascimentale francese ispirata al mito di Ifigenia.\nNella sua \"Iphig\u00e9nie\" (1674), Jean Racine si ispir\u00f2 largamente alla tragedia di Rotrou."}
{"id": "751513", "revid": "17654", "url": "https://it.wikipedia.org/wiki?curid=751513", "title": "Ifigenia in Tauride (Desmarets)", "text": ""}
{"id": "751520", "revid": "767487", "url": "https://it.wikipedia.org/wiki?curid=751520", "title": "Ulisse (Gounod)", "text": "Ulisse (\"Ulysse\") \u00e8 una composizione di Charles Gounod, destinata ad essere eseguita come musica di scena della tragedia omonima di Fran\u00e7ois Ponsard.\nLa prima assoluta ebbe luogo alla Com\u00e9die Fran\u00e7aise il 18 luglio 1852 e fu un insuccesso."}
{"id": "751523", "revid": "77358", "url": "https://it.wikipedia.org/wiki?curid=751523", "title": "Giorno di indipendenza", "text": ""}
{"id": "751524", "revid": "118824", "url": "https://it.wikipedia.org/wiki?curid=751524", "title": "Giorno dellindipendenza", "text": ""}
{"id": "751527", "revid": "17654", "url": "https://it.wikipedia.org/wiki?curid=751527", "title": "Aria di sortita", "text": ""}
{"id": "751528", "revid": "70647", "url": "https://it.wikipedia.org/wiki?curid=751528", "title": "Gran Premio di automobilismo", "text": "Il Gran Premio di automobilismo (in inglese \"Grand Prix motor racing\") \u00e8 una corsa automobilistica di velocit\u00e0 in circuito.\nQuesti tipi di corse hanno le loro radici nelle prime gare per le automobili che iniziarono in Francia attorno al 1894. Si \u00e8 gradualmente evoluto dalla semplice corsa su strada da una citt\u00e0 a un'altra, fino alle corse di durata per macchine e piloti. Le innovazioni tecniche e di guida unita a un grado di competizione sempre pi\u00f9 elevato portavano di frequente le vetture a superare i 160\u00a0km/h, ma poich\u00e9 le gare si svolgevano su strade aperte vi erano incidenti frequenti che non di rado risultavano fatali per i piloti e gli spettatori.\nStoria.\nCorse organizzate.\nUn evento fondamentale nella storia delle corse avvenne nel 1900 quando James Gordon Bennett Jr. (1841\u20131918), il proprietario del quotidiano \"New York Herald\" e dell\"International Herald Tribune\" a Parigi organizz\u00f2 la Coppa Gordon Bennett in Europa, una gara annuale che ebbe rilevanza internazionale. Ogni nazione aveva il diritto di schierare tre vetture. Seguendo l'esempio di Bennett, nel 1904 William Kissam Vanderbilt II lanci\u00f2 la Coppa Vanderbilt a Long Island, negli Stati Uniti. Influenzato da questi eventi, Louis Chevrolet (1878\u20131941), nato in Svizzera e aiutante in una casa automobilistica francese decise di emigrare negli Stati Uniti. A partire dal 1910 sarebbe diventata una delle maggiori personalit\u00e0 delle corse americane e il progettista delle vetture per la General Motors che portano il suo nome.\nIl primo gran premio.\nNel 1906 la prima, e a quel tempo unica, gara a portare la definizione \"Grand Prix\" (\"gran premio\") venne organizzata dalla Automobile Club de France (ACF), e disputata nell'arco di due giorni nel mese di giugno. Il circuito, localizzato nei dintorni di Le Mans aveva forma triangolare e ciascun giro copriva la distanza di 105 km (65 miglia). Sei giri vennero percorsi in ciascuna delle due giornate, e ciascuna tornata veniva percorsa in circa un'ora dalle vetture, a livello tecnico relativamente primitive, del tempo. Dei trentadue iscritti, rappresentanti dodici diverse case costruttrici, l'ungherese Ferenc Szisz (1873\u20131944) vinse la gara percorrendo i 1260\u00a0km a bordo di una Renault precedendo di circa 30 minuti l'italiano Felice Nazzaro su FIAT.\nLe corse in quel periodo possedevano un assunto fortemente nazionalista, con alcuni Paesi che organizzavano gare per conto proprio, senza avere una formalit\u00e0 di campionato. Le regole variavano da nazione a nazione e da corsa a corsa ed erano centrate tipicamente attorno al massimo (non il minimo) peso della vettura in uno sforzo per limitare in maniera indiretta le prestazioni del motore (10\u201315\u00a0Litri di capienza del serbatoio, usualmente con non meno di quattro cilindri, per circa 50 cavalli di potenza). Le automobili avevano due meccanici a bordo insieme col pilota, al quale non era permesso intervenire per guasti durante la gara, ad eccezione di questi due. Il fattore chiave della vittoria della Renault nel primo gran premio fu l'uso di ruote smontabili (forniti dalla Michelin) che permettevano il cambio dello pneumatico in corsa senza la necessit\u00e0 di smontare e rimontare lo pneumatico e la camera d'aria. Considerando lo stato del fondo stradale dell'epoca, questo tipo di riparazioni era frequente.\nLa nascita dei circuiti.\nPer la maggior parte, le gare si disputavano su lunghi percorsi in strade aperte al traffico regolare e non sui circuiti privati appositamente costruiti. Questo fu il caso del citato Gran Premio di Francia del 1906, corso sulle strade attorno a Le Mans e naturalmente l'italiana \"Targa Florio\" (corsa sulle 93 miglia di strade della Sicilia), il circuito tedesco Kaiserpreis (75 miglia sulle montagne del Taunus), e il circuito francese di Dieppe (circa 48 miglia), usato per il Gran Premio del 1907. Le eccezioni ci furono per quello a forma ovoidale di Brooklands in Inghilterra, completato nel 1907, l'Indianapolis Motor Speedway, inaugurato nel 1909 e con la prima edizione della 500 Miglia di Indianapolis nel 1911 e l'Autodromo Nazionale Monza, in Italia, aperto nel 1922.\nSempre nel 1922 l'Italia fu la prima nazione fuori dalla Francia a ospitare una gara automobilistica utilizzando il termine Grand Prix (o Gran Premio), corsa a Monza. L'esempio viene immediatamente seguito in Belgio e Spagna (dal 1924) e pi\u00f9 avanti da molte altre nazioni. In massima sintesi queste corse non avevano ancora la formalit\u00e0 di aggiudicare un qualsiasi campionato, ma erano una modesta porzione di gare disputate con regole varie. Il termine \"Formula\" inteso come un numero di regole alle quali i partecipanti dovevano in qualche modo adeguarsi appare poco dopo la fine della prima guerra mondiale, denominato \"Formula Grand Prix\" basata sul peso della vettura e la potenza del motore, ma non \u00e8 stata universalmente adottata.\nNel 1924 molti club dell'automobile nazionali si riunirono insieme sotto la forma della AIACR (\"Association Internationale des Automobile Clubs Reconnus\", in italiano \"Associazione Internazionale degli Automobile Club Riconosciuti\"), i quali sotto l'egida della CSI (\"Commission Sportive Internationale\", in italiano \"Commissione Sportiva Internazionale\") stabilirono di regolamentare i gran premi e altre forme di corse internazionali. Sin dal principio dei Gran Premi, le gare erano corse in accordo con una \"Formula\" basata sul peso della vettura e la potenza del motore. Questi regolamenti vennero praticamente abbandonati nel 1928, quando cominci\u00f2 un'era denominata come \"Formula Libera\" quando gli organizzatori di gare decisero di far disputare eventi automobilistici senza alcuna limitazione. Dal 1927 al 1934 il numero di corse disputate utilizzando il termine Grand Prix crebbe in grande misura: si pass\u00f2 dai cinque eventi del 1927, ai nove del 1929 fino ai diciotto del 1934 (il picco massimo in un anno, prima della seconda guerra mondiale).\nGli anni precedenti la seconda guerra mondiale.\nNomi importanti, sia privati sia case automobilistiche, emersero durante gli anni venti e trenta, periodo di cambiamenti fondamentali a livello di progettazione e ingegneristica delle vetture:\nIl Gran Premio di Monte Carlo del 1933 fu il primo nella storia dell'automobilismo dove la griglia di partenza venne determinata dal tempo ottenuto in qualifica e non dal sorteggio. Tutte le auto in competizione erano dipinte in base ai seguenti colori internazionali:\nA partire dal 1934 la Germania smise di pitturare di bianco le sue vetture, dopo che la Mercedes-Benz W25 smise tale pratica nel tentativo di ridurre il peso. Il metallo delle vetture tedesche, non dipinto, fece nascere il mito delle \"Silberpfeil\" (\"Frecce d'argento\").\nLe vetture francesi continuarono a dominare (su tutte la Bugatti, ma bisogna includere anche la Delage e la Delahaye) fino ai tardi anni venti, quando le marche italiane (Alfa Romeo e Maserati) iniziarono a sconfiggere con regolarit\u00e0 i francesi. In quel tempo, l'unico veicolo da corsa progettato dalla Germania fu quello con il corpo aerodinamico denominato \"Teardrop\" (letteralmente \"Lacrima Versata\") della Benz, introdotto al Gran Premio d'Europa del 1923 da Karl Benz.\nNegli anni trenta i nazionalismi entrarono in una nuova fase quando il nazismo incoraggi\u00f2 la Mercedes e la Auto Union alla vittoria per glorificare il Terzo Reich. Tale incoraggiamento veniva anche attraverso aiuti finanziari che, fino a poco tempo fa, si credevano consistenti: invece, attraverso approfonditi studi, si \u00e8 scoperto che i sussidi governativi elargiti alle due case automobilistiche ammontavano soltanto attorno al 10% dei costi per la competizione. Le due marche tedesche entrarono in forze nei gran premi dopo che il regolamento per le vetture impose un peso massimo di 750\u00a0kg, grazie alle pi\u00f9 avanzate tecnologie metallurgiche della propria industria nazionale poterono costruire auto pi\u00f9 leggere che potevano ospitare motori di cilindrata superiore alla concorrenza e dominarono il periodo dal 1934 al 1939, vincendo praticamente tutto tranne tre gare soltanto. A quel tempo le macchine erano a posto singolo (i posti per i meccanici scomparvero nei primi anni venti) con motori supercompressi da 8 a 16 cilindri che producevano oltre 600 cavalli di potenza alimentati da benzina mista ad alcool.\nNei primi giorni di ottobre del 1923 l'idea di un campionato automobilistico venne discussa nella conferenza annuale tenuta in autunno dalla AIACR a Parigi. Naturalmente, la discussione verteva attorno al crescente interesse per le gare dal pubblico e dalle case costruttrici, culminata nell'organizzazione del primo Gran Premio d'Europa a Monza nel 1923. La prima edizione del campionato automobilistico mondiale si tenne nel 1925, ma era soltanto per case costruttrici e consisteva in quattro gare per un totale di circa 800\u00a0km di distanza. Le gare che formavano quel primo campionato dei costruttori furono la 500 Miglia di Indianapolis, il Gran Premio d'Europa, quello francese e quello italiano. Il campionato si disput\u00f2 anche nel 1926 e 1927. Un campionato europeo comprendente i maggiori Gran Premi in un buon numero di nazioni e denominato \"Grandes Epreuves\" venne istituito per i piloti nel 1935 e si disput\u00f2 per i cinque anni precedenti l'inizio della seconda guerra mondiale nel 1939.\nGli anni del dopoguerra e la Formula 1.\nNel 1946, dopo la fine della seconda guerra mondiale, c'erano solamente quattro gare disputate con il termine Grand Prix. Le regole per istituire un \u201cGrand Prix World Championship\u201d vennero accantonate prima del conflitto, ma vennero riprese alcuni anni pi\u00f9 tardi e nel 1947, quando la vecchia AIACR si riorganizz\u00f2 come la \"F\u00e9d\u00e9ration Internationale de l'Automobile\" (Federazione Internazionale dell'Automobile) o \"FIA\" in breve, stabil\u00ec la nascita di una nuova \"Formula\" inizialmente denominata A e diretta discendente della \"Formula Grand Prix\" dei primi anni '20. Stabilito il quartier generale a Parigi, alla fine della stagione di corse del 1949 annunci\u00f2 la selezione di alcuni gran premi validi per il campionato mondiale piloti di Formula 1 per la stagione 1950.\nIl primo gran premio valido per il titolo fu il Gran Premio di Gran Bretagna, disputato il 13 maggio 1950 a Silverstone e conquistato da Nino Farina su Alfa Romeo con il debuttante modello \"159\". Alle sei gare europee venne aggiunta la 500 Miglia di Indianapolis, ma il progetto fall\u00ec poich\u00e9 i piloti americani, di mentalit\u00e0 e con specifiche tecniche troppo diverse, non venivano a correre in Europa. Inoltre, la scarsa competivit\u00e0 di tante vetture di Formula 1 e anche sopravvenute difficolt\u00e0 economiche costrinsero la Federazione negli anni 1952 e 1953 a far gareggiare macchine di Formula 2 per poter continuare. Dal 1954 si torn\u00f2 alla formula abituale, le vetture di Formula 2 gareggeranno in un campionato per conto proprio e, almeno fino al 1967, potevano partecipare ai gran premi della massima formula senza ottenere punti iridati.\nLe gare di \"Formula Libre\" continuarono ancora a disputarsi nei primi anni del campionato di Formula 1 ed erano molto popolari nei paesi latini e nel Sud America, e le corse di durata su strada aperta per vetture di categoria differente alla Formula 1 (organizzate in campionato mondiale per vetture sport, prototipi e GT) erano ancora molto seguite dalla gente, che si assiepava fino ai bordi delle strade. A seguito delle gravi tragedie avvenute durante la 24 Ore di Le Mans nel 1955 e soprattutto quella verificata durante la Mille Miglia del 1957 venne deciso il bando alle corse disputate su strade aperte al traffico. Anche la Formula 1 tent\u00f2 di adeguarsi, ma ancora nei circuiti e su qualche fondo stradale ci furono diversi incidenti anche mortali prima di affrontare seriamente la questione della sicurezza.\nAncora l'Italia si comport\u00f2 bene nei primi campionati mondiali di Formula 1, sia nei piloti sia nei costruttori. Il primo campione del mondo fu Nino Farina, a bordo di una Alfa Romeo. La Ferrari apparve alla seconda prova del campionato a Monte Carlo e fu la sola scuderia a competere in tutte le edizioni del campionato fino a oggi.\nPiloti.\nNella lista seguente vengono indicati i maggiori piloti dell'era dei gran premi, incluse alcune donne che gareggiarono da pari a pari con gli uomini:"}
{"id": "751531", "revid": "287204", "url": "https://it.wikipedia.org/wiki?curid=751531", "title": "KGet", "text": "KGet \u00e8 un download manager FOSS per l'ambiente desktop KDE."}
{"id": "751533", "revid": "122899587", "url": "https://it.wikipedia.org/wiki?curid=751533", "title": "Kitzingen", "text": "Kitzingen \u00e8 una citt\u00e0 di 20.405 abitanti della Germania, capoluogo dal 1972 dell'omonimo circondario bavarese, in Bassa Franconia. La citt\u00e0 \u00e8 rinomata per la sua produzione di vini, e anche uno dei pi\u00f9 importanti centri del commercio vinicolo in Baviera.\nGeografia fisica.\nKitzingen \u00e8 situata lungo il corso del fiume Meno, nella zona definita \"triangolo del Meno\". Nelle vicinanze della citt\u00e0 si trova il bosco Steigerwald, a circa 10\u00a0km di distanza.\nIl centro storico della citt\u00e0 si trova sulla riva occidentale del fiume Meno. Sulla riva opposta sono situate invece le pi\u00f9 moderne zone residenziali e di industriali. Il territorio edificato si estende per 5\u00a0km in direzione est-ovest e per 3\u00a0km in direzione nord-sud.\nGeologia.\nIl terreno su cui \u00e8 costruita Kitzingen \u00e8 composto di calcare conchilifero.\nFrazioni.\nLa citt\u00e0 \u00e8 suddivisa nelle seguenti frazioni amministrative:\nClima.\nKitzingen \u00e8 situata nella zona forse pi\u00f9 arida della Franconia inferiore e della Baviera. La temperatura media annuale \u00e8 di circa 8\u00a0\u00b0C.\nStoria.\nStando alla leggenda, la citt\u00e0 venne fondata nel luogo dove la Contessa di Schwanberg perse la sciarpa, che le scivol\u00f2 mentre era affacciata a una finestra del suo castello, situato su un'altura che dominava la valle del fiume Meno dove la citt\u00e0 attualmente si trova.\nStoricamente, la costruzione pi\u00f9 antica della citt\u00e0 \u00e8 un chiostro benedettino fondato nel 745; le prime testimonianze del centro abitato vero e proprio risalgono invece solo al 1040. Nei secoli seguenti la citt\u00e0, pur essendo piuttosto prospera, cambi\u00f2 pi\u00f9 volte possessore, essendo contesa dai conti di Hohenlohe, dai vescovi del convento di W\u00fcrzburg, e dai margravi di Brandenburg-Ansbach.\nAlcune date ed eventi importanti della storia cittadina furono:\nTraffico.\nPresso Kitzingen si incrociano due autostrade importanti: la BAB7 e la BAB3. Per il Meno Kitzingen \u00e8 collegato con la via d'acqua Reno-Meno-Danubio. Nella citt\u00e0 c'\u00e8 un porto di trasbordo.\nEconomia.\nKitzingen \u00e8 un centro storico del commercio di vini: la cooperativa GWF produce con 2\u00a0600 membri circa 12\u00a0000 litri di vino all'anno. Vi si producono anche elementi per la produzione di automobili.\nFino al 2006, gran parte dell'economia cittadina verteva intorno alla presenza delle truppe americane in citt\u00e0, installate con funzione difensiva all'epoca della guerra fredda. Il ritiro delle forze americane, completatosi a inizio 2007, rappresenta una grande sfida per la citt\u00e0. Si prevede che lo scioglimento della caserma Harvey, che contava circa 3\u00a0500 soldati e relative famiglie possa comportare la perdita di potere d'acquisto. D'altro canto, alcuni ritengono al contrario che l'utilizzo degli spazi della caserma possa essere anche un'occasione: il loro utilizzo come zona artigianale o residenziale potrebbe stimolare l'economia, in modo simile a quanto accaduto alla citt\u00e0 di F\u00fcrth negli anni precedenti.\nMonumenti e luoghi d'interesse.\nL'emblema della citt\u00e0 \u00e8 il Falterturm (di fatto Falltorturm = Torre della Botola), torre cilindrica con tetto spiovente, antico monumento cittadino (costruito nel 1400 circa) in cui, fra l'altro, ha attualmente sede il Deutsches Fastnachtsmuseum (= Museo tedesco del Carnevale).\nMonumenti interessanti sono la chiesa parrocchiale cattolica, la cappella Santa Croce (di Balthasar Neumann) nella frazione di Etwashausen, le torri Marktturm e Deusterturm, la 'Grabkirche' (chiesa del sepolcro), der K\u00f6nigsplatz (Piazza Reale) con un obelisco del 1883, il municipio (1563) e la vecchia sinagoga. La sinagoga fu bruciata durante periodo nazista; oggi \u00e8 stata restaurata e serve come universit\u00e0 popolare e sala dei concerti. La chiesa parrocchiale evangelica in stile barocco fu eretta nel Seicento dall'architetto ticinese Antonio Petrini.\nLa prima costruzione del ponte sopra il Meno \u00e8 del duecento, nel 1955 il ponte fu modificato per ragioni di navigazione.\nChiese e chiostri.\nAl paese \u00e8 inoltre legata Sant'Adeloga di Kitzingen, figlia di Carlo Martello, la quale fond\u00f2 il monastero cittadino.\nA Kitzingen sono nati.\nThekla von Kitzingen, badessa nell'VIII secolo\nAmministrazione.\nGemellaggi.\nKitzingen \u00e8 gemellata con:"}
{"id": "751534", "revid": "198277", "url": "https://it.wikipedia.org/wiki?curid=751534", "title": "Vicenza Calcio 1997-1998", "text": "Stagione.\nCon l'acquisizione da parte dell'ENIC, il Vicenza diviene la prima societ\u00e0 italiana di propriet\u00e0 straniera. La vittoria della Coppa Italia nella passata stagione permette ai biancorossi di giocare la Supercoppa italiana, in cui vengono sconfitti per 3-0 dalla Juventus: in campionato, la squadra giunse a una tranquilla salvezza.\nOttimo il cammino europeo, in Coppa delle Coppe, fermato solo dal Chelsea in semifinale. I vicentini furono capaci di sconfiggere gli inglesi all'andata, con una rete di Zauli: si portarono in vantaggio anche al ritorno con Pasquale Luiso (che realizz\u00f2 l'ottavo gol nel torneo, risultando capocannoniere) prima che il centravanti si vedesse annullare il raddoppio per fuorigioco. Il Chelsea pareggi\u00f2 con Poyet, per poi andare sul 2-1 grazie a Gianfranco Zola e segnare il 3-1 nei minuti conclusivi.\nMaglie e sponsor.\nIl fornitore tecnico della stagione fu Lotto, mentre lo sponsor ufficiale fu Pal Zileri."}
{"id": "751536", "revid": "237256", "url": "https://it.wikipedia.org/wiki?curid=751536", "title": "Victor Shklovsky", "text": ""}
{"id": "751539", "revid": "922736", "url": "https://it.wikipedia.org/wiki?curid=751539", "title": "Aristobulo (figlio di Erode il Grande)", "text": "Biografia.\nAristobulo nacque nel 31 a.C. circa, figlio di Erode il Grande e della sua seconda moglie Mariamne (I); da parte di madre era dunque discendente della dinastia reale giudea degli Asmonei. Aristobulo ebbe un fratello maggiore, Alessandro, e due sorelle, Salampsio e Cipro, oltre a un fratellastro, Antipatro, figlio di Erode e della prima moglie Doride, che per\u00f2 era stato allontanato da corte assieme alla madre: dunque Aristobulo era l'erede al trono del padre.\nLa madre Mariamne fu condannata a morte da Erode nel 29 a.C., sulla base di un'accusa di tradimento. Nel 23 a.C. fu inviato a Roma, insieme ad Alessandro, affinch\u00e9 studiasse presso un certo Pollione (forse Gaio Asinio Pollione) e stesse vicino alla corte di Augusto, di cui Erode era vassallo. Nel 17 a.C. Erode si rec\u00f2 a Roma, tornando poi a Gerusalemme portando con s\u00e9 Alessandro e Aristobulo; i due, per\u00f2, si schierarono apertamente contro il padre, accusandolo della morte di Mariamne, tanto che Erode decise di riportare a corte Doride e Antipatro, che divenne di fatto un feroce rivale dei due rampolli asmonei nella lotta per il trono. In questo periodo, Aristobulo spos\u00f2 la cugina Berenice, figlia del governatore di Idumea Costobaro e di Salom\u00e8, sorella di Erode; da essa ebbe cinque figli:\nLo scontro tra Erode e i suoi figli asmonei fu sfruttato da coloro che a corte avevano da guadagnare dalla caduta dei due eredi al trono. Sia Antipatro che Salom\u00e8, sorella di Erode, cercarono di convincere il sovrano che Alessandro e Aristobulo tramavano contro di lui; nel 12 a.C. Erode accus\u00f2 i figli dinanzi ad Augusto, ma fu possibile riconciliarli. Nel 10 a.C., dietro l'accusa di complotto contro il sovrano, sostenuta da un testimone torturato, Alessandro e Aristobulo furono imprigionati; furono ritrovate lettere di Alessandro poco lusinghiere nei confronti del padre, ma anche questa volta fu possibile una riconciliazione, mediata da Archelao, suocero di Alessandro. Infine, nell'8 a.C., Antipatro e Salom\u00e8 riuscirono a far incarcerare sia Alessandro che Aristobulo.\nErode si appell\u00f2 ad Augusto, che gli rimise la questione, consigliandogli di istituire un consiglio formato da suoi amici e da Romani; questo tribunale non ebbe difficolt\u00e0 ad accogliere il volere del sovrano e condannare i due figli. Gli amici di Alessandro tentarono di perorare la sua causa, ma Erode fece uccidere un proprio fedele servitore Terone e 300 sostenitori di Alessandro. L'esecuzione avvenne nel 7 a.C., a Sebaste (Samaria); nel luogo dove trent'anni prima Mariamne si era sposata, i suoi due figli furono giustiziati per strangolamento.\nErode, comunque, mantenne intatto l'affetto per i figli di Aristobulo, tre dei quali, Agrippa, Erode di Calcide e Erodiade, sopravvissero per occupare ruoli importanti nelle successive generazioni di reggenti della Giudea."}
{"id": "751541", "revid": "92723", "url": "https://it.wikipedia.org/wiki?curid=751541", "title": "Tver", "text": ""}
{"id": "751542", "revid": "466539", "url": "https://it.wikipedia.org/wiki?curid=751542", "title": "Tver'", "text": "Tver' (, tra il 1931 e il 1990 Kalinin, \u041a\u0430\u043b\u0438\u043d\u0438\u043d, in onore di Michail Ivanovi\u010d Kalinin, primo capo di Stato dell'URSS) \u00e8 una citt\u00e0 della Russia europea centrale. La citt\u00e0 \u00e8 il capoluogo dell'omonima oblast' e, pur essendone amministrativamente separata, del rajon di Kalinin.\nGeografia fisica.\nTerritorio.\nSi trova alla confluenza del fiume Tverca nel Volga, 160\u00a0km a nord-ovest di Mosca. Fa parte del cosiddetto Anello d'oro.\nStoria.\nLe origini medievali.\nLa prima testimonianza scritta a proposito di Tver' risale al 1164. In origine fondata dai mercanti provenienti da Novgorod sulle rotte commerciali che univano la Russia settentrionale all'Impero bizantino, divenne parte integrante del Principato di Vladimir-Suzdal' nel 1209. Nel 1246, Aleksandr Nevskij la concesse in appannaggio al proprio fratello minore Jaroslav, dal quale in seguito discese la dinastia dei Principi locali. Quattro di questi furono uccisi dall'Orda d'Oro e furono proclamati santi dalla Chiesa ortodossa russa.\nOriginariamente una terra di boschi e paludi, il Principato di Tver' si trasform\u00f2 velocemente in uno dei pi\u00f9 ricchi e popolosi Stati russi. Poich\u00e9 il suo territorio era difficilmente accessibile alle incursioni tatare vi fu un grande movimento migratorio verso i suoi confini dalle terre devastate del sud. Alla fine del secolo fu pronto per contendere al Granducato di Mosca la supremazia sull'intera Rus'.\nPrincipato di Tver'.\nMichail di Tver', che sal\u00ec al trono di Vladimir nel 1305, fu uno dei regnanti medievali russi pi\u00f9 amati. La sua politica di aperto conflitto con l'Orda d'Oro port\u00f2 al suo assassinio nel 1318. Suo figlio Dimitri \"dagli occhi terribili\" gli successe sul trono, e, concludendo un patto di alleanza con il potente Granducato di Lituania, cerc\u00f2 in tal modo di ampliare la sfera di influenza politica della citt\u00e0.\nPreoccupato dalle trame di Dimitri, il nuovo Principe di Vladimir Ivan Kalita lo fece uccidere dai Mongoli nel 1326. Avuta notizia dell'assassinio, la citt\u00e0 si ribell\u00f2 all'Orda, che, unendo le forze con la Moscovia, riusc\u00ec tuttavia a reprimere con brutalit\u00e0 la ribellione. Molti cittadini di Tver' furono uccisi, schiavizzati o deportati. Questo avvenimento fu un terribile colpo per la citt\u00e0 nella sua lotta per la supremazia in Russia.\nNella seconda met\u00e0 del XIV secolo, Tver' fu ulteriormente indebolita dalle lotte dinastiche tra i suoi Principi. Due rami della casa regnante, i Ka\u0161in e i Cholmskij, si combatterono infatti per il trono del Granducato. Le rivendicazioni furono sostenute da Mosca che approfitt\u00f2 della situazione creatasi per consolidare il suo controllo sulla vicina regione.\nDurante la grande guerra feudale in Moscovia, Tver' si ribell\u00f2 nuovamente e concluse un trattato difensivo con Lituania, Novgorod, Bisanzio e l'Orda d'Oro. Il Gran Principe Boris di Tver invi\u00f2 uno dei suoi uomini, Afanasij Nikitin, alla ricerca di oro e diamanti nella lontana India. L'opera di quest'ultimo, che descrive il suo viaggio dal 1466 al 1477, \u00e8 probabilmente il dell'India da parte di un europeo.\nStoria moderna.\nIl 12 settembre 1485, le forze di Ivan il Grande assediarono la citt\u00e0 e la sconfissero. Il Principato fu dato in appannaggio al nipote dello zar e fu abolito dopo alcune decine di anni. Gli ultimi eredi della dinastia un tempo regnante furono giustiziati da Ivan il Terribile durante l'Opri\u010dnina, mentre Tver' fu assegnata a Simeon Bekbulatovi\u010d, in precedenza khan di Kasimov. I soli resti del suo effimero regno sono rappresentati dalla graziosa chiesa a forma di tenda sita nel villaggio di Ku\u0161alino, 28\u00a0km a nord-est di Tver'.\nIl declino della citt\u00e0 non era comunque segnato: con la costruzione di San Pietroburgo, Tver' acquist\u00f2 importanza come principale stazione sulla strada (e pi\u00f9 tardi sulla ferrovia) che collegava la nuova capitale a Mosca. Fu in particolare molto visitata dalla nobilt\u00e0 russa che qui sostava durante i viaggi tra le due citt\u00e0.\nDopo il grande incendio del 1763, la citt\u00e0 fu ricostruita in stile neoclassico. Sotto Caterina II il centro fu interamente rinnovato con la demolizione dei vecchi edifici e la loro conseguente ricostruzione in quest'ultimo stile.\nNel 1931 la citt\u00e0 fu ribattezzata Kalinin, in onore del leader sovietico Michail Kalinin, nato nei suoi pressi. L'ultimo monumento dell'epoca antecedente alla conquista di Pietro il Grande, la Cattedrale del Salvatore, fu distrutta nel 1936. Nel 1940 la NKVD giustizi\u00f2 pi\u00f9 di 6.200 polacchi, poliziotti e prigionieri di guerra nel Campo di Osta\u0161kov. La Wehrmacht occup\u00f2 Kalinin per due mesi nel 1941, lasciando la citt\u00e0 in cenere. Un movimento di resistenza su larga scala, attivo nella citt\u00e0 e nella regione, comport\u00f2 la morte di pi\u00f9 di 30.000 soldati e ufficiali nazisti durante l'occupazione. La citt\u00e0 fu il primo grande insediamento in Europa ad essere liberato dalla Wehrmacht. Durante la Guerra fredda fu sito della base aerea Kryu\u010dkovo, oggi non pi\u00f9 operante. L'antico nome della citt\u00e0 fu ripristinato nel 1990.\nEconomia.\nL'attivit\u00e0 economica pi\u00f9 importante \u00e8 la fabbrica per macchine ferroviarie, aperta nel 1898.\nSociet\u00e0.\nEvoluzione demografica.\n\"Fonte: mojgorod.ru\"\nReligione.\nLa citt\u00e0 \u00e8 sede dell'eparchia di Tver e Kashin e della chiesa ortodossa russa.\nMonumenti e luoghi d'interesse.\nA parte la Bianca Chiesa della Trinit\u00e0, a Tver' non \u00e8 rimasto alcun monumento pi\u00f9 antico dell'era della zarina Caterina. \nCultura.\nArchitettura.\nIl centro \u00e8 costituito da edifici e ponti dell'epoca di Caterina II frammischiati a estese costruzioni sovietiche.\nInfrastrutture e trasporti.\nFerrovie.\nLa citt\u00e0 \u00e8 posta sulla ferrovia Mosca-San Pietroburgo.\nAmministrazione.\nGemellaggi.\nTver' \u00e8 gemellata con:"}
{"id": "751546", "revid": "1013865", "url": "https://it.wikipedia.org/wiki?curid=751546", "title": "Oblast' di Tver'", "text": "L'oblast' di Tver \u00e8 un'oblast' della Russia che si estende sulla pianura sarmatica intorno alle sorgenti del Volga.\nGeografia fisica.\nIl terreno, quasi interamente pianeggiante, \u00e8 coperto da laghi e paludi ed attraversato da numerosi corsi d'acqua.\nLe principali risorse della regione, oltre alla miniere di carbone, sono gli impianti idroelettrici (imponenti dighe sui maggiori fiumi), l'allevamento (bovini) e le industrie (tessili, meccaniche, del vetro, calzaturiere ed alimentari).\nLa capitale \u00e8 Tver' (chiamata \"Kalinin\" dal 1931 al 1990).\nAltre importanti citt\u00e0 sono: Vy\u0161nij Volo\u010d\u00ebk (56.000 abitanti) sul fiume \"Tverca\" nota per le industrie del legno; R\u017eev (64.000 abitanti) sul Volga 110\u00a0km a sud-ovest di Tver'; Kimry (54.000 abitanti) sul Volga importante centro calzaturiero e dell'abbigliamento; Tor\u017eok (49.000 abitanti) rinomata per l'apprezzato artigianato dell'oro e dell'argento.\nGeografia antropica.\nSuddivisioni amministrative.\nLa \"oblast'\" di Tver' si divide in:\n\"Rajon\".\nLa \"oblast'\" di Tver' comprende 36 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 23 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 28 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):"}
{"id": "751548", "revid": "1086846", "url": "https://it.wikipedia.org/wiki?curid=751548", "title": "Vicenza Calcio 1996-1997", "text": "Stagione.\nNell'estate 1996 approdarono in biancorosso il giovane talentuoso Alessandro Iannuzzi, Giovanni Cornacchini che risulter\u00e0 il bomber del Vicenza in Coppa Italia, Massimo Beghetto all'esordio in massima serie, il diciassettenne camerunense Pierre Wome scoperto in Africa dal direttore sportivo Sergio Vignoni e il diciottenne Fabio Firmani. L'estate 1996 vide le partenze, fra le pi\u00f9 significative, dello svedese Joachim Bjorklund, di Massimo Lombardini e di Gabriele Grossi. Nel luglio 1996 la squadra soggiorn\u00f2 consuetamente in ritiro ad Enego (in provincia di Vicenza).\nLa stagione 1996-1997 cominci\u00f2 il 28 agosto 1996 allo Stadio Porta Elisa di Lucca nella vittoria contro la Lucchese nei sedicesimi di finale della Coppa Italia. In Serie A il Vicenza fu capace di togliersi grandi soddisfazioni come le tre memorabili vittorie ai danni della Juventus (13 ottobre 1996), dell'Inter (3 maggio 1997) e del Milan (25 maggio 1997); il campionato era iniziato nel migliore dei modi per la squadra biancorossa, quando l'8 settembre 1996, alla 1\u00aa giornata, fu in scena all'Artemio Franchi di Firenze dove vinse 4-2 grazie alla quaterna di Marcelo Otero.\nLa squadra vicentina conquist\u00f2 per qualche giorno il primo posto il 24 novembre 1996 grazie alla doppietta di Gabriele Ambrosetti nella vittoria contro la . Le uniche due sconfitte casalinghe avvennero contro le due squadre della capitale il 15 settembre 1996 e il 23 marzo 1997. La sera del 15 maggio 1997, alla quart'ultima giornata, nella partita casalinga contro la Sampdoria pareggiata 1-1, il Vicenza scese dal treno della Coppa UEFA.\nIl Vicenza super\u00f2 una dopo l'altra le sue avversarie in Coppa Italia: nei sedicesimi i gol di Maurizio Rossi e Giovanni Cornacchini sconfissero la Lucchese, negli ottavi quelli di Fabio Viviani e dello stesso Cornacchini il Genoa, nei quarti la rete in trasferta di Gabriele Ambrosetti fece uscire il Milan, in semifinale le reti di Roberto Murgita e del solito Cornacchini eliminarono il e infine si arriv\u00f2 alla finale col Napoli. All'andata al San Paolo i biancorossi cedettero per 1-0, ma al ritorno, il 29 maggio 1997 Giampiero Maini pareggi\u00f2 subito i conti. Si arriv\u00f2 ai tempi supplementari e fu Maurizio Rossi ad entrare nella storia del Vicenza segnando un gol a due minuti dalla fine, seguito due minuti pi\u00f9 tardi dal 3-0 di Alessandro Iannuzzi, che assegnarono al Vicenza il pi\u00f9 importante trofeo della sua storia. Come nel precedente campionato il miglior cannoniere biancorosso risult\u00f2 Marcelo Otero con 13 gol. L'annata 1996-1997 fu l'ultima con la maglia biancorossa del capitano Giovanni Lopez.\nCome nella stagione precedente il portiere titolare in campionato fu Luca Mondini, mentre il titolare in Coppa Italia risult\u00f2 Pierluigi Brivio il quale disput\u00f2 tutte le nove partite della manifestazione. L'unico acquisto del calciomercato invernale della stagione 1996-1997 fu Giuliano Gentilini, il quale approd\u00f2 al dal Padova il 27 gennaio 1997 nello scambio che port\u00f2 Mariano Sotgia a vestire la maglia euganea.\nLa semifinale di andata della Coppa Italia 1996-1997 tra e Bologna, in programma il 30 gennaio 1997 fu rinviata per la nebbia al 6 febbraio 1997. Il 23 marzo 1997, nella partita contro la Lazio a seguito di alcune decisioni dell'arbitro Cosimo Bolognino, la tifoseria vicentina fece un'invasione di campo che le cost\u00f2 la squalifica dello stadio Romeo Menti per un turno. La squalifica non avvenne il turno successivo in quanto fu in programma l'acceso derby tra e Verona e cercare un campo neutro sarebbe stato arduo. Cos\u00ec fu rinviata alla partita casalinga successiva, -Perugia, la quale fu disputata sul campo neutro dello stadio Giglio di Reggio Emilia.\nFabio Viviani fu capitano il 6 aprile 1997 contro il Verona, a seguito delle espulsioni del capitano Giovanni Lopez e del vice-capitano Domenico Di Carlo nella partita precedente, il 23 marzo 1997 contro la Lazio. Fabio Viviani fu nuovamente capitano l'11 maggio 1997 contro il , a causa dell'assenza di Giovanni Lopez e della presenza di Domenico Di Carlo rimasto in panchina all'inizio della partita.\nAi risultati del campo fecero da contraltare vicende extracalcistiche le quali, di fatto, chiusero un'era: nel gennaio 1997, per ordine del tribunale di Milano, le azioni detenute dalla Otto S.r.l. (finanziaria a capo della societ\u00e0) furono poste sotto sequestro conservativo e il presidente Pieraldo Dalle Carbonare venne arrestato. All'inizio della stagione cominci\u00f2 con un cambio della guardia al vertice societario: da Pieraldo Dalle Carbonare la presidenza pass\u00f2 a Gianni Sacchetto, ad aprile all'avvocato Luigi Arena mentre a maggio il suo successore fu l'avvocato Virgilio Marzot. Nel gennaio 1997 arriv\u00f2 un custode giudiziario, l'avvocato Giuseppe Iannaccone.\nMaglie e sponsor.\nLo sponsor tecnico della stagione fu Biemme, mentre lo sponsor ufficiale fu Pal Zileri.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "751550", "revid": "6066", "url": "https://it.wikipedia.org/wiki?curid=751550", "title": "Danaos", "text": ""}
{"id": "751558", "revid": "2108263", "url": "https://it.wikipedia.org/wiki?curid=751558", "title": "Erode di Calcide", "text": "Biografia.\nFu figlio di Aristobulo (IV) e di Berenice, nipote di Erode il Grande, fratello di Erode Agrippa I, Aristobulo (V), Erodiade e Mariamne. Spos\u00f2 in prime nozze la cugina Mariamne, che gli diede un figlio di nome Aristobulo, il quale divenne in seguito signore dell'Armenia Minore. \nIl fratello Agrippa fu un sostenitore dell'imperatore romano Claudio, che aiut\u00f2 ad assicurarsi il trono alla morte di Caligola; Claudio contraccambi\u00f2 concedendo ad Agrippa, re dell'Iturea e della Traconia, anche Giudea e Samaria (41), mentre ad Erode fu concessa la reggenza del territorio di Calcide, un regno a nord della Giudea corrispondente grossomodo all'attuale Libano. Vedovo di Mariamne, Erode spos\u00f2 la nipote Berenice di Cilicia, figlia di Agrippa, da cui ebbe due figli, Bereniciano e Ircano.\nA seguito dell'improvvisa morte del fratello, nel 44, e della giovane et\u00e0 di suo figlio (Erode Agrippa II), Claudio decise di riportare sotto diretto controllo romano il suo regno, affidandolo al \"procurator Augusti\" Cuspio Fado; ad Erode di Calcide fu concesso solo il diritto di nominare il sommo sacerdote del Tempio di Gerusalemme.\nErode di Calcide mor\u00ec nel 48. Il suo successore fu Erode Agrippa II, che spos\u00f2 la vedova di Erode, Berenice."}
{"id": "751562", "revid": "1086846", "url": "https://it.wikipedia.org/wiki?curid=751562", "title": "Vicenza Calcio 1995-1996", "text": "Questa voce raccoglie le informazioni riguardanti il Vicenza Calcio nelle competizioni ufficiali della stagione 1995-1996.\nStagione.\nNella stagione 1995-1996 il Vicenza disput\u00f2 il ventiseiesimo campionato di Serie A della sua storia.\nPer apprestarsi alla Serie A 1995-1996, la rosa berica venne rafforzata dall'arrivo di alcuni giovani (Luca Mondini, Giampiero Maini, Davide Belotti, Gabriele Ambrosetti e Daniele Amerini) e di tre stranieri (lo svedese Joachim Bj\u00f6rklund e i due uruguaiani Marcelo Otero e Gustavo Mendez).\nNell'estate 1995 i tifosi in pochi giorni sottoscrissero ben 12.000 abbonamenti, a seguito di un atteso ritorno nella massima serie durato sedici anni.\nLa matricola Vicenza sorprese tutti per il suo gioco, specialmente nelle partite casalinghe fu capace con importanti vittorie di mettere in crisi anche grandi squadre tra cui i campioni d'Italia in carica della Juventus (4 febbraio 1996), la Lazio (26 novembre 1995), la Roma (14 aprile 1996) e il rotondo 3-0 inflitto al Napoli (24 marzo 1996).\nIl 28 aprile 1996, alla terzultima giornata, nella partita casalinga contro il , svan\u00ec per il Vicenza il sogno di entrare nella Coppa UEFA.\nIn campionato il miglior marcatore biancorosso fu Marcelo Otero con 12 reti.\nLa salvezza fu conquistata facilmente con un nono posto a fine stagione.\nOrganigramma societario.\nArea direttiva\nArea tecnica\nArea sanitaria"}
{"id": "751572", "revid": "339392", "url": "https://it.wikipedia.org/wiki?curid=751572", "title": "Wikiasari", "text": ""}
{"id": "751583", "revid": "1543377", "url": "https://it.wikipedia.org/wiki?curid=751583", "title": "Racconti con Maigret protagonista", "text": "Sono diversi i racconti con il commissario Maigret protagonista, tra i quali in totale ventotto scritti e firmati dal belga Georges Simenon tra il 1936 e il 1950.\nLa maggior parte di essi furono pubblicati in prima battuta in Francia, su quotidiani (\"Paris-Soir\" e \"Paris Soir-Dimanche\"), riviste periodiche (\"Police-Film\", poi diventato \"Police-Roman\") come \"feuilleton\", per poi essere raccolti in seguito in volumi. 17 dei 28 racconti sono stati raccolti per la prima volta in volume nell'edizione Gallimard di \"Les nouvelles enqu\u00eates de Maigret\".\nRacconti con protagonista Maigret scritti da George Simenon.\nLa tabella raccoglie in ordine cronologico per date di pubblicazione i racconti brevi scritti da Georges Simenon con protagonista il commissario Maigret.\nRacconti e narrativa di altri autori, con protagonista Maigret.\nQuesto elenco raccoglie in ordine cronologico per date di pubblicazione i volumi scritti da altri autori con protagonista il commissario Maigret"}
{"id": "751588", "revid": "933835", "url": "https://it.wikipedia.org/wiki?curid=751588", "title": "Canoa/kayak ai Giochi della XVIII Olimpiade", "text": "Le competizioni della canoa/kayak dei Giochi della XVIII Olimpiade si sono svolte nei giorni dal 20 al 22 ottobre 1964 nel bacino del Lago Sagami a Sagamihara.\nA differenza di \u00e8 stata sostituita la prova della staffetta 4x500 metri maschili con la prova del K4 1000 metri maschili."}
{"id": "751590", "revid": "767487", "url": "https://it.wikipedia.org/wiki?curid=751590", "title": "Il suono delle idee... 1963 - 1993", "text": "Il suono delle idee... 1963 - 1993 \u00e8 il video realizzato dai Nomadi in occasione del Trentennale dalla fondazione del gruppo."}
{"id": "751593", "revid": "599013", "url": "https://it.wikipedia.org/wiki?curid=751593", "title": "Filovia Sinferopoli-Alu\u0161ta-Jalta", "text": "La filovia Sinferopoli-Alu\u0161ta-Jalta o filovia della Crimea, gestita dall'azienda Krymtrolleybus e considerata oggi la linea filoviaria pi\u00f9 lunga del mondo, collega il centro della principale citt\u00e0 della Crimea, Sinferopoli, con le localit\u00e0 turistiche della costa del mar Nero, Alu\u0161ta e Jalta.\nStoria.\nIl progetto di filoviarizzare la penisola di Crimea risale agli anni '50 e, considerando le distanze tra Sinferopoli e la costa del mar Nero, \u00e8 stato realizzato per gradi:\nEsercizio.\nAttualmente classificato come linea 52, il percorso \u00e8 lungo 86\u00a0km ed \u00e8 esercitato in parte con filobus di nuova generazione come i Bogdan T701 ed altri ormai storici, costruiti tra gli anni '60 e gli anni '90, come gli \u0160koda 9Tr, gli \u0160koda 14Tr e talvolta i rari JuMZ-T2.\nIl record della lunghezza, sempre detenuto dalla Krymtrolleybus, fino a pochi anni fa spettava alla linea 54 (ex linea 14) che superava i 95\u00a0km di percorso perch\u00e9, pur giungendo sempre a Jalta, partiva pi\u00f9 a monte ovvero dall'aeroporto di Sinferopoli, situato a nord della citt\u00e0.\nItinerario.\nSono di seguito segnalati i due capilinea e le principali fermate intermedie:\nStazione di Sinferopoli \u2013 Marjino \u2013 Lozovoje \u2013 Pionerskoje \u2013 Dobroje \u2013 Zarechje \u2013 Perevalnoje \u2013 Passo di Angars'kyj (752\u00a0m) \u2013 Fontan Kutuzovskij \u2013 Lu\u010distoe \u2013 Verkhnjaja Kutuzovka \u2013 Ni\u017enjaja Kutuzovka \u2013 Alu\u0161ta \u2013 Lazurnoje \u2013 Malyj Majak \u2013 Kiparisnoje \u2013 Pu\u0161kino \u2013 Partenit \u2013 Zaprudnoje \u2013 Artek \u2013 Krasnokamenka \u2013 Gurzuf \u2013 Ai-Danil \u2013 Giardino botanico Nikitskij \u2013 Sosnjak\u00a0\u2013 Massandra \u2013 Jalta."}
{"id": "751594", "revid": "767487", "url": "https://it.wikipedia.org/wiki?curid=751594", "title": "Novembers Doom", "text": "I Novembers Doom sono un gruppo musicale progressive death metal/Death-doom statunitense, formatosi nel 1989 a Chicago, Illinois. Il genere proposto dal gruppo \u00e8 parzialmente comparabile al sound degli Opeth, dei Katatonia, dei Novembre e dei Daylight Dies. La voce del cantante alterna il growl a sprazzi di voce \"pulita\" tipici dello stile di Mikael \u00c5kerfeldt, frontman degli Opeth.\nStoria.\nLe origini.\nI Novembers Doom si formarono nel 1989, ma non emersero dalla scena undergorund fino al 1992. In quell'anno, l'etichetta italiana Regress Records decise di scritturare il gruppo, producendo il loro primo demo, intitolato \"For Every Leaf That Falls\".\nIl disco presentava una combinazione di sonorit\u00e0 oscure e disperate, tipiche della atmosfere doom metal. Due dei brani inseriti nel demo, sono stati poi riproposti nel primo LP del gruppo, intitolato, \"Amid It's Hallowed Mirth\", prodotto nel 1994 dalla Regress Records e distribuito nel 1995 dalla Avantgarde Music.\nContinuando l'esplorazione dei vari ambiti del metal, attraverso la sperimentazioni di sonorit\u00e0 e \"moods\" particolari, il gruppo decise di aprire le sue file ad una voce femminile, scelta che sfoci\u00f2 nella realizzazione di una compilation per la Pavement Music.\nNel 1997, i Novembers Doom incisero l'EP \"For Every Leaf that Falls\". L'album fu ben recepito da pubblico e critica, portando i gruppo ad un buon riscontro in ambito internazionale.\nNel 1999 realizzarono il loro secondo LP, intitolato \"Of Sculptured Ivy and Stone Flowers\", per la Martyr Music Group.\nNel maggio del 2000 la band di Chicago entr\u00f2 nuovamente in studio per registrare il seguito di \"Of Sculptured Ivy and Stone Flowers\"; l'album fu intitolato \"The Knowing\" e rappresent\u00f2 la naturale continuazione del precedente lavoro discografico.\nIl successo.\nNell'ottobre del 2002, i Novembers Doom entrarono nuovamente in studio per cominciare a lavorare al loro secondo LP per la Dark Symphonies (il primo fu \"The Knowing\"). Questo quarto album si sarebbe intitolato \"To Welcome the Fade\". Al disco collabor\u00f2 anche Neil Kernon, produttore molto conosciuto nell'ambito della musica metal, vincitore di un grammy award \u00e8 collaboratore di Hall &amp; Oates, Kansas, Yes, Queensr\u00ffche, Judas Priest e, pi\u00f9 recentemente, di Nevermore e Cannibal Corpse. Il disco venne dichiarato \"album numero uno del 2002\" dalla rivista specializzata Metal Maniacs.\nNel 2004, il fortunato tour intrapreso in Nord America con i The Gathering permise al gruppo, di firmare un contratto con la The End Records. I Novembers Doom entrarono in studio l'autunno successivo, per registrare il loro quinto album, dal titolo \"The Pale Haunt Departure\".\nL'album vant\u00f2 la collaborazione di uno staff di tutto rispetto, in particolare, la partecipazione del produttore e musicista Dan Swan\u00f6, conosciuto per aver collaborato con artisti e gruppi del calibro di Edge of Sanity, Bloodbath, Opeth, Novembre e molti altri.\nIl disco usc\u00ec nel marzo del 2005 e fu promosso con un tour di supporto. La canzone \"Autumn Reflection\" \u00e8 stata dedicata da Paul Kuhr, alla figlia Rhiannon Autumn.\n\"The Novella Reservoir\".\nNel febbraio del 2007 \u00e8 stato pubblicato \"The Novella Reservoir\". L'album contiene otto tracce e rappresenta una sorta di continuazione del precedente disco \"The Pale Haunt Departure\"."}
{"id": "751597", "revid": "104265", "url": "https://it.wikipedia.org/wiki?curid=751597", "title": "Hardy Mertens", "text": "Vita.\nLa formazione.\nHa studiato musicologia all'universit\u00e0 statale di Utrecht, discutendo una tesi di laurea sulla situazione delle bande in Olanda. In seguito studi\u00f2 presso il conservatorio di Utrecht direzione di banda con Gerrit Fokkema e composizione con Hans Kox. Nel 1984/'85 prest\u00f2 servizio presso la \"Netherlands Royal Military Band\" come arrangiatore e clarinettista. Attualmente \u00e8 docente di direzione di banda al conservatorio di Tilburg, oltre ad essere attivo come direttore, direttore ospite, compositore e docente.\nIl 14 maggio 2016 gli viene concessa la cittadinanza onoraria da parte del comune di Borgosatollo.\nL'attivit\u00e0 di direttore.\nHa diretto molte bande e fanfare in Olanda ed all'estero prima di guidare formazioni prestigiose come la banda della Philips e la banda della polizia olandese. Dal 1990 \u00e8 regolarmente invitato come direttore ospite della Singapore Wind Symphony e dal 1995 collabora con la banda Lao Silesu di Samassi (Cagliari). Parla un ottimo italiano, appreso grazie alle trasmissioni per ragazzi di Rai Uno trasmesse via satellite.\nL'attivit\u00e0 di compositore.\nCominci\u00f2 molto giovane a comporre per banda ed ottenne diverse commissioni, ad esempio da SONMO, dal \"Fondo per i musicisti\" e dalla federazione delle bande del Limburgo. Le sue opere si inseriscono nel solco della tradizione orchestrale occidentale ma sono fortemente influenzate dalla tradizione popolare di diversi continenti. Tonalit\u00e0 tradizionale, linee melodiche distese e patterns ritmici si combinano spesso con scherzi musicali e suoni non usuali. Questa complessit\u00e0 sfocia spesso in un alto grado di difficolt\u00e0 esecutiva, che talvolta crea malintesi con direttori e musicisti."}
{"id": "751602", "revid": "1543377", "url": "https://it.wikipedia.org/wiki?curid=751602", "title": "Canoa/kayak ai Giochi della XVII Olimpiade", "text": "Le competizioni della canoa/kayak dei Giochi della XVII Olimpiade si sono svolte nei giorni dal 26 al 29 agosto 1960 nel bacino del Lago Albano a Castel Gandolfo.\nA differenza di sono stati cancellati gli eventi maschili sui 10000 metri (C1,C2,K1 e K2), e stato introdotto l'evento del K2 500 metri femminili, e solo per questa edizione la staffetta 4x500 metri maschili, per un totale di sette competizioni."}
{"id": "751605", "revid": "3732", "url": "https://it.wikipedia.org/wiki?curid=751605", "title": "Claterna", "text": "Claterna era una citt\u00e0 posta sulla via Emilia fra le colonie romane di Bologna (\"Bononia\") e Imola (\"Forum Cornelii\"). La sua localizzazione \u00e8 fra la frazione di Maggio ed il torrente Quaderna (affluente dell'Idice) da cui la citt\u00e0 prendeva il nome.\nStoria.\nClaterna \u00e8 sorta probabilmente come tappa nel tragitto fra le due colonie maggiori, come tanti altri centri che costellano la via Emilia, tutti a una distanza pressoch\u00e9 regolare l'uno dall'altro, che corrisponde ad una giornata di marcia delle legioni.\nCon l'inizio della colonizzazione romana della Gallia Cisalpina e la costruzione della via Emilia, in parte forse sul tracciato di un antico sentiero pedecollinare, Claterna fu fondata alla confluenza nell'Emilia di un'altra strada romana che attraversava l'Appennino, forse la via Flaminia Minor, che congiungeva la strada emiliana con Arezzo.\nL'insediamento, di medie dimensioni per quei tempi, sorse verso l'inizio del II secolo a.C. (le fonti storiche indicano il 183 a.C.). Inizialmente un semplice villaggio, ottenne il rango di \"municipium\" nel I secolo a.C., come capoluogo di un territorio compreso fra i torrenti Idice e Sillaro.\nCome molte altre citt\u00e0 dell'Impero, Claterna cominci\u00f2 il suo declino durante la crisi del III secolo, colpita dalla crisi economica e politica delle istituzioni Romane e dall'inizio delle incursioni barbariche. La citt\u00e0 si impover\u00ec e la popolazione diminu\u00ec, fino al definitivo abbandono poco dopo la caduta dell'Impero romano d'Occidente, tra il V e VI secolo. \u00c8 un raro esempio di citt\u00e0 scomparsa in Emilia-Romagna.\nGli scavi ed i ritrovamenti.\nIl ritrovamento di primi reperti (dovuto all'aratura dei campi), diede la spinta a una serie di scavi effettuati fra il 1890 e il 1933. La guida era affidata a Edoardo Brizio, direttore del Museo Civico di Bologna, e a Salvatore Aurigemma, commissario della Soprintendenza alle Antichit\u00e0. Altre ricerche, dirette da Guido Achille Mansuelli, si svolsero nel corso degli anni cinquanta e sessanta.\nQuesti scavi si limitarono, inizialmente, a piccole esplorazioni della citt\u00e0 antica, e misero in luce alcuni tratti stradali, ambienti e parti di case private tipicamente romane (\"domus\") con pavimentazioni a mosaico e cocciopesto. Furono trovati anche edifici di funzione pi\u00f9 dubbia (come una struttura absidata, scavata parzialmente nel 1959). Ovviamente, si rinvennero anche grandi quantit\u00e0 di reperti vari (ceramiche, monete, vasi di vetro, eccetera). Negli anni trenta, furono ritrovate alcune pavimentazioni di particolare interesse, le quali sono oggi esposte al Museo Civico Archeologico di Bologna. Da allora le occasioni di scavo furono molto limitate e circoscritte in massima parte alla fine degli anni ottanta; altri interventi di scavo furono pi\u00f9 che altro rinvenimenti casuali dovuti alla realizzazione di nuovi impianti Enel, Hera e fibre ottiche.\nDagli anni ottanta un gruppo archeologico organizzato da volontari e appassionati, in collaborazione con archeologi professionisti, ha riavviato campagne di scavo e animato una mostra permanente (inaugurata alla fine del 2006 a Ozzano).\nOggi \u00e8 possibile visitare lo scavo con i pavimenti di una domus, a sud della via Emilia, e la ricostruzione di un'abitazione di artigiano a nord della strada; i resti degli altri scavi - fra cui il teatro e il foro - sono stati ricoperti in attesa di risolvere il problema (soprattutto economico) della loro sistemazione definitiva.\nRimane ancora molto da scoprire di questa antica citt\u00e0, sia sulla sua genesi (vi sono anche alcune evidenze di precedenti insediamenti etruschi e celtici) sia come caso di studio particolare, dovuto al fatto che in pochi altri casi in Italia una citt\u00e0 \u00e8 rimasta dimenticata e sepolta quasi intatta sotto i campi."}
{"id": "751610", "revid": "116944", "url": "https://it.wikipedia.org/wiki?curid=751610", "title": "Gonfalone della regione Calabria", "text": ""}
{"id": "751619", "revid": "73537", "url": "https://it.wikipedia.org/wiki?curid=751619", "title": "Xianggang", "text": ""}
{"id": "751621", "revid": "73843", "url": "https://it.wikipedia.org/wiki?curid=751621", "title": "Canoa/kayak ai Giochi della XVI Olimpiade", "text": "Le competizioni della canoa/kayak dei Giochi della XVI Olimpiade si sono svolte i giorni 30 novembre e 1\u00ba dicembre 1956 al bacino del lago Wendouree a Ballarat.\nCome a Helsinki 1952 si sono disputati nove eventi, otto maschili e uno femminile."}
{"id": "751626", "revid": "7336", "url": "https://it.wikipedia.org/wiki?curid=751626", "title": "Rabdomante", "text": ""}
{"id": "751627", "revid": "767487", "url": "https://it.wikipedia.org/wiki?curid=751627", "title": "Mike Zwerin", "text": "Zwerin, che fu anche un arrangiatore, scrisse, suon\u00f2 e incise con molti importanti musicisti, e formazioni tra cui: la Tuba Band di Miles Davis, Maynard Ferguson, Claude Thornhill, Earl Hines, la Mingus Big Band, la New York Jazz Repertory Company, la George Gruntz Concert Jazz Band (con Elvin Jones, John Scofield, Woody Shaw, e Jimmy Knepper).\nFiglio di una famiglia di industriali, Zwerin inizi\u00f2 a studiare il violino a sei anni. A 18 anni fu uno dei trombonisti che parteciparono al progetto \"Birth of the Cool\" di Miles Davis. Zwerin fu tra i musicisti convocati alle sessioni del Royal Roost che possono essere ascoltate sull'album \"The complete birth of the cool\" (mentre l'album originale fu dedicato alle sole sessioni di studio). Si trasfer\u00ec poi a dParigi citt\u00e0 da cui ritorn\u00f2 nel 1958, iniziando a collaborare con diverse big band: all'inizio negli anni sessanta diresse un sestetto con cui incise alcuni insoliti arrangiamenti di brani di Kurt Weil tratti da L'opera da tre soldi e nel 1966 fu in tourn\u00e9e negli URSS con Earl \"Fatha\" Hines.\nTra il 1966 e il 1969 Zwerin sospese l'attivit\u00e0 musicale per dedicarsi alla direzione dell'industria di famiglia, ridiventando attivo come autore letterario attorno al 1969, scrivendo dal Sud della Francia. Tornato a Parigi agli inizi degli anni ottanta, si dedic\u00f2 per un certo periodo ad effettuare servizi fotografici sulla scena jazz della capitale francese, e approfittandone per partecipare a date con la \"George Gruntz Concert Jazz Band', la \"New York Jazz Repertory Company' e con la \"Mingus Big Band\", oltre che con il contrabbassista free Alan Silva, anch'egli in quegli anni a Parigi. Negli stessi anni inizi\u00f2 la sua carriera come giornalista jazz e inizi\u00f2 le ricerche per un libro sull'ambiente parigino del jazz durante l'occupazione tedesca di Parigi, ricerche che lo portarono in giro per l'Europa ad intervistare testimoni dell'epoca.\nMichael Zwerin, che ha a lungo vissuto e lavorato in Francia, a Parigi, come critico musicale, ha pubblicato sul \"Village Voice\" , sull'\"International Herald Tribune\" per oltre 21 anni e altre pubblicazioni (negli ultimi anni su Blomberg News). Articoli di sua mano sono apparsi su Rolling Stone, Downbeat, Esquire, Elle, Paris Metro. Fu anche autore di diversi libri soprattutto dedicati al mondo del jazz. Continu\u00f2 anche a suonare, fin quasi alla fine, anche come membro del gruppo rock francese \"Telephone\".\n\u00c8 scomparso a seguito di una lunga malattia nel 2010 all'et\u00e0 di 79 anni "}
{"id": "751628", "revid": "838137", "url": "https://it.wikipedia.org/wiki?curid=751628", "title": "Motore plurifrazionato", "text": "Con la definizione motori plurifrazionati, vengono normalmente intesi i propulsori, soprattutto motociclistici, la cui cilindrata totale viene frazionata in tre o pi\u00f9 cilindrate unitarie, ovvero i motori con numero di cilindri superiori a due.\nNumero di frazioni.\nSono motori motociclistici plurifrazionati:\nDisposizione delle unit\u00e0.\nLe unit\u00e0 possono essere disposte in vario modo\nDistribuzione delle accensioni.\nLa distribuzione delle accensioni pu\u00f2 essere di diverso tipo"}
{"id": "751636", "revid": "73843", "url": "https://it.wikipedia.org/wiki?curid=751636", "title": "Canoa/kayak ai Giochi della XV Olimpiade", "text": "Le competizioni della canoa/kayak dei Giochi della XV Olimpiade si sono svolte i giorni 27 e 28 luglio 1952 al bacino del Taivallahti a Helsinki.\nCome a Londra 1948 si sono disputati nove eventi, otto maschili e uno femminile."}
{"id": "751643", "revid": "463853", "url": "https://it.wikipedia.org/wiki?curid=751643", "title": "La mia super ex-ragazza", "text": "La mia super ex-ragazza (\"My Super Ex-Girlfriend\") \u00e8 un film del 2006 diretto da Ivan Reitman.\nTrama.\nL'architetto Matt Saunders si fidanza con la direttrice di galleria Jenny Johnson che in realt\u00e0 \u00e8 G-Girl, la supereroina che difende i newyorkesi dalla criminalit\u00e0. In seguito per\u00f2, a causa della sua continua gelosia e aggressivit\u00e0, la lascia per mettersi con un'altra ragazza e lei si vendica ridicolizzandolo, sfruttando i suoi poteri.\nLui decide cos\u00ec di allearsi con l'acerrimo nemico di Jenny, il professor Bedlam. Recatosi da lui Matt scopre - per sbaglio e di nascosto - in casa di Bedlam una stanza segreta, in cui il professore tiene una sorta di \"santuario\" per Jenny che rivela un sincero e mai sopito amore del professore per lei. Poco dopo Bedlam, all'oscuro della scoperta di Matt, gli mostra un pezzo del meteorite che ha dato i superpoteri a Jenny: il professore infatti, ex-amico d'infanzia di Jenny, era presente la notte in cui cadde il meteorite che diede alla ragazza i suoi strabilianti poteri (oltre ai capelli biondi ed al fascino). Bedlam quindi rivela a Matt che se Jenny si avvicinasse a quel pezzo di meteorite perderebbe tutti i suoi superpoteri, dicendogli che se lui vuole liberarsi di lei deve aiutarlo a farle avvicinare il meteorite. Matt accetta perci\u00f2 di aiutarlo affinch\u00e9 la persecuzione finisca.\nSi fa quindi perdonare dalla super-ragazza e si rimette con lei, facendole accettare un invito a cena a casa sua. Dopo la cena arrivano Vaughn e Hannah, nuova fidanzata di Matt, che per gelosia inizia a litigare con Jenny senza sapere chi lei sia in realt\u00e0. Vaughn, amico di Matt, apre su sua indicazione la scatola che contiene il meteorite, il quale assorbe i poteri di Jenny che diventa cos\u00ec mortale ed innocua. Arriva per\u00f2 il Professor Bedlam, che non ha alcuna intenzione di mantenere la promessa di non farle del male, e che anzi vuole per s\u00e9 i poteri. Mentre Matt e Vaughn lottano contro il professore ed i suoi seguaci, Jenny tenta di toccare il meteorite per riottenere i suoi poteri e farla finita con il suo nemico, ma Matt chiede ad Hannah di fermarla e durante la colluttazione le due donne toccano il meteorite nello stesso momento: la pietra esplode, catapultando le donne nel vuoto, fuori dall'edificio; entrambe per\u00f2 riappaiono, dotate di superpoteri. Le due super-ragazze a questo punto lottano tra di loro ad armi pari seminando distruzione intorno, ma Matt interrompe la loro lotta selvaggia e rivela a Jenny di non averla mai amata, svelandole inoltre ci\u00f2 che aveva scoperto a casa di Bedlam, e cio\u00e8 che lo stesso professore, suo amico d'infanzia e gi\u00e0 da allora ossessionato da lei, la ama alla foll\u00eca e potrebbe essere l'amore della sua vita.\nIl professor Bedlam conferma quello che ha detto Matt ed i due si mettono finalmente insieme. Matt pu\u00f2 finalmente fidanzarsi con Hannah senza temere pi\u00f9 nulla, ma la ragazza manterr\u00e0 i suoi nuovi poteri ed aiuter\u00e0 Jenny come supereroina."}
{"id": "751655", "revid": "400694", "url": "https://it.wikipedia.org/wiki?curid=751655", "title": "Mandy Moore", "text": "Nota cantante, Mandy \u00e8 anche un'attrice. Ha fatto il suo debutto cinematografico nel 2001 nelle commedie \"Il dottor Dolittle 2\" e \"Pretty Princess\" al fianco di Anne Hathaway. Nel 2002 ottiene il suo primo ruolo da protagonista ne \"I passi dell'amore - A Walk to Remember\", tratto dal romanzo di Nicholas Sparks. \u00c8 in seguito apparsa in film come \"Romance &amp; Cigarettes\" (2005), \"American Dreamz\" (2006), \"Perch\u00e9 te lo dice mamma\" (2007) e \"Licenza di matrimonio\" (2007). Nel 2016 recita sul piccolo schermo nel ruolo di Rebecca Pearson nella serie televisiva di successo \"This Is Us\", per la quale riceve una nomination ai Golden Globe.\nCarriera.\nEsordi.\nNata nel New Hampshire e figlia di Stacy, giornalista e Don Moore, pilota dell'American Airlines, si trasferisce con la famiglia a Orlando in Florida dopo poche settimane dalla nascita. Gi\u00e0 all'et\u00e0 di tredici anni si esibisce nella maggior parte degli stadi sportivi di Orlando, cantando l'inno americano.\nDopo aver firmato un contratto discografico a quattordici anni, debutta nell'estate del 1999 con il singolo \"Candy\". Il singolo scala le classifica musicali di gran parte del mondo, viene infatti certificato Disco d'oro in America e Disco di platino in Australia. Il suo album di debutto \"So Real\" esce nel dicembre del 1999, venendo raffigurata dalla critica come l'ennesimo clone di Britney Spears. In tre mesi dall'uscita l'album vende oltre 3.000.000 di copie in tutto il mondo e viene certificato Disco di platino negli USA.\nSempre nel 2001 debutta come attrice a fianco ad Anne Hathaway e Julie Andrews nel film \"Pretty Princess\".\nAffermazione.\nNel 2001 pubblica l'omonimo album \"Mandy Moore\", contenente un suono pi\u00f9 vicino alla dance e ad un genere di pop pi\u00f9 maturo rispetto ai precedenti lavori. Apprezzato dalla critica, nella settimana di debutto nel mercato americano si piazza alla 35\u00ba posto della Billboard 200 vendendo oltre 20.000 copie nella prima settimana. Il primo singolo, \"In My Pocket\" riscuote un discreto successo nelle classifiche americane rispecchiando allo stesso tempo i canoni artistici delle rivali quali Britney Spears e Christina Aguilera. La canzone in questione mostra l'artista pi\u00f9 matura in un pezzo dance, abbandonando l'immagine di ragazzina ingenua. La canzone viene certificata Disco d'oro in Australia. Come singolo successivo viene lanciato \"Crush\", un pezzo pop che non riesce a riscuotere il successo dei precedenti singoli, ma che ottiene buone recensioni dalla critica americana. Entra comunque in varie classifiche e riesce a piazzarsi al primo posto dei video musicali pi\u00f9 visti della trasmissione americana \"TRL\".\nParallelamente alla carriera di cantante, ottiene la parte da protagonista nel film \"I passi dell'amore\" affiancata a Shane West. Il film esce nella sale americane all'inizio del 2002 ottenendo subito successo in tutto il mondo e sebbene la critica americana non apprezzi interamente la sceneggiatura, la prestazione della Moore \u00e8 ben apprezzata e lodata e riceve anche alcuni premi per la parte interpretata.\nCome terzo singolo dell'album uscito l'anno precedente viene scelto \"Cry\", una delle pi\u00f9 celebri canzoni dell'artista, inserita nella colonna sonora de \"I passi dell'amore\": ottiene gran successo in Asia e Australia. Come ultimi singoli vengono pubblicati \"17\" e \"Saturate Me\", entrambi con sound R&amp;B, mirati esclusivamente a scopo promozionale. A differenza degli altri singoli, per questo non viene girato il video musicale poich\u00e9 la Moore \u00e8 maggiormente concentrata sulla carriera cinematografica e sul suo nuovo album. Dall'uscita ad oggi l'album \"Mandy Moore\" ha venduto oltre 500.000 copie in America, dove \u00e8 stato premiato con il Disco d'oro; nel resto del mondo sono state vendute oltre un milione e mezzo di copie.\n\"Coverage\" e la chiusura con la Epic.\nNel 2003 recita in due commedie romantiche: \"All I Want - Tutto quello che voglio\" e \"How to Deal\" a fianco di Elijah Wood e Allison Janney. Lo stesso anno pubblica \"Coverage\", una raccolta di canzoni anni '80. Oltre a riscuotere buone critiche l'album vende nella prima settimana oltre 50.000 copie, stabilendo un record per l'artista. A causa delle basse vendite del disco, che si aggiravano sulle 250.000 copie solo negli States, la Epic Records decide di chiudere il contratto discografico pubblicando le prime due raccolte musicali dell'artista \"The Best of Mandy Moore\" che vende all'incirca 100.000 copie e \"Candy\".\nNel 2004 la Moore si dedica esclusivamente alla carriera da attrice recitando nella commedia romantica \"Amori in corsa\" e la commedia satirica \"Saved!\" con Jena Malone e Macaulay Culkin. Quest'ultima in particolare, sebbene non riscosse grande successo al botteghino, ottenne ottime critiche riguardo all'interpretazione della Moore. Nel 2005 recita nel musical \"Romance &amp; Cigarettes\" con Kate Winslet e Susan Sarandon. Nel 2006 recita in \"Southland Tales - Cos\u00ec finisce il mondo\" con Sarah Michelle Gellar e Justin Timberlake.\n\"Wild Hope\": il cambiamento al folk/country.\nDopo aver lasciato la Sony, passa alla Sire Records che fa parte della Warner Bros., e registra il demo \"Hey!\" che viene pubblicato sul suo sito ufficiale. In seguito per\u00f2, senza nemmeno incidere un disco, decide di abbandonarli ed elimina la canzone dal suo repertorio.\nIl 2007 segna il ritorno sulle scene musicali e cinematografiche. Il 19 giugno pubblica \"Wild Hope\", un album interamente co-scritto che vanta collaborazioni di molti cantautori pop-folk come Lori Mckenna e Rachael Yamagata. La stessa Moore afferma: \u00abNon sono mai stata cos\u00ec attaccata a un disco, sono molto orgogliosa del risultato, ci sono voluti due anni ma alla fine ce l'ho fatta\u00bb. Ad aprile 2007, la Moore partecipa ai \"The BR!CK Awards\", trasmessi dal canale The CW, dove canta per la prima volta il suo nuovo singolo \"Extraordinary\". Nella settimana di debutto ovvero quella tra il 19 giugno e il 25 giugno l'album si piazza alla posizione numero n. 30 della classifica di Billboard, vendendo oltre 28.000 copie.\nMandy intraprende nell'estate del 2007 il \"Wild Hope Tour\" facendo il tutto esaurito in tutte le citt\u00e0 come afferma il documentario \"I Am Mandy Moore\" presentato sul Canale \"Oxygen\". Sono note in questo periodo moltissime apparizioni per promuovere i singoli e l'album, ma soprattutto la sua carriera di attrice. Partecipa a ben tre film, Perch\u00e9 te lo dice mamma, Licenza di matrimonio e Dedication, quest'ultimo uscito solo negli Stati Uniti. Cresce cos\u00ec la stima della critica nei confronti di Mandy, grazie alle interpretazioni accanto ad attori come Diane Keaton e Robin Williams.\nPer la prima volta Mandy prolunga il suo tour aggiungendo delle tappe in Australia, dove presenta il disco e nello stesso tempo partecipa al concerto di Ben Lee con il quale ha cantato la canzone \"Birds And Bees\" presente nell'album \"Ripe\". Sempre in Australia Mandy apre i concerti della sua collega Kelly Clarkson e le vendite dell'album si alzano. Le vendite totali dell'album si aggirano sulle 500.000 copie. Il secondo singolo \"Nothing That You Are\" ha avuto un lieve successo in pi\u00f9 ma ha finalit\u00e0 puramente promozionale. Il 2007 e il 2008 sono l'anno del ritorno e del cambiamento musicale di Mandy Moore che afferma: \u00abInizialmente mi davano delle canzoni e mi dicevano 'adesso vai in sala e incidile', ma adesso le parole che canto in questo disco sono le mie, \u00e8 stato un processo complicato ma non rinnego nulla del mio passato da pop artist, sono cresciuta e con me \u00e8 cresciuta la mia musica\u00bb.\n\"Amanda Leigh\".\nIl primo singolo \"I Could Break your heart any day of the week\" \u00e8 stato presentato per la prima volta con l'uscita del mensile Marie Claire nell'aprile del 2009, in cui Mandy parla del nuovo sound dell'album e racconta delle sue nozze con il cantautore Ryan Adams avvenute a marzo 2009 in Georgia. Il singolo viene pubblicato in digitale nel marzo dello stesso anno su iTunes e ottiene un buon successo. Lo stesso viene presentato in molti spettacoli come il Late Night with Conan O'Brien oppure il The Ellen DeGeneres Show.\nIl 26 maggio 2009 viene pubblicato \"Amanda Leigh\", che nella settimana di debutto vende oltre 15.000 copie, e si piazza alla posizione 25 della classifica di Billboard.\nL'album pur non riuscendo a riscuotere un notevole successo \u00e8 acclamato dalla critica, e viene distribuito in tutto il mondo in forma digitale su iTunes store.\nQuesto album come il precedente \"Wild Hope\", vanta collaborazioni di successo, come quelle con il cantautore Mike Viola e la cantautrice Inara George. Non pu\u00f2 mancare la presenza di Lori McKenna, con la quale ha scritto il brano \"Everblue\". L'album in complesso ha venduto 30.000 copie, oltre a 45.000 digitali, ed \u00e8 stato presentato in un mini tour di 5 date tra cui New York, per invogliare i giovani a riascoltare i suoni vintage degli anni '80. Il secondo singolo dell'album \u00e8 \"Fern Dell\" una canzone molto introspettiva e curiosa che Mandy Moore ha pubblicato solo in digitale poco dopo la fine del suo minitour nei pub americani. Durante lo stesso periodo Mandy \u00e8 tornata in sala di incisione per nuove canzoni di progetti cinematografici.\nLa canzone colonna sonora del film \"Rapunzel - L'intreccio della torre\" \u00e8 stata presentata agli Academy Awards 2011 in nomination come Miglior canzone originale. Nel 2017 \u00e8 protagonista del thriller \"47 metri\", diretto da Johannes Roberts, e in cui recita accanto a Claire Holt e Matthew Modine.\nDopo aver terminato il suo Tour destinato alla presentazione del suo nuovo album \"Wild Hope\", ha preso parte all\"'Identified Tour\" con la pop star Vanessa Hudgens aprendo i suoi concerti e talvolta talmente tanto acclamata rimaneva sul palco a cantare celebri canzoni dei suoi precedenti album. Ha aperto anche i concerti della cantante Kelly Clarkson. Ha preso parte come Guest star insieme a Lori Mckenna del Concerto del suo coautore Mike Viola. In un'intervista Mandy ha sottolineato pi\u00f9 volte di voler fare un tour oltre oceano in Europa.\nCon una cover di \"I feel the earth move\", prende parte a \"Love Rocks\", compilation a favore dei diritti dei gay. \u00c8 stata guest star di alcuni episodi della serie \"Scrubs - Medici ai primi ferri\", \"How I Met Your Mother\" e \"Grey's Anatomy\". Assieme a Justin Timberlake prende parte al videoclip di \"Original sin\" di Elton John diretto da David LaChapelle.\nMandy ha anche scritto una canzone per il film \"High School Musical\" cantata da Vanessa Hudgens. Ha prestato la voce al personaggio di Aerith Gainsborough nel primo episodio della serie di videogiochi \"Kingdom Hearts\". Nel 2000 ha duettato con gli Nsync nella canzone \"On the line\" che era la colonna sonora del film omonimo.\nNel marzo 2019 riceve una stella sulla Hollywood Walk of Fame.\n\"Silver Landings\".\nIl 17 settembre 2019 viene pubblicato il singolo \"When I Wasn't Watching\", primo singolo estratto dal settimo album in studio. Il 1 novembre 2019 esce un nuovo singolo promozionale dal nuovo album chiamato \"I'd Rather Lose\".\nA gennaio 2020 viene lanciato il secondo singolo dell'album \"Save a Little for Yourself\". Poco dopo vengono annunciati il titolo e la data di rilascio del album: \"Silver Landings\" che \u00e8 stato pubblicato 6 marzo con etichetta Verve Forecast, prodotto da Mike Viola (con cui aveva gi\u00e0 lavorato nell'album \"Amanda Leigh\"), e di suo marito Taylor Goldsmith, frontman della band The Dawes.\nL'11 febbraio 2020 viene estratto come singolo \"Fifteen\". \nVita privata.\nNel 2004 frequenta Zach Braff; la loro relazione viene resa pubblica durante un party per la raccolta fondi del Partito Democratico degli Stati Uniti.\nIl 10 marzo 2009 ha sposato il cantante Ryan Adams, in una cerimonia privata in Georgia: la notizia delle nozze venne resa nota solo due settimane dopo. Nel gennaio 2015 la coppia annuncia il divorzio. Dal luglio 2015 ha una relazione con Taylor Goldsmith, chitarrista dei Dawes, con cui si \u00e8 sposata il 18 novembre 2018 a Los Angeles.\nDalla coppia, nasce August Harrison Goldsmith il 23 febbraio 2021.\nDoppiatrici italiane.\nNelle versioni in italiano dei suoi lavori, Mandy Moore \u00e8 stata doppiata da:\nDa doppiatrice \u00e8 sostituita da:"}
{"id": "751672", "revid": "119457010", "url": "https://it.wikipedia.org/wiki?curid=751672", "title": "Toftir", "text": "Toftir \u00e8 una piccola citt\u00e0 di poco meno di 800 abitanti nelle Isole F\u00e6r \u00d8er. Si trova nel comune di Nes, sull'isola di Eysturoy.\nNel 1980 l'area del lago Toftir fu la prima dell'arcipelago a diventare riserva naturale e nel 2006 la municipalit\u00e0 di Nes, in collaborazione con la vicina municipalit\u00e0 di Runav\u00edk, si \u00e8 unita ad un network di autorit\u00e0 dei paesi scandinavi con l'obiettivo di fermare la perdita di biodiversit\u00e0 nelle diverse aree.\n\u00c8 importante dal punto di vista sportivo perch\u00e9 vi si trova lo stadio Svangaskar\u00f0 che, con 6.000 posti a sedere \u00e8 lo stadio pi\u00f9 capiente delle F\u00e6r \u00d8er. All'interno dello Svangaskard la nazionale ha disputato le proprie partite sino all'inaugurazione dello Stadio Gundadalur. Oggi \u00e8 sede degli incontri del B68 Toftir, che \u00e8 la squadra della citt\u00e0.\nStoria.\nLa fondazione di Toftir risale al periodo del Landn\u00e1m. Secondo quanto si tramanda localmente, soltanto una donna sopravvisse alla pandemia di peste nera (1348 - 1350) che lasci\u00f2 il paese in rovina. Il nome del paese, Toftir, significa per l'appunto \"rovine\". Alcune tradizioni riportano che precedentemente il nome del paese fosse Hella, ovvero \"pendenza\", con riferimento al fianco collinare su cui il paese \u00e8 costruito.\nSport.\nCalcio.\nLa squadra principale della citt\u00e0 \u00e8 il B68 Toftir."}
{"id": "751675", "revid": "339392", "url": "https://it.wikipedia.org/wiki?curid=751675", "title": "Giulio Cesario Claudiano Germanico", "text": ""}
{"id": "751691", "revid": "2093951", "url": "https://it.wikipedia.org/wiki?curid=751691", "title": "Universit\u00e0 di Costantinopoli", "text": "L'Universit\u00e0 Imperiale di Costantinopoli, detta anche Universit\u00e0 degli Studi della Sala del Palazzo di Magnaura (\u03a0\u03b1\u03bd\u03b4\u03b9\u03b4\u03b1\u03ba\u03c4\u03ae\u03c1\u03b9\u03bf\u03bd \u03c4\u03b7\u03c2 \u039c\u03b1\u03b3\u03bd\u03b1\u03cd\u03c1\u03b1\u03c2), chiamata dai bizantini Pandidakterion (\u03a0\u03b1\u03bd\u03b4\u03b9\u03b4\u03b1\u03ba\u03c4\u03ae\u03c1\u03b9\u03bf\u03bd), nell'Impero bizantino fu riconosciuta come universit\u00e0 nell'848, anche se gli stati dell'Europa occidentale non la riconobbero mai come tale. \nCome la maggior parte delle universit\u00e0 medievali, era stata un'istituzione accademica per molti anni, prima che fosse riconosciuta come universit\u00e0: la fondazione della \"Scuola di Costantinopoli\" avvenne il 27 febbraio 425, sotto il regno di Teodosio II (408-450). Nell'849 la scuola fu riorganizzata dal futuro reggente al trono di Michele III, Bardas (856-866), che riconobbe ufficialmente la scuola con il titolo di universit\u00e0, divenendo di fatto la prima universit\u00e0 del mondo.\nL'universit\u00e0 aveva le facolt\u00e0 di medicina, di filosofia, di legge e di silvicoltura. Varie scuole di economia, politecnici, biblioteche e accademie di belle arti erano inoltre aperte in citt\u00e0, rendendo Costantinopoli il centro del pensiero nel mondo medioevale.\nL'universit\u00e0 venne chiusa dai Turchi nel 1453, anno in cui cadde l'Impero bizantino.\nStoria.\nLa societ\u00e0 bizantina, a differenza di quelle occidentali dell'alto Medioevo, era ben istruita, infatti l'impero bizantino aveva un alto livello di alfabetizzazione, in confronto al resto del mondo. Se la societ\u00e0 bizantina era acculturata, era grazie al secolare sistema d'istruzione che esisteva in Grecia, e la stessa scuola di Costantinopoli fu una continuazione delle accademie dell'antica Grecia. L'istruzione primaria fu ampiamente disponibile, anche nei villaggi, e in tale societ\u00e0 per entrambi i sessi. \u00c8 in questo contesto che s\u00ec pu\u00f2 capire la secolare universit\u00e0 degli studi di Costantinopoli. La scuola di Costantinopoli non fu l'unica nell'Impero bizantino; prima della conquista musulmana del Nordafrica e del Levante, ci furono scuole anche nelle grandi citt\u00e0 provinciali di Alessandria d'Egitto e Antiochia.\nLa scuola fu fondata il 27 febbraio 425 dall'imperatore bizantino Teodosio II con il nome di \"Pandidakterion\"; fu inaugurata nei pressi del Foro Boario. La prima scuola di Costantinopoli aveva trentuno cattedre per il diritto, la filosofia, la medicina, l'aritmetica, la geometria, l'astronomia, la musica, la retorica ed altre materie; quindici cattedre per il latino e sedici per il greco.\nNell'849 la scuola fu riorganizzata dal futuro reggente al trono di Michele III, Bardas (856-866), che riconobbe ufficialmente la scuola con il titolo di universit\u00e0.\nLe materie principali, e anche quelle pi\u00f9 frequentate dagli studenti, erano la retorica, la filosofia e il diritto. L'obiettivo dell'universit\u00e0 era di istruire persone competenti, che potessero diventare burocrati o uomini di stato o di chiesa. In questo senso l'universit\u00e0 di Costantinopoli fu l'equivalente laico della scuola teologica. L'universit\u00e0 mantenne un ruolo attivo nella tradizione filosofica del platonismo e dell'aristotelismo, la prima delle quali rappresenta il pi\u00f9 lungo esempio ininterrotto di scuola platonica, essendo rimasta attiva per quasi due millenni consecutivi, fino al XV secolo.\nL'universit\u00e0 \u00e8 esistita fino alla caduta di Costantinopoli, avvenuta il 29 maggio 1453."}
{"id": "751705", "revid": "6923", "url": "https://it.wikipedia.org/wiki?curid=751705", "title": "Mitsubishi 3000GT", "text": ""}
{"id": "751710", "revid": "2194279", "url": "https://it.wikipedia.org/wiki?curid=751710", "title": "Filantropia", "text": "La filantropia () \u00e8 un sentimento e un conseguente atteggiamento di benevolenza alla base di un comportamento diretto a realizzare il benessere altrui.\nFilantropia greca e \"humanitas\" romana.\nIn un frammento dell'originale greco di Menandro (342 a.C.-291 a.C.) l\"Heautontimorumenos\" non si ritrova un verso che nella rielaborazione latina di Terenzio (185 a.C.-159 a.C.) \u00e8 stato reso in \u00ab\"Homo sum: humani nihil a me alienum puto\"\u00bb; quindi non si pu\u00f2 affermare se quel verso si rifaccia al valore autonomo romano della \"humanitas\" o a quei principi etici, tipici del teatro di Menandro, espressi nel concetto di \u03c6\u03b9\u03bb\u03b1\u03bd\u03c4\u03c1\u03c9\u03c0\u03af\u03b1 (filantropia) che nel significato greco si rapporta a un sentimento di solidariet\u00e0 nei confronti di altri che condividono la stessa situazione di crisi e che cercano nel sostegno reciproco un'ancora di salvezza dalle miserie morali e materiali del loro tempo.\nMa per i Romani del II sec. a.C. che si avviano a un progressivo sviluppo della loro storia, humanitas significava anche riconoscere la nuova complessit\u00e0 di modi di pensare e di vivere che aveva ormai messo da parte la semplicit\u00e0 dei principi e delle istituzioni politiche sociali e culturali del passato.\nIl valore della \"humanitas\" s'incarna nel Circolo degli Scipioni costituito da vari personaggi appartenenti alla nobilt\u00e0 romana che verso la met\u00e0 del II secolo a.C. diffondono in Roma i valori della cultura ellenistica. Si realizza cos\u00ec una necessit\u00e0 di ampliamento del mondo spirituale romano tramite la cultura greca, aprendolo ai valori di altre civilt\u00e0. Dall'incontro dello spirito romano con la filosofia ellenistica nasce quell'humanitas, ripresa dalla filosofia stoica, che consiste nella concezione dell'uomo considerato in ogni suo aspetto e la conseguente idea di una missione morale e politica assegnata al dominio universale di Roma. Si esalta, quindi, la \"virtus\" romana in grado di trasformare un popolo in un insieme di uomini coraggiosi, austeri, capaci di sacrificio.\nCompassione e filantropia.\nSimile al concetto menandreo \u00e8 il significato che Arthur Schopenhauer attribuisce alla filantropia che nasce dalla compassione intesa nel significato originario come l'atto del patire insieme (\"cum\"-\"patho\"), del provare cio\u00e8 il dolore condiviso originato dalla comune miseria umana per cui chi cercher\u00e0 di alleviare quella sofferenza render\u00e0 leggera anche la sua divenendo giusto e filantropo:\nFilantropia e potere.\nNel pensiero di Nietzsche l'etica del padrone nel trattamento dei servi pu\u00f2 essere talora ispirata dalla compassione e dalla filantropia ma \u00ab\"l\u2019etica del pi\u00f9 forte \u00e8 compassionevole e filantropica non tanto per un sincero sentimento di misericordia, ma come naturale conseguenza di una pienezza di potere che straripa sui sottomessi e sugli schiavi\"\u00bb i quali da parte loro giustificano la loro sottomissione esaltando i valori dell'umilt\u00e0 e della rinuncia. In questo caso la compassione non \u00e8 il segno del comune patire, ma piuttosto un esercizio dell'ampio potere di cui godono, manifestandolo con uno spregiudicato uso della compassione.\nInfatti \u00ab\"trattenerci dall'offesa, dalla violenza, dallo sfruttamento\"\u00bb pu\u00f2 valere tra pari non tra signori e servi. La compassione per i pi\u00f9 deboli non ha senso poich\u00e9 in questo modo si abbassa l'essenza del vivente. La virt\u00f9 dell'aristocratico \u00e8 \u00ab\"non avere compassione delle classi di schiavi ringhianti, conculcati, sediziosi che anelano al dominio, essi lo chiamano libert\u00e0.\"\u00bb\nFilantropia e caritas.\nNella morale cristiana la filantropia, come strumento per alleviare le sofferenze umane ispirato dalla razionale compassione delle comuni miserie terrene, viene distinta dalla carit\u00e0 che rappresenta la piena realizzazione dello spirito dell'uomo che attraverso essa realizza il comandamento dell'amore lasciato da Ges\u00f9 Cristo ai suoi discepoli: \u00abAmatevi come io vi ho amato\u00bb.\nPapa Benedetto XVI ha scritto che nell'attuale societ\u00e0 dell'immagine un'azione filantropica spesso nasconde la volont\u00e0 di ottenerne un ritorno di interesse personale o di plauso mentre \u00ab\"Quando gratuitamente offre se stesso, il cristiano testimonia che non \u00e8 la ricchezza materiale a dettare le leggi dell'esistenza, ma l'amore [...] di Dio e dei fratelli\"\u00bb. Aggiunge Papa Ratzinger che \u00ab\"l\u2019azione pratica resta insufficiente se in essa non si rende percepibile l\u2019amore per l\u2019uomo, un amore che si nutre dell\u2019incontro con Cristo\"\u00bb che si \"maschera\" da povero e ci provoca alla carit\u00e0. Del resto il soccorso ai poveri, evidenzia il Papa, \u00ab\"\u00e8 un dovere di giustizia\"\u00bb che impone la \u00ab\"condivisione\"\u00bb soprattutto per quei \u00ab\"Paesi in cui la popolazione \u00e8 composta in maggioranza da cristiani\"\u00bb: qui \u00ab\"\u00e8 ancora pi\u00f9 grave la loro responsabilit\u00e0 di fronte alle moltitudini che soffrono nell'indigenza e nell'abbandono\"\u00bb. Ricorda infine il papa che \u00ab\"i beni materiali rivestono una valenza sociale, secondo il principio della loro destinazione universale\"\u00bb.\nLa filantropia moderna.\nLa filantropia moderna trova espressione teorica negli ideali illuministici che saranno esaltati dalla Rivoluzione francese dove i diritti dell'uomo e del cittadino si basano su quella comune natura che li rende uguali e fratelli.\nDalla filantropia illuminista nascer\u00e0 il cosiddetto \"filantropismo\", un programma di rinnovamento pedagogico che fu elaborato e sperimentato da Johann Bernhard Basedow, basato sulle teorie dei Pietisti, di Locke, Comenio e Rousseau. L'esperimento avvenne nel 1774 con il \"Philantropinum\", un istituto di Dessau destinato alla formazione della classe dirigente con tecniche didattiche innovative adottate successivamente dai suoi seguaci, i Filantropini, in Germania e Svizzera.\nIl principio illuminista della \"fraternit\u00e0\" sar\u00e0 teoricamente ancora alla base della Dichiarazione universale dei diritti dell'uomo (1948):\nLa filantropia si svilupper\u00e0 praticamente nell'ambito dell'umanitarismo ottocentesco con la creazione di ospedali per indigenti, scuole per l'alfabetizzazione, societ\u00e0 benefiche che sorsero soprattutto in quei paesi anglosassoni che erano stati i protagonisti della rivoluzione industriale e che si ispiravano ai principi religiosi puritani."}
{"id": "751712", "revid": "219355", "url": "https://it.wikipedia.org/wiki?curid=751712", "title": "Paul Lauterbur", "text": "Ottenne il premio Nobel per la medicina nel 2003 insieme a Peter Mansfield per la sua ricerca sugli effetti biologici dei campi elettromagnetici, che ha reso possibile lo sviluppo della MRI, magnetic resonance imaging.\nNato e cresciuto a Sidney, Ohio, Lauterbur ha studiato presso la Sidney High School. Ha condotto le sue prime ricerche presso la Case Western Reserve University, in Cleveland; nel 1962 ha conseguito la laurea presso l'Universit\u00e0 di Pittsburgh. Discusse la prima idea della MRI durante una cena con i colleghi, disegnandone il primo modello su una tovaglia. Le ulteriori ricerche che portarono allo sviluppo della MRI furono condotte presso la State University of New York at Stony Brook.\nIl principio della risonanza magnetica, che \u00e8 alla base della MRI, era gi\u00e0 stato sviluppato da Felix Bloch e Edward Purcell, che ottennero per questo il premio Nobel per la fisica nel 1952. Tuttavia per decenni la risonanza magnetica fu utilizzata soltanto per studiare la struttura chimica delle sostanze. Fino agli sviluppi di Lauterbur e Mansfield, negli anni settanta, non fu possibile utilizzare la risonanza magnetica per ottenere immagini del corpo.\nA Lauterbur fu attribuita l'idea secondo la quale i gradienti di ingresso dell'onda magnetica consentono l'individuazione dell'origine delle onde radio emesse dai nuclei dell'oggetto in esame, e quindi la creazione di immagini bidimensionali.\nLa sua prima macchina per MRI si trova presso l'edificio della chimica, alla State University of New York at Stony Brook."}
{"id": "751713", "revid": "207432", "url": "https://it.wikipedia.org/wiki?curid=751713", "title": "Dodge Stealth", "text": ""}
{"id": "751732", "revid": "438678", "url": "https://it.wikipedia.org/wiki?curid=751732", "title": "Moschidae", "text": "I Moschidi (Moschidae Gray, 1821) sono una famiglia di ruminanti che comprende un solo genere vivente (\"Moschus\"), con 4 specie.\nSi tratta di una versione pi\u00f9 primitiva dei cervidi (coi quali erano accorpati precedentemente), in quanto non presentano corna n\u00e9 ghiandole facciali e possiedono un singolo paio di mammelle.\nPresentano un paio di canini superiori simili a zanne, una ghiandola anale ed una ghiandola che produce una sostanza odorosa chiamata muschio, di particolare importanza per la produzione di profumi.\nDistribuzione.\nIn Italia si pu\u00f2 vedere il mosco moschifero al parco \"La Torbiera\" di Agrate Conturbia (NO)\nTassonomia.\nORDINE Artiodactyla"}
{"id": "751768", "revid": "793215", "url": "https://it.wikipedia.org/wiki?curid=751768", "title": "SS- und Polizeif\u00fchrer", "text": "Con il termine SS- und Polizeif\u00fchrer (\u00abComandante delle SS e della Polizia\u00bb) furono indicati gli ufficiali superiori nazionalsocialisti al comando di grandi unit\u00e0 di \"Schutzstaffel\" (SS) prima e durante il secondo conflitto mondiale. L\"SS- und Polizeif\u00fchrer\" possedeva l'autorit\u00e0 di comando diretta di ogni unit\u00e0 delle SS e della polizia presenti in una determinata area geografica e doveva rispondere del suo operato esclusivamente a Heinrich Himmler (comandante supremo delle SS) e Adolf Hitler. Tra i molteplici compiti dell\"SS- und Polizeif\u00fchrer\" vengono oggi ricordati, per la brutalit\u00e0 con la quale vennero svolti, la repressione antipartigiana e il ruolo avuto nella Shoah del popolo ebraico. La possibilit\u00e0 di decidere la sorte di migliaia di individui e la diretta dipendenza dai pi\u00f9 alti vertici del comando tedesco resero questa posizione una delle pi\u00f9 influenti dell'intera Germania nazionalsocialista.\nDescrizione.\nIl ruolo di \"SS- und Polizeif\u00fchrer\" venne conferito per la prima volta nel 1938 sviluppando la precedente posizione di \"Oberabschnitt F\u00fchrer\" (\u00abComandante distrettuale\u00bb) delle \"Allgemeine-SS\". Allo scoppio della Seconda guerra mondiale il ruolo venne ulteriormente suddiviso in tre livelli gerarchici di importanza geografica crescente:\nGli \"SS- und Polizeif\u00fchrer\" erano al comando di uno stato maggiore che comprendeva rappresentanti della maggior parte delle branche delle SS. Il comandante aveva teoricamente giurisdizione su \"Ordnungspolizei\", \"Gestapo\", \"SS-Totenkopfverb\u00e4nde\" (unit\u00e0 preposta alla custodia dei campi di concentramento), SD, alcune unit\u00e0 delle \"Waffen-SS\" e pi\u00f9 in generale su ogni reparto delle SS nell'area geografica di sua competenza. In pratica per\u00f2 i reparti delle SS (teoricamente subordinati) dipendevano dalla loro catena di comando diretta e venivano impiegati dall\"SS- und Polizeif\u00fchrer\" solo in caso di eventi di particolare urgenza. Questa complicata struttura di competenze, spesso sovrapposte, non deve stupire essendo tipico del Terzo Reich impostato sul principio del \"divide et impera\".\nUna delle funzioni degli \"SS- und Polizeif\u00fchrer\" era il comando generale degli \"Einsatzgruppen\" operanti sui territori di competenza degli stessi; in questo ruolo essi diedero agli \"Einsatzgruppen\" ordine di uccidere centinaia di migliaia di persone. Verso il termine del conflitto praticamente ogni \"SS- und Polizeif\u00fchrer\" che aveva servito in Polonia e Unione Sovietica si era macchiato di crimini di guerra e per questo molti di loro decisero di suicidarsi prima della cattura.\nGli \"SS- und Polizeif\u00fchrer\" ricoprirono il ruolo di supervisori dei ghetti dell'Europa orientale creati dalle autorit\u00e0 naziste nei territori occupati dall'esercito tedesco al fine di \u00abconcentrare\u00bb gli ebrei prima della deportazione. Nell'espletamento della funzione di supervisione gli \"SS- und Polizeif\u00fchrer\" coordinarono direttamente le deportazioni verso i campi di sterminio aiutati dal \"Reichssicherheitshauptamt\" (RSHA, \u00abUfficio centrale per la sicurezza del Reich\u00bb) che forn\u00ec loro il necessario supporto amministrativo e logistico.\nInfine gli \"SS- und Polizeif\u00fchrer\" assunsero spesso il comando diretto dei battaglioni di polizia e reggimenti dell'SD incaricati di svolgere \u00abservizio d'ordine\u00bb all'interno dei ghetti, specialmente in vista della liquidazione dello stesso. La diffusa immagine di truppe SS che fanno un'incursione all'interno di un ghetto ebraico uccidendo in maniera casuale coloro che avevano la sola colpa di essersi trovati davanti a loro \u00e8 attribuibile, nella maggior parte dei casi, a forze sotto il diretto controllo degli \"SS- und Polizeif\u00fchrer\" (ad esempio la soppressione della rivolta del ghetto di Varsavia, stroncata brutalmente da J\u00fcrgen Stroop, comandante delle SS e della Polizia dell'area di Varsavia)."}
{"id": "751773", "revid": "991694", "url": "https://it.wikipedia.org/wiki?curid=751773", "title": "Giuseppe Garibaldi (portaeromobili)", "text": ""}
{"id": "751778", "revid": "123011604", "url": "https://it.wikipedia.org/wiki?curid=751778", "title": "Herminones", "text": "Nella \"Germania\" di Tacito, gli Herminones (italianizzato in Irminoni, Herminoni, Erminoni o Ermioni) sono uno dei tre gruppi nei quali si ripartivano i Germani occidentali, accanto a \"Ingaevones\" e \"Istaevones\". La storiografia moderna ha identificato gli \"Herminones\" con le trib\u00f9 germaniche stanziate nel bacino dell'Elba.\nDegli \"Herminones\", spesso indicati con il nome generico di Suebi o Svevi, facevano parte i Marcomanni, i Quadi, gli Ermunduri, i Semnoni e i Longobardi; esistono tuttavia numerose discrepanze, sia tra le varie fonti antiche sia tra esse e gli esiti della ricerca storiografica moderna, su quali tra le trib\u00f9 germaniche siano effettivamente da ascrivere agli \"Herminones\". \nPomponio Mela, nella sua \"Chorographia\", colloca gli Herminones nell'area del Golfo di Codano; secondo la \"Naturalis Historia\" di Plinio il Vecchio, gli \"Herminones\" comprendevano i Suebi (che in realt\u00e0 coincidevano con la totalit\u00e0 del popolo), gli Ermunduri, i Catti e i Cherusci (questi ultime due trib\u00f9 invece sicuramente \"Istaevones\").\nI Suebi.\nLe fonti antiche utilizzano il nome di Suebi in modo poco coerente, a volte riferendosi alla totalit\u00e0 degli \"Herminones\" e altre a singole trib\u00f9 che ne formavano parte. Comunque, nel I secolo a.C. gruppi di Suebi mossero dal natio Golfo di Codano verso sud (stanziandosi in quella regione presso il Reno che ancora oggi porta il loro nome: la Svevia) e verso ovest, passando il Reno su invito dei Galli Edui e guidati da Ariovisto. In Gallia si scontrarono con Cesare, che stava conducendo le sue campagne per la conquista della Gallia, e furono sconfitti (58 a.C.).\nSecoli dopo, un altro gruppo di trib\u00f9 germaniche indicato con il nome di Suebi, ma includente anche altri elementi etnici (tanto germanici orientali - Vandali - quanto iranici - Alani), penetrarono nella Penisola iberica (409), dove fondarono un proprio regno e si convertirono al Cristianesimo. L'entit\u00e0 statale sueba, avente come nucleo la Galizia, fu annesso dal Regno visigoto nel 585.\nI Marcomanni.\nStanziati tra il Reno, il Meno e il Danubio fino alla fine del I secolo a.C., presero parte alla spedizione in Gallia guidata da Ariovisto e fermata da Cesare nel 58 a.C. Sconfitti nuovamente da Druso maggiore nel 9 a.C., passarono in Boemia, guidati da Maroboduo. L\u00ec fondarono un potente ma effimero regno, in seguito alla cui distruzione i Marcomanni aggregarono intorno a s\u00e9 altre trib\u00f9, tra le quali i Quadi. I continui scontri con i Romani lungo il \"Limes\" sfociarono, nel 167, nelle guerre marcomanniche, che opposero il popolo germanico all'Impero romano di Marco Aurelio. Dopo un ventennio di lotte Roma infine vinse, e da allora i Marcomanni rimasero ai margini delle vicende storiche.\nI Quadi.\nCollocati nel I secolo a.C. lungo l'alto Meno, al termine del medesimo secolo si unirono ai Marcomanni nella migrazione verso l'attuale Boemia. Da qui, intorno alla met\u00e0 del I secolo d.C., si spostarono verso la Pannonia, includendo altri elementi etnici quali gli Iazigi sarmatici. Attaccati da Domiziano alla fine del I secolo per essersi rifiutati di appoggiare l'imperatore romano nelle sue campagne contro i Daci, nel secolo seguente si unirono ai vicini Marcomanni nelle loro guerre contro Roma, condividendone la sconfitta. I resti del popolo entrarono a far parte di altre confederazioni germaniche, come i Suebi e gli Alamanni.\nGli Alemanni.\nLa trib\u00f9 dei Semnoni, parte degli \"Herminones\", costitu\u00ec il nucleo originario della federazione di trib\u00f9 nota come Alemanni (o Alamanni), che si stanzi\u00f2 nella valle del Neckar. Anch'essi vennero pi\u00f9 volte a conflitto con i Romani: Caracalla li sconfisse sul Meno nel 213, nel 268 vennero respinti sul lago di Garda insieme ai Goti cui si erano uniti; nel 277 a batterli fu Probo e nel 357 Giuliano. In seguito la federazione and\u00f2 via via perdendo i suoi connotati distintivi, confondendosi con quella dei Suebi tanto che dagli inizi del VI secolo il loro territorio d'origine, chiamato fino ad allora \"Alemannia\", incominci\u00f2 a essere indicato con il nome di Svevia (che tuttavia si sarebbe imposto definitivamente soltanto a partire dall'XI secolo)."}
{"id": "751786", "revid": "74851", "url": "https://it.wikipedia.org/wiki?curid=751786", "title": "H\u00f6here SS- und Polizeif\u00fchrer", "text": ""}
{"id": "751789", "revid": "74851", "url": "https://it.wikipedia.org/wiki?curid=751789", "title": "H\u00f6chste SS- und Polizeif\u00fchrer", "text": ""}
{"id": "751792", "revid": "729019", "url": "https://it.wikipedia.org/wiki?curid=751792", "title": "Battaglia di Ad Decimum", "text": "La battaglia di Ad Decimum fu combattuta il 13 settembre 533 tra l'esercito dei Vandali, comandato dal re Gelimero, e l'Impero romano d'Oriente (pi\u00f9 tardi conosciuto come Impero bizantino), sotto il comando del generale Belisario. Questo episodio e gli eventi che si verificarono negli anni seguenti sono a volte ricordati anche come la \"battaglia di Cartagine\". L'esito di questo scontro segn\u00f2 l'inizio del declino dei Vandali e il primo passo della \"riconquista\" dei territori occidentali da parte dell'imperatore Giustiniano.\n\"Ad Decimum\" (traducibile dal latino come \"a dieci miglia\"), \u00e8 semplicemente un'indicazione del luogo ove si \u00e8 verificata la battaglia, posto appunto dieci miglia a sud di Cartagine. Gelimero, con 11.000 uomini sotto il suo comando, inizialmente avanz\u00f2 con decisione per posizionarsi in un punto favorevole posto sulla strada per Cartagine e da l\u00ec affrontare i 15.000 uomini di Belisario. Divise quindi le proprie forze, inviando 2.000 uomini sotto il comando del nipote Gibamundo nel tentativo di attaccare il fianco sinistro dell'esercito di Belisario, che in quel punto della strada era costretto ad avanzare in una stretta e lunga colonna. Un altro reparto, formato da altrettanti uomini, venne invece affidato al fratello di Gelimero, Ammata, con il compito di contenere l'esercito nemico in una gola presso Ad Decimum. Se tutto fosse stato eseguito secondo i piani, il corpo centrale dell'esercito di Gelimero, composto da 7.000 uomini, avrebbe seguito l'azione di Gibamundo sul fianco sinistro, impedendo la ritirata delle forze di Belisario.\nGibamundo fall\u00ec tuttavia nel porre a termine la sua missione: una forza di Romani e di mercenari unni respinse i suoi 2.000 uomini. Gibamundo fu ucciso nel combattimento. Anche Ammata fu sconfitto e ucciso da un altro reggimento bizantino in avanguardia, che respinse le sue truppe fino alle porte di Cartagine.\nIl grosso delle truppe di Gelimero inflisse comunque serie perdite alle truppe di Belisario: i \"foederati\" di quest'ultimo furono infatti messi in rotta dai Vandali che, anche se inferiori sul piano numerico, combattevano in maniera pi\u00f9 efficace. Tutto propendeva per una vittoria vandala.\nQuando tuttavia Gelimero raggiunse le posizioni di Ammata e scopr\u00ec che il proprio fratello era stato ucciso, si perse d'animo e, perdendo tempo prezioso nel seppellire il corpo del parente nel campo di battaglia, non diede l'ordine finale d'assalto, che avrebbe probabilmente distrutto le fiaccate truppe romane e impedito ai mercenari unni che poco prima avevano sconfitto Ammata e Gibamundo di ricongiungersi con l'esercito di Belisario.\nGuadagnato del tempo prezioso, Belisario fu abile nel raggruppare le proprie forze a sud di Ad Decimum e a lanciare il contrattacco, che respinse i Vandali e li mise in fuga. Gelimero fu costretto allora ad abbandonare Cartagine.\nBelisario si accamp\u00f2 vicino al campo di battaglia, non volendo avvicinarsi troppo alla citt\u00e0 durante la notte. Il mattino dopo marci\u00f2 su Cartagine, ordinando ai propri uomini di non uccidere o ridurre in schiavit\u00f9 la sua popolazione (com'era normale pratica di quel periodo), poich\u00e9 riteneva i suoi abitanti cittadini romani sottoposti al giogo vandalo. Trovando i cancelli della citt\u00e0 aperti e la popolazione che lo acclamava, il generale bizantino si diresse immediatamente al palazzo reale, sedendosi sul trono dei re vandali. Decise inoltre di ricostruire le fortificazioni intorno a Cartagine.\nDopo una seconda sconfitta nella battaglia di Ticameron nel dicembre dello stesso anno, il regno vandalo cess\u00f2 definitivamente di esistere."}
{"id": "751793", "revid": "74851", "url": "https://it.wikipedia.org/wiki?curid=751793", "title": "Comandante delle SS e della Polizia", "text": ""}
{"id": "751799", "revid": "85405", "url": "https://it.wikipedia.org/wiki?curid=751799", "title": "Battaglia di Tricameron", "text": ""}
{"id": "751802", "revid": "92723", "url": "https://it.wikipedia.org/wiki?curid=751802", "title": "Peter Mansfield", "text": "Ha ottenuto nel 2003 il premio Nobel per la medicina insieme a Paul C. Lauterbur per le sue scoperte sull'imaging a risonanza magnetica, o MRI (Magnetic Resonance Imaging). \u00c8 stato professore presso l'Universit\u00e0 di Nottingham.\nIl contributo di Mansfield consiste nell'aver mostrato come i segnali radio provenienti dall'MRI possono essere matematicamente analizzati, trasformandoli in un'immagine utile a fini diagnostici. Inoltre Mansfield ha scoperto la tecnica di echo-planar imaging, in grado di rendere possibile l'ottenimento veloce di immagini dalla MRI fino al punto da visualizzare immagini in movimento degli organi umani, come per esempio del cuore, e lo sviluppo della risonanza magnetica funzionale.\nMansfield proviene da umili origini, nel sud est di Londra. Ha studiato presso le scuole superiori di Peckham, ma ha lasciato gli studi a 15 anni per lavorare in una tipografia. Ha poi recuperato gli studi secondari nelle scuole serali, per poi ottenere la laurea in fisica (B.Sc.) nel 1959 ed il dottorato di ricerca (Ph.D.) nel 1962 presso l'universit\u00e0 Queen Mary, a Londra. Lavora presso il dipartimento di fisica dell'Universit\u00e0 di Nottingham dal 1964."}
{"id": "751805", "revid": "1573940", "url": "https://it.wikipedia.org/wiki?curid=751805", "title": "Moschus chrysogaster", "text": "Il mosco alpino (Moschus chrysogaster ) \u00e8 una specie di mosco originaria degli altopiani della Cina centrale e della regione himalayana. Gli esemplari delle colline pedemontane dell'Himalaya vengono attualmente considerati una specie a parte, il mosco dell'Himalaya.\nTassonomia.\nAttualmente ne vengono riconosciute due sottospecie:\nDescrizione.\nSomiglia a un piccolo cervo munito di grossi canini, visibili anche quando la bocca \u00e8 chiusa. Ha una coda scarsamente ricoperta di pelo, a eccezione di un piccolo ciuffo alla sua estremit\u00e0, e grandi orecchie di forma simile a quelle delle lepri. Come tutti gli altri moschi, possiede una sacca del muschio ben visibile, situata tra i genitali e l'ombelico. La sua apertura \u00e8 posizionata anteriormente all'uretra. Pesa 10\u201315\u00a0kg (in media 12,5), misura circa un metro di lunghezza e raggiunge 60\u00a0cm di altezza al garrese.\nL'aspettativa di vita degli esemplari nati in cattivit\u00e0 \u00e8 di poco superiore ai 2 anni e 3 mesi, ma esemplari catturati in natura possono vivere in cattivit\u00e0 anche fino a 7 anni. L'esemplare conosciuto pi\u00f9 longevo \u00e8 stato un individuo in cattivit\u00e0 che \u00e8 vissuto fino a 20 anni.\nDistribuzione e habitat.\n\u00c8 originario delle regioni montuose della Cina centrale, ma si spinge verso ovest fino all'Himalaya, nelle regioni orientali e occidentali del Nepal, in quelle nord-orientali dell'India e in Bhutan. Si incontra a 2000\u20135000 m di quota. Vive prevalentemente nei boschi di querce e pini situati sulle ripide pendici dei monti.\nBiologia.\nI moschi alpini sono animali solitari. I maschi adulti, probabilmente, sono territoriali. Un aspetto interessante della biologia di questa specie \u00e8 che generalmente tutti gli animali di una determinata area defecano in un'apposita zona, detta latrina.\nSono ruminanti che possono sopravvivere anche cibandosi di cibo di bassa qualit\u00e0. In autunno e inverno si nutrono prevalentemente di piante erbacee e delle foglie di alberi e arbusti, come querce e specie del genere \"Gaultheria\". In primavera ed estate la loro dieta si basa su erba e licheni.\nConservazione.\nSulla Lista Rossa della IUCN il mosco alpino viene classificato tra le specie in pericolo, poich\u00e9 \u00e8 stato stimato che il numero degli esemplari sia diminuito del 50% nelle ultime tre generazioni (circa 21 anni) a causa della caccia, della diminuzione dell'areale e della distruzione dell'habitat. Anche la cattura di esemplari allo scopo di prelevarne la sacca del muschio costituisce un rischio per la specie."}
{"id": "751807", "revid": "16066", "url": "https://it.wikipedia.org/wiki?curid=751807", "title": "Potala Palace", "text": ""}
{"id": "751811", "revid": "298055", "url": "https://it.wikipedia.org/wiki?curid=751811", "title": "Iorek Byrnison", "text": ""}
{"id": "751812", "revid": "90919", "url": "https://it.wikipedia.org/wiki?curid=751812", "title": "Lega Nord per l'Indipendenza della Padania", "text": ""}
{"id": "751818", "revid": "125915421", "url": "https://it.wikipedia.org/wiki?curid=751818", "title": "Il ritratto di Elsa Greer", "text": "Il ritratto di Elsa Greer \u00e8 uno dei romanzi polizieschi di Agatha Christie, pubblicato nel 1942. Il titolo originale \u00e8 \"Five little pigs\" ovvero \"Cinque piccoli porcellini\", tratto da una filastrocca. La scrittrice era avvezza all'utilizzo di citazioni da opere letterarie: le usa o come spunto da cui partire per creare i propri romanzi o le utilizza come esemplificazione di concetti che vuole esprimere nei propri scritti (come in \"Dieci piccoli indiani\" e \"Tre topolini ciechi\").\nTrama.\nIntroduzione.\nProtagonista \u00e8 Hercule Poirot: dovr\u00e0 risolvere un omicidio commesso 16 anni prima, per il quale fu gi\u00e0 trovato un colpevole. I sospettati di quest'omicidio sono cinque, ovvero i cinque porcellini del titolo originale. Districandosi fra i ricordi e le ricostruzioni dei cinque sospettati, Poirot riuscir\u00e0 a dimostrare che le ragioni che condussero all'omicidio non sono quelle finora accettate da tutti e considerate la verit\u00e0. L'investigatore belga dimostra compiutamente una delle tesi che sono alla base del suo lavoro d'investigazione, ovvero che la verit\u00e0 non si vede con gli occhi del corpo, ma con gli occhi della mente.\nIntreccio.\nSedici anni dopo che una donna \u00e8 stata condannata per l'omicidio del marito, sua figlia, Mary Lemarchant, chiede a Poirot di riaprire il caso. Il celebre investigatore si getta ottimisticamente nell'indagine, ma dopo poco si rende conto che il caso \u00e8 pi\u00f9 complesso e oscuro rispetto a quanto credeva.\nMary sta per sposarsi, ma ha paura che l'uxoricidio commesso dalla madre sedici anni prima comprometta l'affetto che il futuro marito prova per lei, magari spingendolo a credere che la ragazza abbia ereditato l'istinto omicida della donna. In pi\u00f9, Mary si ricorda che sua madre non le nascondeva mai la verit\u00e0, e che si professava innocente. Tutto questo porta la giovane a rivolgersi al celebre investigatore Poirot, per chiedergli di dimostrare l'innocenza della madre.\nIl padre di Mary, il pittore Amyas Crale, \u00e8 stato ucciso con la coniina, un veleno, rubato dal laboratorio di Meredith Blake, apparentemente dalla madre di Mary, Carolina Crale. Carolina ha confessato di averla presa, la voleva usare per uccidersi. Il veleno, comunque, \u00e8 finito nel bicchiere di birra che ha bevuto Amyas, dopo aver detto \u201cTutto ha un sapore strano, oggi\u201d. Sia il bicchiere che la bottiglia di birra fredda gli erano stati portati da Caroline. Il suo movente per l'omicidio era lampante: la giovane modella e amante di Amyas, Elsa Greer, le aveva rivelato che il pittore stava per divorziare per sposarla. Questo era abbastanza strano, dato che Amyas aveva sempre avuto molte amanti, ma non aveva mai espresso la volont\u00e0 di lasciare Carolina.\nPoirot paragona i possibili colpevoli a cinque maialini: Elsa (adesso Lady Dittsham), Meredith, Philip (fratello di Meredith), Cecily Williams (la governante di Alderbury, la vecchia casa dei Crale) e Angela, la sorellina pi\u00f9 piccola di Caroline. Mentre Poirot ascolta i loro racconti durante la prima parte del libro, sembra chiaro che nessuno dei cinque sospettati avesse dei validi motivi per volere la morte di Amyas e, anche se le loro rispettive versioni sono leggermente diverse l'una dall'altra, non c'\u00e8 motivo di credere che il verdetto di colpevolezza di Carolina fosse errato.\nLe differenze sono sottili. L'ostilit\u00e0 di Philip Blake per Carolina \u00e8 anche troppo palese per essere genuina. Meredith Blake fa dei commenti poco positivi su Amyas, e simpatizza con Carolina. Elsa sembra priva di emozioni, come se la storia con il pittore l'abbia lasciata senza sentimenti, a parte l'odio nei confronti di Carolina. Cecily, la governante, spiega la relazione tra Adrienne e Carolina, e si dice convinta che l'assassina fosse davvero Carolina. Angela, infine, crede che la sorella sia innocente, ma \u00e8 in possesso di una lettera di Carolina scritta dopo l'omicidio, che non contiene nessun riferimento alla sua presunta non colpevolezza, e questo fa dubitare Poirot per la prima volta.\nNella seconda parte della storia, Poirot chiede ai suoi cinque sospettati di scrivere un resoconto della giornata del delitto, cosa che gli fa raccogliere innumerevoli piccoli particolari che sono importanti per la risoluzione del caso. In primo luogo, una serie di prove incrimina Angela. Secondariamente, Cecily ha visto Carolina togliere delle impronte dalla bottiglia di birra, mentre era vicina al cadavere. Come terza cosa, c'\u00e8 stata una conversazione tra Caroline e Amyas, che volgeva sull'uomo che aveva \u201cpreparato le cose per la ragazza\u201d (forse per il rientro a scuola di Angela). Ultima cosa importante, Elsa ha sentito un'animata discussione tra moglie e marito in cui Amyas diceva a Carolina che voleva il divorzio.\nPoirot scopre tutti gli intrecci sentimentali della vicenda. Philip Blake amava Caroline, ma il rifiuto di lei ha trasformato il suo sentimento in odio. Meredith Blake invece nutriva dei sentimenti per Elsa Greer, anche questi non corrisposti. Mettendo insieme tutte le prove contro Angela (aveva l'opportunit\u00e0 di rubare il veleno la mattina del crimine, aveva messo in passato del sale nel bicchiere di Amyas per scherzo, \u00e8 stata vista riempire la bottiglia di birra prima che Carolina la portasse al marito), viene dimostrato che Carolina avesse creduto che la vera colpevole fosse la sorella. Questo spiega perch\u00e9 Carolina, nella sua lettera, non facesse riferimento alla sua innocenza, dando per scontato che Angela, la colpevole, sapesse gi\u00e0 qual era la verit\u00e0, e perch\u00e9 la donna non si fosse difesa minimamente nell'aula di tribunale. In pi\u00f9, Carolina da piccola ha procurato una grossa cicatrice sul volto di Angela, e si \u00e8 sempre sentita colpevole per questo, quindi si \u00e8 presa la colpa dell'omicidio per espiare la sua colpa.\nLe azioni di Carolina, comunque, dimostrano la sua innocenza: togliere le impronte dalla bottiglia dimostra che lei credeva che il veleno fosse sulla bottiglia, mentre invece era nel bicchiere. In pi\u00f9, lei era stata mandata dal marito a prendere la bottiglia, quindi non c'era bisogno che cancellasse le impronte, se non per coprire un'altra persona. \nIn ogni caso la colpevole non \u00e8 neanche Angela. Tutte le prove contro la ragazza si spiegano come un suo tentativo di fare un altro scherzo ad Amyas, e in laboratorio aveva rubato solo della valeriana, cosa che poi si era scordata di aver fatto.\nLa vera assassina \u00e8 Elsa. Amyas era interessato a lei solo ed esclusivamente in virt\u00f9 del ritratto che le stava facendo, una volta finito l'avrebbe scaricata, come faceva sempre con le sue modelle, e faceva finta di volere lasciare la moglie solo per tenere buona la ragazza, facendo irritare cos\u00ec Carolina per il comportamento scorretto che lui teneva nei confronti della ragazza. La frase \u201cfare le valigie alla ragazza\u201d non si riferiva ad Angela (perch\u00e9 Amyas si sarebbe dovuto preoccupare di fare un lavoro da donne, avendo a disposizione sua moglie e la governante?), ma alle cose di Elsa. Carolina, una volta capito che Amyas non aveva nessuna intenzione di lasciarla, gli dice che si sta comportando malissimo con Elsa. Dopo che Elsa origlia una conversazione della coppia, capisce che Amyas non lascer\u00e0 mai la moglie, e allora si ricorda di aver visto Carolina prendere la coniina il giorno prima e, con uno stratagemma, ruba anche lei un po' di quel veleno. Elsa poi mette il veleno nella prima birra, calda, che porta ad Amyas, ed \u00e8 molto contenta di scoprire che poi Carolina gliene ha portata un'altra, complicando cos\u00ec la sua posizione. (Quando Caroline ha portato ad Amyas la birra e lui ha esclamato \u201cOggi tutto ha un sapore strano\u201d, si voleva riferire a quella portatagli da Elsa).\nLa risoluzione di Poirot soddisfa sia Mary che il suo fidanzato ma, come lo costringe ad ammettere Elsa, non pu\u00f2 essere provata in tribunale. Poirot afferma che, nonostante sappia benissimo che le sue possibilit\u00e0 di farla finire in prigione sono quasi nulle, far\u00e0 comunque tutto quello che pu\u00f2 per impedirle di continuare la sua vita privilegiata. Privatamente, per\u00f2, Elsa confida all'uomo di essere stata sconfitta. Carolina, pensando di aver salvato la sorella, \u00e8 andata in prigione senza protestare, dove \u00e8 morta poco dopo. La vita di Elsa da allora \u00e8 diventata sempre pi\u00f9 vuota e priva di emozioni.\nAdattamento teatrale.\nNel 1960 Agatha Christie adatt\u00f2 \"Il ritratto di Elsa Greer\" nella pi\u00e8ce \"Go Back for Murder\" (pubblicata in Italia con il titolo \"Delitto retrospettivo\"), debuttata ad Edimburgo e poi trasferita al Duchess Theatre del West End londinese, dove riscontr\u00f2 scarso successo e rimase in cartellone per 37 rappresentazioni. Il testo teatrale fu pubblicato per la prima volta nel 1978.\nNel riadattare il proprio romanzo per le scene, la Christie elimin\u00f2 il personaggio di Poirot, riassegnando il ruolo svolto dal celebre investigatore nel libro al giovane avvocato Justin Fogg, il figlio dell'avvocato di Caroline Crale. A differenza del romanzo, nell'opera teatrale il fidanzato di Carla \u00e8 un fastidioso americano fortemente contrario al fatto che lei faccia riesaminare il caso e alla fine Carla lo lascia per mettersi con Fogg."}
{"id": "751822", "revid": "76963", "url": "https://it.wikipedia.org/wiki?curid=751822", "title": "Zbigniew Preisner", "text": "Biografia.\nPreisner ha fatto studi di storia e filosofia a Cracovia. Non avendo mai avuto una formazione musicale, \u00e8 del tutto autodidatta.\n\u00c8 uno dei pi\u00f9 importanti autori di colonne sonore cinematografiche viventi.\nLa sua lunga collaborazione con il regista polacco Krzysztof Kie\u015blowski e il suo sceneggiatore, Krzysztof Piesiewicz, lo ha portato alla ribalta internazionale. In memoria del regista, dopo la di lui morte, ha scritto una \"meditazione in musica\", \"Requiem for My Friend\", i cui temi s'ispirano a tematiche cristiane e a stili di musica religiosa occidentale e orientale. Con Kie\u015blowski ha realizzato le colonne sonore di film quali \"Il Decalogo\", \"La doppia vita di Veronica\", e la trilogia di \"Film blu\", \"Film bianco\" e \"Film rosso\".\nHa vinto un C\u00e9sar nel 1996 per il suo lavoro (con Michel Colombier e Serge Gainsbourg) su \"\u00c9lisa\" di Jean Becker. Vinse anche un altro C\u00e9sar nel 1995 per \"Film rosso\", e l'orso d'argento del Festival di Berlino nel 1997 per \"L'isola in via degli Uccelli\"."}
{"id": "751823", "revid": "1537043", "url": "https://it.wikipedia.org/wiki?curid=751823", "title": "Iscrizione della notizia di reato", "text": "L'iscrizione della notizia di reato \u00e8 un istituto del diritto processuale penale italiano, che comporta l'informazione dell'autorit\u00e0 giudiziaria italiana di una informazione di reato (detta \"notizia di reato\"); ovvero qualsiasi informazione scritta od orale fatta all'autorit\u00e0 giudiziaria italiana o ad altra autorit\u00e0 che debba informare la prima, dove si ravvisano elementi di reato.\nCostituisce l'avvio del procedimento penale e delle indagini preliminari. Il giornalismo italiano utilizza erroneamente l'espressione \"registro degli indagati\" per indicare il registro delle notizie di reato.\nDisciplina generale.\nL'art. 330 comma 1\u00b0 afferma che:\nSecondo quanto stabilito dall'art. 335 codice di procedura penale italiano, il pubblico ministero iscrive nell'apposito registro tutte le notizie di reato acquisite di propria iniziativa o comunicategli da altri, comprese le condizioni di procedibilit\u00e0 (cio\u00e8 querela, istanza e richiesta di procedimento) che rechino la prima notizia di un reato.\nLe notizie vengono iscritte in particolare tipo di elenco detto \"registro delle notizie di reato\"; essi sono tenuti presso le procure della Repubblica.\nLe acquisizioni degli elementi.\nL'iscrizione pu\u00f2 avvenire, a seconda della perseguibilit\u00e0 dei reati, a procedibilit\u00e0 d'ufficio (richiesta di procedimento) o su domanda di parte (istanza di procedimento) previo accertamento delle condizioni di procedibilit\u00e0. Nel secondo caso l'impulso deve provenire dalla persona offesa con la presentazione di denuncia e/o querela ovvero con un'istanza del Ministro della Giustizia nel caso di reati compiuti all'estero. Nel caso, invece, di delitto in danno al Presidente della Repubblica, \u00e8 necessaria una richiesta del Ministro della giustizia.\nIscritta la notizia, essa deve essere aggiornata o con il nome della persona alla quale la notizia di reato \u00e8 attribuita (dal momento in cui detta circostanza sia nota - in questo caso avremo il fatto pi\u00f9 l'autore) oppure, se pi\u00f9 di una, con il nominativo delle persone alle quali sia risultato attribuibile il fatto reato inizialmente iscritto (in quest'altro caso avremo il fatto pi\u00f9 gli autori).\nLe conseguenze.\nLe indagini preliminari.\nDal momento in cui la notizia di reato \u00e8 riferibile ad almeno una persona il P.M. ha un periodo di tempo predeterminato dal codice di procedura penale (ma suscettibile di essere prorogato) per la conclusione delle indagini preliminari, all'esito delle quali pu\u00f2, o richiedere al G.I.P. l'emissione del decreto di archiviazione, ovvero esercitare l'azione penale.\nLa conclusione delle indagini.\nIl legislatore, nell'intento di stabilire una durata ragionevole di tale fase, ha stabilito che per i reati di maggiore allarme sociale - indicati nell'art. 407 c.p.p. - il termine \u00e8 di un anno dalla data d'iscrizione del nome della persona sottoposta a indagini; per tutti gli altri reati il termine \u00e8 di sei mesi. Tuttavia pu\u00f2 essere concessa non pi\u00f9 di una proroga di ulteriori tre mesi dal G.I.P. - con richiesta motivata da parte del pubblico ministero - nei casi stabiliti dall'art. 407 c.2 lettera b, ossia per quelle notizie di reato che rendono particolarmente complesse le investigazioni per la molteplicit\u00e0 di fatti tra loro collegati ovvero per l'elevato numero di persone indagate e persone offese, mentre la proroga pu\u00f2 arrivare anche a 12 mesi per i reati pi\u00f9 gravi di cui al c.2 lettera a dello stesso articolo; In ogni caso il termine massimo non pu\u00f2 superare i due anni per i reati di maggiore allarme sociale e i 18 mesi negli altri casi. Se invece si tratta di indagini contro ignoti, come gi\u00e0 detto, non esiste un termine massimo essendo previsto solo che dopo sei mesi dall'iscrizione della notizia di reato il pubblico ministero chieda al G.I.P. alternativamente o la richiesta di archiviazione o l'autorizzazione a continuare le indagini. Il giudice per le indagini preliminari pu\u00f2 anche ordinare l'iscrizione del nome della persona qualora ritenga che sia individuato l'indagato. Gli atti d'indagini compiuti fuori dei termini sono inutilizzabili.\nI possibili sviluppi.\nAlla fine delle indagini preliminari pi\u00f9 essere disposto il rinvio a giudizio, oppure con la richiesta di archiviazione. Qualora il magistrato del pubblico ministero lasci spirare i termini senza determinarsi n\u00e9 per l'esercizio dell'azione penale n\u00e9 per la richiesta di archiviazione, il procuratore generale della repubblica presso la corte d'appello potr\u00e0 disporre, ex officio ovvero su istanza dell'indagato o della persona offesa l'avocazione delle indagini ed entro trenta giorni formulare le sue richieste."}
{"id": "751827", "revid": "2178", "url": "https://it.wikipedia.org/wiki?curid=751827", "title": "Notizia di reato", "text": ""}
{"id": "751829", "revid": "26891", "url": "https://it.wikipedia.org/wiki?curid=751829", "title": "AV-8 Harrier II", "text": ""}
{"id": "751831", "revid": "1543377", "url": "https://it.wikipedia.org/wiki?curid=751831", "title": "Wojciech Kilar", "text": "Ha al suo attivo la maggior parte delle colonne sonore degli ultimi film di Roman Pola\u0144ski tra cui \"La morte e la fanciulla\", \"La nona porta\" e \"Il pianista\".\nHa scritto anche le musiche per il film di Francis Ford Coppola \"Dracula di Bram Stoker\" e quello di Krzysztof Zanussi \"Persona non grata\".\nKilar ha anche composto la colonna sonora del film di Jane Campion \"Ritratto di signora\" del 1996, con Nicole Kidman; e per \"Sami swoi\", film polacco del 1967."}
{"id": "751832", "revid": "1566286", "url": "https://it.wikipedia.org/wiki?curid=751832", "title": "Valeria Moriconi", "text": "Biografia.\nValeria Abbruzzetti nacque a Jesi il 15 novembre 1931. Assunse il nome di Valeria Moriconi a seguito del matrimonio con il pittore Aldo Moriconi (1923-1973), che dur\u00f2 dal 1951 al 1963.\nIniziata l'attivit\u00e0 nel cinema (\"La spiaggia\" e \"Miseria e nobilt\u00e0\" nel 1954, \"I giorni pi\u00f9 belli\" nel 1956), nel 1957 pass\u00f2 al teatro con l'avallo di Eduardo De Filippo, con il quale nel 1964 interpret\u00f2 il ruolo della protagonista Margherita nella commedia \"Chi \u00e8 cchiu' felice 'e me!\". Uno dei ruoli meglio riusciti fu \"La locandiera\" di Goldoni nell'allestimento teatrale di Franco Enriquez.\nNon trascur\u00f2 tuttavia il grande schermo: \"Un giorno da leoni\", 1961; \"Le soldatesse\", 1965; \"Per amore di Cesarina\", 1976; \"Improvviso\", 1979; \"La fine \u00e8 nota\", 1993. In campo teatrale progressivamente arricch\u00ec la propria vena popolaresca (ora veemente o tenera, ora asprigna o comica), raggiungendo il ruolo di primattrice durante l'assidua collaborazione dal 1961 con Glauco Mauri e col regista e compagno Franco Enriquez nella \"Compagnia dei Quattro\" e successivamente col Teatro Stabile di Torino. Nel 1972 pass\u00f2 al Teatro Stabile di Roma.\nNel 1980 Trachinie a Siracusa con la regia di Giancarlo Cobelli \nNel 1981 fu l'applaudita interprete di \"Turandot\" di Carlo Gozzi nell'allestimento di Giancarlo Cobelli, con il quale fu anche protagonista nel 1988 di \"Antonio e Cleopatra\" di Shakespeare. Nel 1983 con Lydia Alfonsi in Upupa The Dream of Upupa is The Life regia di Antonio Orfan\u00f2 - Rassegna Internazionale di Teatro Musica Tropea; Nel 1984 recit\u00f2, diretta da Luca Ronconi, ne \"Le due commedie in commedia\" di Giovan Battista Andreini e ne \"La Venexiana\", con Gianfranco Jannuzzo (regia di Maurizio Scaparro); nel 1986 \"Filumena Marturano\" di Eduardo De Filippo, nel 1991 fu protagonista di \"La nostra anima\" di Alberto Savinio, presentato al Festival dei Due Mondi di Spoleto; nel 1992 del monologo \"Emma B. vedova Giocasta\" di Alberto Savinio (ripresentato poi in Cina nel 1994); nello stesso anno, di Trovarsi di Luigi Pirandello (regia di Giuseppe Patroni Griffi); e nel 1995 di \"Vetri rotti\" (\"Broken Glass\") di Arthur Miller.\nParticolarmente notevoli le interpretazioni di \"Medea\" di Euripide al Teatro greco di Siracusa nel 1972 con la regia di Franco Enriquez e del 1996 per la regia di Mario Missiroli. Nel 2002 torn\u00f2 in scena interpretando \"Gin Game\", di Donald Lee Coburn, ed inaugur\u00f2 nella citt\u00e0 natale di Jesi il \"Centro studi ed attivit\u00e0 teatrali Valeria Moriconi\". Nel 2003 recit\u00f2 in \"Questa sera si recita a soggetto\" di Pirandello per la regia di Massimo Castri. Fu anche direttrice artistica del Teatro Stabile delle Marche.\nInterpret\u00f2 in TV anche alcuni episodi della rubrica pubblicitaria televisiva \"Carosello\": nel 1958 pubblicizz\u00f2, insieme a Mario Scaccia, i prodotti delle distillerie Fabbri; nel 1960 con Alberto Lupo i biscotti Saiwa e nel 1962 la benzina Supercortemaggiore dell'Agip, con Giuseppe Porelli, Elsa Vazzoler e Mario Scaccia.\nValeria Moriconi mor\u00ec di cancro a 73 anni, nella sua casa di Jesi.\nCarosello.\nValeria Moriconi ha partecipato a tre serie della rubrica pubblicitaria televisiva \"Carosello\":"}
{"id": "751833", "revid": "1573940", "url": "https://it.wikipedia.org/wiki?curid=751833", "title": "Moschus moschiferus", "text": "Il mosco siberiano (Moschus moschiferus ) \u00e8 un mosco diffuso nelle foreste di montagna dell'Asia nord-orientale. \u00c8 piuttosto comune nella taiga della Siberia meridionale, ma si incontra anche in alcune regioni di Mongolia, Mongolia Interna, Manciuria e Penisola Coreana; una particolare sottospecie \u00e8 presente sull'isola di Sachalin. Ha abitudini prevalentemente notturne e si sposta solo su brevi distanze.\nTassonomia.\nAttualmente ne vengono riconosciute cinque sottospecie:\nDescrizione.\nCome tutti gli altri moschi, anche quello siberiano non possiede corna o ghiandole facciali, ma in ambedue i sessi presenta una ghiandola sotto la coda, dalla quale trasuda una sostanza dall'odore caprino. Il maschio adulto \u00e8 fornito anche di una borsa vicino all'ombelico, la quale secerne una sostanza gelatinosa dall'odore pungente, comunemente chiamata muschio.\nNel mosco, sia maschio che femmina, i denti canini sono assai lunghi: quelli del maschio, a forma di sciabola, e incurvati all'indietro, misurano circa 10 cm.\nHa il manto di un colore marrone pomellato, dal pelo assai lungo che, sul dorso, raggiunge anche i 10 cm. Ha zampe molto sottili e raggiunge un'altezza di 55 cm alla spalla, mentre la groppa \u00e8 pi\u00f9 alta. Malgrado sia la specie di mosco pi\u00f9 grande, rimane pur sempre un animale di piccole dimensioni, con un peso che si aggira sui 7-17 kg.\nDistribuzione e habitat.\nQuesta specie ha un areale molto esteso, che comprende Russia (Siberia ed Estremo Oriente), le estreme propaggini orientali del Kazakistan, Cina nord-orientale e nord-occidentale, Mongolia, Corea del Nord e Corea del Sud. Vari avvistamenti avvenuti in Afghanistan, Pakistan, India, Kirghizistan, Nepal, Bhutan, Birmania e Vietnam si riferiscono invece ad altre specie del genere \"Moschus\". In Russia vivono quattro delle cinque sottospecie di \"M. moschiferus\": \"M. m. moschiferus\" (Siberia), \"M. m. turowi\" (Estremo Oriente Russo), \"M. m. arcticus\" (Monti di Verchojansk) e \"M. m. sachalinensis\" (isola di Sachalin). In Mongolia, \"M. m. moschiferus\" abita in alcune regioni boschive delle pendici settentrionali dell'Altaj Mongolo, dei Monti Hangai, Hentii, H\u00f6vsg\u00f6l e, forse, anche attorno al monte Han H\u00f6hii, situato a ovest degli Hangai. In Cina vivono due sottospecie: \"M. m. moschiferus\", in Xinjiang (Monti Altai), Mongolia Interna ed Heilongjiang, e \"M. m. parvipes\", sul Piccolo Xing'an, situato lungo il confine con la Corea del Nord, e sui Monti Changbai, nonch\u00e9, pi\u00f9 a ovest, sull'Altopiano dell'Ordos. \"M. m. parvipes\" \u00e8 molto diffuso anche nelle due Coree.\nPredilige vivere nella taiga, ma si incontra facilmente anche al di sopra dei 2600 m di quota.\nBiologia.\nDurante il giorno, il mosco siberiano, animale solitario dagli istinti territoriali, vive nascosto nei boschetti o accovacciato tra i macigni, per uscirne soltanto al crepuscolo o a notte inoltrata. Procede con salti e volteggi, arrampicandosi con facilit\u00e0 sui ripidi pendii, aiutandosi coi suoi zoccoli o con gli speroni che gli impediscono di scivolare. \u00c8 anche un ottimo nuotatore e, grazie ai suoi zoccoli, si sposta sulla neve con facilit\u00e0.\nIl comportamento del mosco siberiano varia a seconda delle diverse zone della sua area. In Siberia esso vive al centro della taiga. Durante l'inverno, si tiene principalmente nelle foreste di abete rosso e bianco, e preferisce quelle zone sui pendii pi\u00f9 ripidi, dove la neve non persiste e quindi \u00e8 meno profonda. Nella parte centrale del suo territorio, si trova un affioramento di roccia di cui l'animale si serve come rifugio in caso d'incursioni di predatori. Dove la roccia scarseggia, anche il mosco siberiano \u00e8 raro.\nD'estate, i moschi scendono a valle dove trovano l'acqua dei fiumi, l'erba fresca e la vegetazione in abbondanza, e dove gli alberi sono distribuiti su di una vasta superficie. Essi evitano, tuttavia, il terreno paludoso.\nIn tutte le stagioni, per\u00f2, i maschi si trovano in luoghi pi\u00f9 alti di quelli preferiti dalle femmine. Quando, giunto l'inverno, i moschi fanno ritorno ai loro declivi, si installano in nuovi territori, ciascuno dell'area di 2,5 km\u00b2. Generalmente, il territorio del maschio \u00e8 contiguo a quello della femmina.\nOgni maschio stabilisce un punto d'identificazione nel suo territorio, che visita costantemente, lasciando un segno visibile delle sue visite: il suo muschio e gli escrementi. Questi punti di riferimento, facilmente riconoscibili per le superfici lisce che presentano, si riconoscono inoltre da piccoli ramoscelli morti, dai gambi di rododendro, di salice o di altro legno dolce, e non sono mai molto lontani dal suolo.\nAlimentazione.\nDurante l'inverno, quando lo strato di neve al suolo \u00e8 molto sottile, il mosco siberiano lo raschia con le zampe per trovare il muschio, i licheni e le foglie nascosti sotto. Quando invece la neve \u00e8 troppo spessa asporta del lichene dagli alberi, strappa i germogli e mangia anche gli aghi di pino. Talvolta si arrampica sui tronchi d'albero contorti in cerca di nutrimento, o per rifugiarsi, incidendo con i suoi zoccoli, duri come il ferro, delle tacche sulla corteccia. \u00c8 assai ghiotto di sale.\nRiproduzione.\nLa stagione dell'accoppiamento va da dicembre a tutto gennaio, ossia molto pi\u00f9 tardi di quanto si verifichi coi cervi propriamente detti. Coi loro grossi canini, simili a zanne, i maschi si battono in zuffe che talvolta hanno anche un esito mortale. Raggruppano poi le femmine nel territorio che hanno indicato con generosi depositi di muschio. Prima di \u00absequestrarla\u00bb nel proprio territorio, il maschio insegue la femmina, talvolta per ben 24 ore, sino a che, esausta, essa non cerchi di nascondersi tra i cespugli o dietro i massi rocciosi. Questo inseguire la femmina \u00e8 noto come \u00abla caccia\u00bb: l'accoppiamento pu\u00f2 aver luogo sia nel corso della \u00abcaccia\u00bb, sia al suo termine. La gestazione dura 190 giorni, e i piccoli nascono tra aprile e giugno. Il mosco siberiano, di solito, genera dei gemelli, diversamente da altre specie dello stesso genere. I piccoli rimangono nascosti nelle rocce o tra i cespugli sino al momento in cui non sono in grado di seguire la madre. In caso di pericolo, la femmina si allontana dal luogo dove \u00e8 nascosto il piccolo; spesso finge di essere esausta o malata e, quando il predatore l'insegue, corre a nascondersi tra le rocce o in cima ad erte salite. I giovani raggiungono il loro pieno sviluppo, pi\u00f9 o meno, tra i 15 e i 17 mesi, la maturit\u00e0 sessuale dopo i tre anni. Il neonato ha un mantello con striature trasversali rossastre e alcune striature biancastre longitudinali, che, dopo i tre mesi, saranno sostituite da un mantello pomellato.\nNemici.\nI nemici del mosco siberiano adulto sono la martora dalla gola gialla, il cuon, la lince, il leopardo, il lupo, il leopardo delle nevi, l'orso il ghiottone, e la tigre contro i quali il maschio cerca di difendersi con le sole zanne.\nTuttavia, anche le volpi e le aquile ne uccidono i piccoli. D'estate, inoltre, questi ruminanti vengono tormentati dai moscerini e dalle zanzare, mentre alcune mosche depongono le uova sotto la loro pelle, dove le larve si sviluppano. Il mosco siberiano \u00e8 un animale estremamente timido, probabilmente perch\u00e9 ha parecchi nemici; questo spiega anche il perch\u00e9 del suo sonno tanto leggero: infatti si accorge rapidamente dei cacciatori che cercano di avvicinarsi e, appena sente il minimo rumore, questo Moschide fa un balzo verticale sulle quattro zampe e scappa, procedendo a scatti per un centinaio di metri, poi si arresta e guarda indietro per rendersi conto di quel che fanno i suoi inseguitori.\nConservazione.\nLa IUCN inserisce il mosco siberiano tra le specie vulnerabili. Infatti, viene cacciato per la sua sacca del muschio, che pu\u00f2 raggiungere anche un valore di 45.000 dollari al kg. Da ogni maschio adulto, inoltre, vengono estratte solo poche decine di grammi di muschio. Sarebbe possibile rimuovere tale sacca anche senza uccidere l'animale, ma tale pratica viene impiegata solo molto raramente."}
{"id": "751836", "revid": "78273", "url": "https://it.wikipedia.org/wiki?curid=751836", "title": "Marcantonio Colonna (seniore)", "text": ""}
{"id": "751844", "revid": "647919", "url": "https://it.wikipedia.org/wiki?curid=751844", "title": "Citt\u00e0 di Tokyo", "text": ""}
{"id": "751846", "revid": "599013", "url": "https://it.wikipedia.org/wiki?curid=751846", "title": "Castello di Brunico", "text": "Il castello di Brunico (ted.: Burg Bruneck) \u00e8 un castello che sorge sopra una collina - il \"K\u00fchbergl\" - nel centro storico della cittadina di Brunico in val Pusteria, in Alto Adige.\nStoria.\nIl castello di Brunico fu fatto costruire nel 1251 dal principe vescovo di Bressanone Bruno von Kirchberg. In quel periodo la diocesi di Bressanone stava perdendo sempre pi\u00f9 potere temporale a vantaggio dei suoi avvocati, i conti di Tirolo, e quindi per mantenere il controllo della Contea della Val Pusteria, donatagli nel 1091 dall'imperatore Enrico IV, fu eretto il castello.\nIl primo evento storico significativo riguardante il castello, si ebbe nell'aprile 1460 quando il vescovo di Bressanone, cardinale Nikolaus von Kues (pi\u00f9 noto con il nome di Nicol\u00f2 Cusano) dovette rifugiarsi nel maniero. Un'annosa lite con la badessa di Castel Badia, Verena von Stuben, gli aveva inimicato anche Sigismondo d'Austria, allora principe del Tirolo. Egli assedi\u00f2 il Cusano con 4000 fanti e 1000 cavalieri nel castello di Brunico, e lo lasci\u00f2 libero solo dopo che ebbe firmato un trattato contro la sua volont\u00e0.\nIl castello alloggi\u00f2 spesso ospiti illustri: quando l'imperatore Massimiliano I d'Asburgo pass\u00f2 per la val Pusteria diretto ai suoi nuovi possedimenti in Carinzia, vi soggiorn\u00f2 per una settimana, ospite del vescovo Melchior di Bressanone. Nel 1544 i figli dell'imperatore Ferdinando I vi vennero portati al sicuro dalla peste che imperversava nella valle dell'Inn. Nell'aprile del 1552 l'imperatore Carlo V vi si ripos\u00f2 dopo essere fuggito davanti al duca Maurizio I, Elettore di Sassonia. Infine nel 1738 la granduchessa Maria Teresa, futura imperatrice, bench\u00e9 alloggiasse al palazzo Sternbach, fece visita al castello.\nDurante l'occupazione franco-bavarese, fra il 1805 e il 1812, il castello fu usato dai militari. Con i cannoni posizionati sul castello e sul colle, i francesi fermarono l'assalto dei contadini in rivolta. Con la restaurazione il castello ritorn\u00f2 al suo legittimo proprietario, il vescovo di Bressanone.\nPi\u00f9 recentemente il castello vide ancora una volta un altro potente, l'imperatore Francesco Giuseppe che visit\u00f2 il maniero durante il suo soggiorno all'hotel Posta di Brunico, in occasione delle grandi manovre militari.\nLe stanze vescovili.\nLe stanze vescovili (soggiorno, sale delle conferenze, camera da letto) sono state interamente rinnovate durante l'ultimo restauro del 1900 secondo il gusto del tempo. Sono delle stanze ampie e luminose e danno una vista panoramica sulla citt\u00e0 di Brunico. Fino agli anni '50 nei mesi estivi esse ospitavano i vescovi di Bressanone. Nel soggiorno si nota un bel soffitto a cassettoni con lo stemma dei conti/vescovi von Spaur e un pavimento ornato con degli intagli di legno (la data 1900 e le lettere \"A\" e \"S\" per il vescovo Simon Aichner). Assai belle sono anche le stufe di stucco, una in ogni stanza. I muri sono decorati con pitture in uno stile molto raro per la zona; ad eccezione di un quadro, che raffigura la citt\u00e0 di Bressanone, tutti gli altri sono paesaggi di fantasia.\nLa cappella del castello.\nLa cappella fu costruita durante l'ultimo restauro del 1900 in stile neogotico. L'altare, un trittico neogotico, \u00e8 dello stesso periodo. Raffigura cinque scene di vita della Vergine Maria e di Ges\u00f9 (l'Annunciazione, Maria ed Elisabetta, la nascita di Cristo, Maria con Ges\u00f9 nel tempio e Ges\u00f9 tra gli scribi) e in basso scene del Vecchio Testamento (con Adamo ed Eva ne paradiso).\nMeritano attenzione anche le finestre di vetro colorato con lo stemma degli Asburgo (l'aquila nera a 2 teste), quello del Tirolo (l'aquila rossa) e lo stemma del vescovo Simon Aichner (l'agnello, l'aquila col pastorale, la freccia e l'ancora), sotto il quale nel 1900 fu restaurato il castello.\nIl castello oggi.\nIl castello \u00e8 facilmente raggiungibile con una passeggiata che sale sulla collina dal centro della citt\u00e0. L'ingresso avviene attraverso il portone meridionale, dove un tempo c'era un ponte levatoio.\nAll'interno il castello ha un cortile con una torre circolare, dove una scala d\u00e0 accesso agli ambienti superiori. Ai piani superiori si trovano alcune delle stanze vescovili, e anche una piccola cappella.\nNell'ala di destra ci sono gli alloggi dei vescovi, mentre nell'ala di sinistra si trovano l'appartamento dell'amministratore e gli alloggi del personale.\nNel 2011 Reinhold Messner ha ottenuto la possibilit\u00e0 di utilizzare un'ala del castello per 20 anni a titolo gratuito, per un'esposizione del suo Messner Mountain Museum. Reinhold Messner ha quindi inaugurato il suo quinto museo della montagna."}
{"id": "751847", "revid": "1005847", "url": "https://it.wikipedia.org/wiki?curid=751847", "title": "Querela", "text": "La querela \u00e8 un istituto del diritto processuale penale, a volte necessario per l'esercizio dell'azione penale.\nCaratteristiche.\nNella maggior parte degli ordinamenti si tratta di un atto declaratorio mediante il quale un soggetto, che si ritenga soggetto passivo di alcuni particolari reati (persona offesa), richiede all'autorit\u00e0 giudiziaria di procedere nei confronti dell'autore del reato per la sua punizione. \nLa querela \u00e8 lo strumento talvolta richiesto dall'ordinamento giuridico per l'avvio di un'azione legale e dell'azione penale per alcuni reati non perseguibili d'ufficio e rappresenta una condizione di procedibilit\u00e0 dell'azione penale.\nLe ragioni dell'istituto.\nLa scelta di stabilire la procedibilit\u00e0 d'ufficio o la necessit\u00e0 di una querela o altre condizioni relativamente alla persecuzione di un certo tipo reato dipende di fatto dalla decisione del legislatore, il quale per la procedibilit\u00e0 d'ufficio v\u00e0luta la gravit\u00e0 del nocumento arrecato all'ordinamento giuridico con la commissione dell'illecito e la riscontra tale da richiedere comunque l'intervento della magistratura. \nTale valutazione viene a volte criticata, ad es. per quanto riguarda le scelte in tal senso della Repubblica Italiana \u00e8 stata pi\u00f9 volte criticata la procedibilit\u00e0 d'ufficio nei confronti di chi copia o condivide illegalmente software, musica o film, quando reati ben pi\u00f9 pericolosi e ben pi\u00f9 d'allarme sociale sono perseguibili solo a querela di parte, come la truffa.\nNel mondo.\nItalia.\nL'istituto \u00e8 regolato dal codice di procedura penale italiano (art. 336 e seguenti), e dal codice penale italiano (art. 120 e seguenti). Il diritto \u00e8 soggetto a decadenza se non \u00e8 presentata entro tre mesi dall'evento o dalla conoscenza del fatto illecito.\nModalit\u00e0 di presentazione.\nLa querela va presentata all'autorit\u00e0 giudiziaria italiana, alla polizia giudiziaria o a un agente consolare all'estero), in forma scritta o orale. Nel primo caso deve contenere l'esplicitazione del fatto che si sottopone a querela e deve essere sottoscritta da chi la sporge. Nel caso essa sia sporta oralmente, sar\u00e0 il soggetto legittimato a riceverla a redigere un verbale indicante gli elementi della querela. \nLa querela va sporta entro il termine perentorio di 3 mesi dal momento della venuta a conoscenza del reato. Tale termine \u00e8 raddoppiato a 6 mesi per i reati di violenza sessuale, di atti sessuali con minorenne (reati che, in determinate condizioni, sono procedibili d'ufficio) e in caso di atti persecutori (ad esempio, in caso di stalking, art. 612-bis c.p.).\nFra i soggetti legittimati ad agire per querela vi sono anche soggetti diversi dalla vittima (o almeno sedicente tale) di alcuni reati ricompresi fra quelli contro l'onore: gli eredi della vittima, nonch\u00e9 i tutori nell'interesse delle persone sotto la loro tutela (figli, interdetti). I soggetti che abbiano superato gli anni quattordici e gli inabilitati possono proporre querela anche in prima persona, ma se i loro tutori o genitori agiscono per loro conto l'azione autonoma non \u00e8 ammessa, nemmeno in caso di contestazione da parte del tutelato.\nRinuncia.\nIl diritto di querela pu\u00f2 decadere anche per rinuncia, che pu\u00f2 essere effettuata prima di aver presentato la querela. \nLa rinuncia pu\u00f2 essere espressa, se fatta nelle forme dell'art. 339 c.p.p. (personalmente o a mezzo di procuratore speciale, con dichiarazione sottoscritta, rilasciata all'interessato o a un suo rappresentante; la dichiarazione pu\u00f2 anche essere fatta oralmente a un ufficiale di polizia giudiziaria o a un notaio, i quali accertata l'identit\u00e0 del rinunciante, redigono verbale), o tacita quando il soggetto querelante tenga un atteggiamento incompatibile con la propria volont\u00e0 di querelare. \u00c8 considerata rinuncia anche quando per i reati di ingiuria e diffamazione il soggetto offeso si sia rivolto a un giur\u00ec d'onore.\nRemissione.\nLa querela gi\u00e0 presentata pu\u00f2 essere ritirata con la remissione, tranne quando la querela si riferisca a talune fattispecie riguardanti violenza sessuale o reati di natura sessuale in danno di minori, poich\u00e9 la querela \u00e8 in tali casi irrevocabile. Anche la remissione pu\u00f2 essere espressa e tacita, oltre che processuale ed extraprocessuale. Pu\u00f2 essere respinta dal querelato, ad esempio nel caso che questi abbia interesse all'accertamento della verit\u00e0 giudiziale in merito all'imputazione. La remissione \u00e8 inoltre causa estintiva del reato."}
{"id": "751849", "revid": "287204", "url": "https://it.wikipedia.org/wiki?curid=751849", "title": "Polisportive giovanili salesiane", "text": "Le Polisportive giovanili salesiane, in acronimo PGS, sono un'associazione italiana che promuove e favorisce le attivit\u00e0 sportive. Questa associazione \u00e8 stata promossa dal Centro nazionale opere salesiane (CNOS) e dal Centro italiano opere femminili salesiane (CIOFS).\nLe Pgs sono un ente nazionale di promozione sportiva riconosciuto dal Coni, un ente assistenziale riconosciuto dal Ministero dell'Interno, un'associazione nazionale di promozione sociale riconosciuta dal Ministero del Welfare. I suoi soci sono oggi oltre 1200 associazioni sportive ed oltre 100.000 persone in tutta Italia. Le PGS sono parte del movimento sportivo internazionale salesiano (PGSI). Gli insegnamenti della PGS traggono ispirazione da san Giovanni Bosco.\nNel 2008 il Cnos ed il Ciofs hanno receduto dalla qualifica di soci ed Enti promotori.\nMolti oratori salesiani, con le loro attivit\u00e0 sportive effettuano il tesseramento a questa associazione, potendo cos\u00ec gestire attivit\u00e0 di servizio bar o altre proposte."}
{"id": "751852", "revid": "93102384", "url": "https://it.wikipedia.org/wiki?curid=751852", "title": "Capitano (maschera)", "text": "Il capitano \u00e8 una delle pi\u00f9 antiche maschere della commedia dell'arte.\nLa sua genesi risale al Pirgopolinice del Miles gloriosus di Tito Maccio Plauto e al Trasone dell\"'Eunuco\" di Terenzio.\nRinato in altre forme nel teatro italiano del 1500, impersonificava a volte il soldato di nobili sentimenti ed estroso o il vanaglorioso spaccone che si vantava di titoli non posseduti e di imprese mai compiute: in entrambi i casi malcelava in realt\u00e0 il terrore di dover affrontare una battaglia o un duello, contrariamente a quanto invece affermava di continuo a parole.\nCon la dominazione spagnola dell'Italia e dopo la discesa di Carlo V, il capitano assunse sempre pi\u00f9 i connotati del soldato spagnolo, acquisendo dizione e modi di dire prettamente iberici. Viene quindi portato in scena pi\u00f9 volte contrapposto ai Mori o come zimbello di una farneticante vanagloria attribuita al soldato spagnolo, notoriamente malvisto dagli italiani che ne deprecavano la prepotenza e l'arroganza.\nIl vestito ricorda le divise dei soldati spagnoli dell'epoca, arricchito per\u00f2 da ninnoli e nastri e molto variopinta. Ha un grosso naso e vistosi baffoni: un elemento comune alle successive variazioni della maschera rimarr\u00e0 il grande spadone che trascina rumorosamente ed in maniera impacciata al suo fianco. A volte porta un elmo con uno stemma raffigurante un porcospino a memoria dell'assedio di Trebisonda nel quale la sua corazza viene trafitta dalle frecce del nemico tanto da farlo sembrare un porcospino.\nCelebri capitani del palco furono Francesco Andreini con Capitan Spaventa e Silvio Fiorillo con Capitan Matamoros, che tratteggiarono due personaggi con la stessa derivazione ma estremamente differenti tra di loro. Mentre Capitan Matamoros \u00e8 borioso, spaccone e sostanzialmente ridicolo (in ordine cronologico \u00e8 successivo alla maschera di Andreini), Capitan Spaventa \u00e8 la controparte seria e sognatrice di nobile animo e alti sentimenti, quasi un sognatore.\nIspirate alla maschera sono numerosi varianti come Capitan Giangurgolo, Capitan Corazza, Capitan Cardone, Rinoceronte, Terremoto, Spezzaferro, Spaccamonti, Capitan Rodomonte. Sempre al capitano sono riconducibili poi numerose derivazioni della maschera adottate dal carnevale napoletano o pi\u00f9 in generale dalla letteratura, come Capitan Fracassa."}
{"id": "751853", "revid": "1305772", "url": "https://it.wikipedia.org/wiki?curid=751853", "title": "PGS", "text": ""}
{"id": "751854", "revid": "767487", "url": "https://it.wikipedia.org/wiki?curid=751854", "title": "Affioramento roccioso", "text": "In Geologia, con particolare riguardo al Rilevamento geologico, per affioramento roccioso, o pi\u00f9 brevemente affioramento, si intende una zona, generalmente su scala metrica o decametrica, nella quale \u00e8 assente la copertura di alterazione dovuta agli agenti esogeni o vegetazionale e dove quindi il substrato roccioso affiora rendendosi direttamente accessibile all'analisi geologica.\nDescrizione.\nNell'affioramento si ha quindi l'esposizione sulla superficie terrestre di roccia o depositi del quaternario. Nella maggior parte dei casi, sulla superficie terrestre le rocce e i depositi recenti sono invece ricoperti da uno strato di suolo e vegetazione, che ne ostacolano l'osservazione diretta e quindi l'analisi. Dove, invece, la copertura del suolo \u00e8 stata rimossa attraverso l'erosione o lo scavo ad opera dell'uomo, la roccia risulta esposta.\nGli affioramenti sono frequenti in zone dove l'erosione supera la meteorizzazione, come in zone di frana, nelle rive dei fiumi o in zone tettonicamente attive.\nAlcuni affioramenti possono invece trarre origine da scavi umani come quelli per le strade, o tratti temporaneamente non ricoperti in tunnel, visibili durante lo scavo dello stesso.\nL'affioramento \u00e8 una delle fonti di informazione pi\u00f9 preziose in geologia e fornisce al geologo rilevatore una ricca serie di dati di campagna come quelli petrografici, strutturali e paleontologici, (ad esempio giacitura, foliazione, direzione di paleo correnti, orientazione paleomagnetica), permettendo il campionamento litologico per un'analisi pi\u00f9 approfondita in laboratorio.\nNel rilevamento geologico l'affioramento viene cartografato su una base topografica al fine di costruire, insieme a tutti gli altri dati rilevabili \"in situ\" (es. faglie o elementi geomorfologici), le carte geologiche."}
{"id": "751858", "revid": "647919", "url": "https://it.wikipedia.org/wiki?curid=751858", "title": "Prefettura di T\u014dky\u014d", "text": ""}
{"id": "751860", "revid": "1833487", "url": "https://it.wikipedia.org/wiki?curid=751860", "title": "Sus verrucosus", "text": "Il cinghiale di Giava (Sus verrucosus), o cinghiale dalle verruche di Giava, \u00e8 una specie della famiglia dei Suidi che vive con popolazioni sparse nell'omonima isola, oltre che sulle vicine isole di Madura (dov'\u00e8 per\u00f2 probabilmente estinto) e di Bawean, in Indonesia. Colonizza le foreste di tek ad un'altitudine inferiore agli 800 m.\nMisura fra i 100 ed i 190 cm di lunghezza, con un'altezza alla spalla di 70-90 cm. Il pelo pu\u00f2 essere di un colore che varia dal rossiccio al nero, con una cresta nera che va dalla radice del naso alla coda, passando lungo la schiena, e che viene eretta in caso di pericolo. I cuccioli nascono con striature chiare, che per\u00f2 spariscono molto presto. Sulla faccia sono presenti tre paia di verruche, escrescenze ossee le cui dimensioni variano da individuo a individuo e che servono probabilmente ad evitare gravi ferite durante i combattimenti fra maschi. Il maschio \u00e8 molto pi\u00f9 grande e robusto della femmina, arrivando a pesare fino al doppio.\nLe cucciolate presentano un picco fra gennaio e marzo: i cuccioli, in numero di 3 o 4, vengono accuditi dalla madre in una tana ricoperta di foglie. La madre diventa molto aggressiva quando si tratta di proteggere la cucciolata.\nLa specie \u00e8 in pericolo a causa della distruzione dell'habitat, della caccia a cui viene sottoposta ed in misura minore a causa dell'ibridazione con il cinghiale selvatico."}
{"id": "751861", "revid": "767487", "url": "https://it.wikipedia.org/wiki?curid=751861", "title": "Titanosaurus", "text": "Il titanosauro (gen. Titanosaurus) era un genere di dinosauro sauropode vissuto nel Cretaceo superiore in India.\nIl suo nome significa \"rettile titanico\", dal nome mitologico dei Titani dell'antica Grecia. Il titanosauro era lungo dai 9 ai 12 metri con un peso approssimativo di 13 tonnellate. Il genere \"Titanosaurus\" \u00e8 stato trattato tradizionalmente come un \"cestino dei rifiuti\" per resti di sauropodi poco conservati che dimostrano un'anatomia distintiva delle vertebre.\nI resti di titanosauro originali consistono solamente di ossa di zampe ed alcune vertebre che hanno queste caratteristiche. Comunque, scoperte di resti ben conservati appartenenti a molte specie diverse di titanosauridi (ad es. \"Saltasaurus\" e \"Rapetosaurus\") hanno mostrato che queste caratteristiche sono molto distribuite in una gran quantit\u00e0 di generi. Perci\u00f2, il titanosauro stesso \u00e8 considerato un \"nomen dubium\" dalla maggior parte dei paleontologi, dal momento che i reperti di titanosauro originali non possono essere distinti da quelli di animali strettamente imparentati.\nUna specie proveniente dal Sudamerica e descritta un secolo fa come \"Titanosaurus australis\" \u00e8 stata ridescritta in un nuovo genere, \"Neuquensaurus\", mentre la specie indiana pi\u00f9 nota di titanosauro (\"T. colberti\") \u00e8 stata denominata \"Isisaurus\".\nDimensioni.\nDescrivere anatomicamente un \"Titanosaurus\" \u00e8 dunque difficile in quanto mancano molte parti del suo scheletro. Si pu\u00f2 comunque ipotizzare che fosse lungo dai 12 fino ai 20 metri e che con il collo sollevato raggiungesse pi\u00f9 o meno i 7 metri d'altezza.\nCaratteristiche.\nIl titanosauro possedeva un collo slanciato e una coda simile a quella del Diplodoco ovvero una coda a frusta. Come tutti i titanosauridi la pelle del dorso era ricoperta di piastre o osteodermi. Il suo habitat era nella foresta aperta ovvero boschi di querce, aceri, castagni e faggi vicino a conifere e cicadee. Tutto questo cibo \u00e8 poco digeribile quindi il titanosauro ingoiava delle gastroliti (pietre che aiutavano a ridurre tutto in poltiglia e quindi digerire molto meglio). Probabilmente viveva in branchi perennemente in movimento giovani e vecchi tutti insieme"}
{"id": "751862", "revid": "47112", "url": "https://it.wikipedia.org/wiki?curid=751862", "title": "Castel Monguelfo", "text": ""}
{"id": "751867", "revid": "16758", "url": "https://it.wikipedia.org/wiki?curid=751867", "title": "Coppa Campioni (hockey su ghiaccio)", "text": ""}
{"id": "751871", "revid": "647919", "url": "https://it.wikipedia.org/wiki?curid=751871", "title": "Area della Grande Tokyo", "text": ""}
{"id": "751882", "revid": "123588484", "url": "https://it.wikipedia.org/wiki?curid=751882", "title": "Nico Pulzetti", "text": "Carriera.\nClub.\nEsordio al Cesena ed Hellas Verona.\nCresciuto nel vivaio del , Pulzetti ha debuttato a vent'anni in C1 con i bianconeri. La stagione successiva (2004-2005) viene spedito a farsi le ossa in C2, al Castelnuovo Garfagnana, con cui disputa 31 incontri mettendo a segno 5 reti. Le sue prestazioni hanno attirato l'attenzione di molti club su di lui, tanto che nell'estate 2005 ha partecipato ai Giochi del Mediterraneo.\nIn estate passa al Verona nell'ambito di uno scambio di compropriet\u00e0 tra lui e Papa Waigo. A Verona riesce immediatamente a ritagliarsi i suoi spazi, diventando dapprima la prima riserva del centrocampo e conquistando poi nel finale di stagione un posto da titolare. Conclude la stagione con 30 presenze ed una rete. Nella stagione 2006-07 diventa perno fondamentale del centrocampo della squadra gialloblu, ottenendo, al termine del campionato, 38 gettoni in campionato conditi da 2 gol.\nLivorno, Bari e Chievo.\nIl 17 luglio 2007 \u00e8 stato ingaggiato dal Livorno, in Serie A, andando a indossare la maglia numero 7. Ha esordito in Serie A il 25 agosto 2007 in Juventus-Livorno 5-1. Il 31 ottobre 2007 segna la sua prima rete in Serie A in -Livorno 1-3. Il 13 febbraio seguente segna un gol contro il Milan (conclusa sull'1-1) con un tiro dal limite dell'area nel giorno del suo ventiquattresimo compleanno. Dopo la retrocessione nella serie cadetta degli amaranto, Pulzetti resta comunque a Livorno, nonostante vi siano interessi da parte di diverse squadre italiane e nonostante lui voglia rimanere in massima serie. Il 18 settembre 2008 rinnova con la societ\u00e0 toscana fino al giugno 2013. L'anno successivo per\u00f2 la squadra amaranto fa subito ritorno in Serie A, ma solo per un anno visto che nella stagione 2009/2010 si posiziona all'ultimo posto e torna in Serie B. In questa stagione Pulzetti continua a ricevere offerte da alcuni club di Serie A ma non viene ceduto. Il 1\u00ba luglio 2010 si trasferisce in prestito a titolo oneroso al , con diritto di riscatto della met\u00e0 a favore della societ\u00e0 pugliese, firmando un contratto di quattro anni. Segna il suo primo gol con i galletti in Coppa Italia contro il Torino.\nIl 25 gennaio 2011 passa al Chievo Verona in prestito con diritto di riscatto; al in cambio si trasferisce Simone Bentivoglio.\nEsordisce con i veronesi nel pareggio per 1-1 contro la Lazio all'Olimpico di Roma. Il 23 giugno 2011 il Chievo decide di non riscattare il centrocampista, che torna quindi in Toscana.\nIl passaggio al Bologna.\nIl 30 giugno successivo, viene acquistato a titolo definitivo dal Bologna. Nell'operazione che ha portato il centrocampista romagnolo in terra felsinea, i rossobl\u00f9 inseriscono come contropartita per la societ\u00e0 amaranto il giovane difensore della primavera Riccardo Regno che si trasferir\u00e0 a Livorno in Serie B a titolo definitivo.\nPrestiti a Siena e Cesena.\nIl 9 agosto 2013 viene acquistato in prestito dal Siena, collezionando nella stagione 2013-2014, 37 presenze segnando 7 reti in serie cadetta. Tornato a Bologna, Il 23 agosto 2014 i felsinei cedono nuovamente il giocatore in prestito, questa volta al . Poco utilizzato, segna tuttavia un gol decisivo il 25 gennaio 2015, nella vittoriosa trasferta di Parma.\nSpezia, Padova e le ultime esperienze.\nIl 7 gennaio 2016 viene ceduto a titolo definitivo allo Spezia in Serie B, dove in un anno e mezzo disputa 50 partite segnando 4 reti.\nNell'estate 2017 firma un contratto biennale con il Padova diventando sin da subito, il capitano della societ\u00e0 patavina. Al termine della stagione 2017-18 conquista con il club biancoscudato la serie B.\nIl 22 aprile 2019 sigla la rete del pareggio nella partita terminata 1-1 in trasferta contro il .\nRetrocesso in Serie C con il , nell'estate 2019, alla scadenza del contratto, scende di due categorie, firmando con il , nell'Eccellenza Veneto. \nMontebelluna ed inizio dell'esperienza di Allenatore\nL\u2019anno seguente passa al in Serie D. A febbraio 2021 viene nominato allenatore-giocatore della squadra. Il 2 giugno dello stesso anno viene esonerato dall'incarico di allenatore.\nCalvi Noale \nIl 20 ottobre 2021 viene ingaggiato dal Calvi Noale, formazione iscritta al campionato di Eccellenza Veneta al posto di Matteo Vianello.\nStatistiche.\nPresenze e reti nei club.\n\"Statistiche aggiornate all'11 maggio 2019.\""}
{"id": "751885", "revid": "767487", "url": "https://it.wikipedia.org/wiki?curid=751885", "title": "Luther Blissett (calciatore)", "text": "Carriera.\nClub.\nEsord\u00ec diciassettenne nel Watford, nel 1975-1976. Nella First Division vinse il titolo di capocannoniere del torneo nella stagione 1982-1983. In tutto collezion\u00f2 245 presenze e 95 realizzazioni.\nDopo la buona annata 1982-1983 con gli \"Hornets\", nell'estate seguente venne acquistato dagli italiani del Milan, neopromossi in Serie A. Coi rossoneri collezion\u00f2 30 presenze e 5 reti in campionato, ma, pi\u00f9 che altro, si fece suo malgrado notare per numerose prestazioni deludenti che non gli permisero di ottenere le simpatie dei tifosi milanisti: in particolare, i tanti e spesso clamorosi errori sottoporta di cui si rese protagonista in rossonero portarono il giornalista Gianni Brera a soprannominarlo irriverentemente \"Callonissett\", in assonanza con un altro ex centravanti meneghino, Egidio Calloni, famoso in fatto di gol sbagliati. Era noto anche come \"Luther Miss It\", sempre per via della sua scarsa vena realizzativa.\nNella stagione successiva torn\u00f2 cos\u00ec al Watford, dove rimase, salvo un triennio al Bournemouth, fino al 1993. Nello stesso anno, dopo alcune effimere apparizioni con altre formazioni minori britanniche, decise di appendere le scarpette al chiodo. Intrapresa la carriera di allenatore, fece quindi parte dello staff tecnico del Watford dal 1996 al 2001, mentre successivamente sedette sulle panchine di alcune squadre minori inglesi, tra cui York City e Chesham Utd.\nNazionale.\nNato in Giamaica, ha scelto di rappresentare l' a livello internazionale, con cui ha messo a referto 14 presenze e 3 gol tra il 1982 e il 1984; tra l'altro, reti segnate da Blissett tutte il 15 dicembre 1982 in una sfida contro il valida per le qualificazioni al , contribuendo con una tripletta al roboante successo per 9-0 degli inglesi.\nDopo il ritiro.\nNell'aprile 2007 lasci\u00f2 il mondo del calcio per passare a quello dei motori, fondando una scuderia automobilistica, la Team48 Motorsport; nel 2010 il suo obiettivo fu quello di qualificare la sua scuderia e concludere la 24 Ore di Le Mans."}
{"id": "751892", "revid": "1318658", "url": "https://it.wikipedia.org/wiki?curid=751892", "title": "Parco nazionale e riserva di Glacier Bay", "text": "Glacier Bay National Park and Preserve \u00e8 un parco nazionale degli Stati Uniti che si trova nell'Alaska meridionale, vicino a Juneau.\nIl 25 febbraio 1925 l'area di Glacier Bay venne proclamata Monumento nazionale; nel 1980, con l'istituzione del parco nazionale, il nome divenne quello attuale. L'area del parco, che si estende su una superficie di oltre 13.000 chilometri quadrati, \u00e8 una riserva della biosfera dal 1986.\nNon esistono strade che portino al parco: per raggiungerlo si possono utilizzare traghetti o piccoli aerei che partono dal piccolo villaggio di \"Gustavus\". Nonostante la mancanza di strade, 380.000 persone visitano il parco ogni anno.\nI ghiacciai che scendono nella baia dalle cime innevate delle montagne circostanti formano uno dei pi\u00f9 spettacolari paesaggi di ghiaccio e iceberg del mondo. Il pi\u00f9 famoso ghiacciaio di Glacier Bay \u00e8 probabilmente il Muir Glacier, largo 3 chilometri e spesso 80 metri.\nStoria.\nNel 1794 l'esploratore George Vancouver scopr\u00ec l\"'Icy Strait\", nella parte terminale sud di Glacier Bay, completamente ghiacciata. La stessa baia era quasi interamente ricoperta di ghiaccio.\nNel 1879 il naturalista scozzese John Muir trov\u00f2 che i ghiacci si erano praticamente ritirati dalla baia. Nel 1916 il Grand Pacific Glacier era all'imboccatura del \"Tarr Inlet\", a circa 100 chilometri di distanza dalla Glacier Bay. Si tratta del pi\u00f9 veloce ritiro dei ghiacci che sia stato documentato. Da queste osservazioni gli scienziati sperano di ricavare informazioni sull'interconnessione fra cambiamenti climatici e scioglimento dei ghiacciai.\nLa fauna dell'area del parco comprende orsi, cervi, balene, capre, lupi e uccelli marini.\nPatrimonio dell'umanit\u00e0.\nIl sistema di parchi transfrontalieri che comprende i parchi nazionali Kluane, Wrangell-St. Elias e Glacier Bay e il parco provinciale Tatshenshini-Alsek \u00e8 stato dichiarato nel 1979 Patrimonio dell'umanit\u00e0 dell'UNESCO, sia per i paesaggi altamente spettacolari che per preservare gli importantissimi habitat del grizzly, del caribou e della pecora di Dall."}
{"id": "751895", "revid": "111275997", "url": "https://it.wikipedia.org/wiki?curid=751895", "title": "Blade Runner (videogioco 1997)", "text": "Blade Runner \u00e8 un videogioco del tipo avventura grafica prodotto dai Westwood Studios nel 1997, basato sul film \"Blade Runner\", ispirato a sua volta da un racconto di Philip K. Dick, intitolato \"Il cacciatore di androidi\". Il gioco riprende in modo fedele gli scenari e l'atmosfera del film, ma introduce nuovi personaggi. I doppiatori originali dei personaggi principali del videogioco sono gli stessi del film.\nTrama.\nIl gioco si svolge in una brumosa megalopoli del futuro, popolata di esseri umani artificiali, chiamati \"replicanti\", concepiti per essere usati nei lavori pi\u00f9 umili e destinati ad avere una vita brevissima. Molti dei replicanti, terrorizzati dall'idea di morire, diventano dei pericolosi fuorilegge, spesso con l'intenzione di trovare un modo, seppure illegale, di allungare le loro brevi esistenze. Per assicurare l'ordine e la sicurezza, delle speciali unit\u00e0 di polizia, note come \"Blade Runner\", hanno il compito e l'autorit\u00e0 di \"ritirare\", ovvero uccidere, tutti i replicanti che girano liberi sulla Terra, compresi quelli non violenti.\nIl giocatore si cala nei panni dell'agente Ray McCoy, Blade Runner principiante che deve indagare sull'uccisione di alcuni animali a opera di due replicanti presso la Runciter Animals. Durante l'avventura avr\u00e0 modo di conoscere la reale condizione delle sue vittime, anche dal loro punto di vista.\nIl gioco, dotato di una sorta di generatore casuale di eventi, prevede sei diversi finali, compreso il lieto fine delle versioni \"Domestic\" e \"International's Cut\". \nModalit\u00e0 di gioco.\nIl videogioco si concentra pi\u00f9 sul lavoro investigativo che sugli enigmi di stampo classico. Le decisioni prese dal giocatore durante il gioco si ripercuoteranno sull'esito della storia, portandola a una delle sei possibili conclusioni.\nLe scene d'intermezzo sono state realizzate ricorrendo alla tecnologia Motion capture, permettendo in tal modo di scannerizzare i visi degli attori, ottenendo un livello di dettaglio particolarmente alto per l'epoca. Alcuni attori dell'omonimo film di Ridley Scott, come Sean Young e Joe Turkel hanno prestato il loro volto e la loro voce originale.\nPersonaggi.\nOltre a Gaff nel gioco compaiono altri personaggi del film: Leon Kowalsky, che appare brevemente allo Yukon Hotel, Hannibal Chew nel suo laboratorio, J. F. Sebastian, Rachael e il dottor Eldon Tyrell, mentre Deckard, Holden e il capitano Bryant vengono solo nominati."}
{"id": "751906", "revid": "1654832", "url": "https://it.wikipedia.org/wiki?curid=751906", "title": "Eric Bogosian", "text": "Biografia.\nNato a Woburn, nel Massachusetts, da una famiglia di origini armene, dopo essersi laureato all'Oberlin College, si trasfer\u00ec a New York per intraprendere una carriera teatrale. Da attore, Bogosian ha uno stile che lo contraddistingue tra gli altri. I suoi show in cui egli \u00e8 l'unico interlocutore sono una commistione minimalista di commedia nera, commenti geopolitici e realismo sociale. Quando recita sul palco, Bogosian di solito interpreta svariati personaggi ma non usa costumi particolari n\u00e9 sfondi: solo una sedia come oggetto dove sieder\u00e0 ed un microfono.\nTra le sue apparizioni in video si ricorda il ruolo di protagonista maschile nel videoclip del 1983 per il brano \"That's Love\" di Jim Capaldi. Alcune delle sue commedie sono state messe in scena a Broadway. Fra i suoi spettacoli di successo si segnala anche \"Talk Radio\", diventato poi un film di Oliver Stone con Bogosian nei panni del protagonista. Bogosian ha fatto parte del cast di \"\" nel ruolo del capitano Daniel Ross, ruolo che precedentemente era di Jamey Sheridan. Precedentemente ha partecipato anche a due episodi della terza stagione della serie madre \"Law &amp; Order - I due volti della giustizia\", interpretando un avvocato difensore. "}
{"id": "751909", "revid": "729019", "url": "https://it.wikipedia.org/wiki?curid=751909", "title": "Marc Shaiman", "text": "Biografia.\nHa avuto quattro nomination all'Oscar alla migliore colonna sonora per \"Il presidente - Una storia d'amore\", \"Il club delle prime mogli \", \"Patch Adams\" e \"Il ritorno di Mary Poppins\", e due nomination all'Oscar alla migliore canzone per \"\" e \"Il ritorno di Mary Poppins\", con la canzone \"The Place Where Lost Things Go\"."}
{"id": "751913", "revid": "6923", "url": "https://it.wikipedia.org/wiki?curid=751913", "title": ".45 GAP", "text": "La .45 GAP (Glock Automatic Pistol) \u00e8 una cartuccia sviluppata dalla casa austriaca Glock per la sua pistola Glock 37 unitamente alla ditta americana Speer che produce munizioni. Caratteristica fondamentale della .45 GAP \u00e8 la ridotta altezza della munizione che, cos\u00ec, pu\u00f2 essere impiegata in pistole maneggevoli con il fusto derivato da quello delle pistole semiautomatiche 9\u00a0mm.\nLa .45 GAP deriva per accorciamento dalla .45 ACP ma ha subito ulteriori importanti modifiche: le pareti interne del bossolo sono rastremate per poter montare pesanti proiettili di 230 grs senza rigonfiamenti anomali del bossolo medesimo; l'innesco non \u00e8 del tipo large pistol, come per la .45 Acp, ma \u00e8 small pistol in funzione del ridotto volume della camera a polvere; il bossolo \u00e8 di tipo \"rebated\", cio\u00e8 col fondello (leggermente) pi\u00f9 stretto della larghezza del bossolo.\nLe prestazioni restano invariate rispetto alla .45 ACP, solo le pressioni sono leggermente pi\u00f9 alte eguagliando quelle della .45 ACP+P. Questo comporta l'avere le stesse prestazioni di un'arma calibro .45 ACP in una pistola pi\u00f9 compatta. Anche la Springfield Armory, Inc. ha adottato il .45 GAP nella pistola HS2000.\nRecentemente 4 agenzie di polizia statunitensi (New York State Police, Georgia State Patrol, Pennsylvania State Police e South Carolina Highway Patrol) hanno adottato come pistola d'ordinanza la Glock Modello 37 in .45 GAP. Da tempo, oltre la citata 37, la Glock nei propri cataloghi annovera in .45 GAP la semiautomatica compatta Glock 38 e la subcompact Glock 39 aventi rispettivamente caricatore da 8 e 6 colpi."}
{"id": "751918", "revid": "599013", "url": "https://it.wikipedia.org/wiki?curid=751918", "title": "Diego Ribas da Cunha", "text": "Biografia.\n\u00c8 nato a Ribeir\u00e3o Preto, nello stato brasiliano di San Paolo, ma, avendo origini calabresi e ferraresi, il 16 marzo 2004 ha ottenuto la cittadinanza italiana e la residenza a Bagaladi\nCaratteristiche tecniche.\nRegista, trequartista o seconda punta, \u00e8 dotato di una buona tecnica e visione di gioco.\nTra i suoi punti di forza spiccano il dribbling e la precisione nei passaggi, caratteristiche che lo rendono un prezioso uomo-assist. \u00c8 abbastanza abile anche nei calci piazzati.\nNel 2001 \u00e8 stato inserito nella lista dei migliori giovani calciatori stilata da Don Bal\u00f3n.\nCarriera.\nClub.\nSantos e Porto.\nEntrato a far parte delle giovanili del Santos a 12 anni, debutt\u00f2 con la prima squadra nel 2002, a 17 anni, nel torneo di Rio-San Paolo. Nello stesso anno vinse il campionato brasiliano rendendosi protagonista di ottime prestazioni, in particolare in coppia con Robinho.\nL'anno seguente sarebbe dovuto passare al Tottenham, ma il suo trasferimento nel club inglese fu annullato negli ultimi minuti di mercato dal presidente del Santos.\nNel luglio 2004 pass\u00f2 al Porto, dove non venne impiegato con continuit\u00e0 e fin\u00ec spesso in tribuna, non riuscendo a giocare ai livelli su cui si era espresso in Brasile. Con l'arrivo dell'allenatore olandese Co Adriaanse nel 2005, la situazione per Diego non miglior\u00f2, cosicch\u00e9 il giocatore decise di trovare un'altra squadra.\nWerder Brema.\nNel maggio 2006 venne acquistato dal Werder Brema per 6,3 milioni di euro - trasferimento record per il club tedesco -, che gli fece firmare un contratto fino al 2010. Poco dopo, il 5 agosto, disput\u00f2 la sua prima partita nella finale di Coppa di Lega vinta 2-0 ai danni del Bayern Monaco, mentre alla prima giornata di campionato segn\u00f2 il suo primo gol con la maglia del Werder contro lo : con delle ottime prestazioni venne quindi nominato miglior giocatore in Bundesliga dell'agosto 2006.\nIn Champions League il Werder Brema termin\u00f2 al terzo posto nel gruppo A delle fasi eliminatorie, passando quindi in Coppa UEFA dove raggiunse la semifinale battendo l'AZ Alkmaar nel quarti di finale, grazie al gioco creativo di Diego. Il 20 aprile 2007 Diego segn\u00f2 contro l'Alemannia Aachen un gol da circa 63 metri, successivamente eletto il pi\u00f9 bello dell'anno in Bundesliga. Al termine della stagione 2006-07 venne eletto miglior giocatore della Bundesliga dalla rivista \"Kicker\", con oltre il 50% dei voti. Il Werder si piazz\u00f2 terzo dietro lo campione e lo .\nInizi\u00f2 bene la stagione 2007-2008, distinguendosi per le ottime prestazioni. \u00c8 stato fondamentale per il Werder nelle fasi eliminatorie della Champions League e nel ritorno del 3\u00ba turno dei preliminari la squadra batt\u00e9 la Dinamo Zagabria con due gol del fantasista brasiliano.\nNella fase a gironi di Champions, il Werder Brema perse 2-1 col Real Madrid, tuttavia la performance di Diego dest\u00f2 l'interesse dell'allenatore madrileno Bernd Schuster. In aprile il Real Madrid cerc\u00f2 di contrattare con Diego, ma Klaus Allofs, \"general manager\" del Werder, respinse le trattative e Diego annunci\u00f2 il suo desiderio di rimanere nel club tedesco, prolungando il suo contratto fino al 2011.\nDopo il no al Real Madrid, il Werder affront\u00f2 in casa lo Stoccarda, campione in carica della Bundesliga e vinse 4-1 con Diego leader del centrocampo. Pi\u00f9 avanti nella stagione, il Werder Brema conquist\u00f2 uno storico 8-1 col Arminia Bielefeld, con Diego protagonista di tre assist e di un gol.\nNella stagione 2008-2009 il Werder, non qualificatosi per le fasi a eliminazione diretta in Champions, raggiunge la finale di Coppa UEFA e Diego si rese protagonista realizzando reti al Milan, al Saint-\u00c9tienne, all'Udinese e all'. Nella semifinale con l'Amburgo sub\u00ec un'ammonizione e, essendo diffidato, salt\u00f2 la finale di Istanbul per squalifica. Il 30 maggio, nella finale di Coppa di Germania, serv\u00ec l'assist decisivo a Mesut \u00d6zil per il gol vittoria dell'1-0 ai danni del Bayer Leverkusen, aggiudicandosi, dopo la Coppa di Lega tedesca del 2006, il trofeo pi\u00f9 importante nella sua esperienza tedesca e portando il Werder in Europa League.\nJuventus.\nIl 26 maggio 2009 viene ufficializzato il passaggio del brasiliano alla Juventus per la stagione 2009-2010, per la cifra di 23 milioni di euro. Il 9 luglio viene presentato davanti ai tifosi a Pinzolo; veste la maglia numero 28.\nEsordisce nel campionato italiano il 23 agosto, nell'incontro Juventus-Chievo, fornendo a Iaquinta l'assist (da calcio di punizione) per la rete che decide la partita. Il 30 agosto, contro la Roma segna i primi gol in bianconero realizzando una doppietta nella gara vinta 3-1 dalla Juve. Al termine dell'anno solare viene inserito nelle liste per il Pallone d'Oro e per il FIFA World Player (insieme al compagno di squadra Gianluigi Buffon). Il 13 gennaio 2010 esordisce in Coppa Italia, segnando anche il primo gol della gara vinta 3-0 contro il Napoli: segna anche contro l'Inter nei quarti di finale, ma la Juventus viene sconfitta per 2-1.\nAutore, insieme a tutta la rosa juventina, che chiude il campionato a un deludente settimo posto, di una stagione negativa, lascia l'Italia dopo una sola annata.\nWolfsburg e prestito all'Atl\u00e9tico Madrid.\nIl 27 agosto 2010 viene ceduto a titolo definitivo al Wolfsburg per 15,5 milioni di euro. Il 28 agosto 2010 esordisce contro il alla Volkswagen-Arena e segna il suo primo gol. La squadra ospite vincer\u00e0 per 3-4 rimontando il 3-0 iniziale.\nIl 5 febbraio 2011 \u00e8 protagonista di un episodio curioso: nella partita contro l' Diego insiste per calciare un rigore e lo \"ruba\" al compagno Patrick Helmes, colpendo per\u00f2 la traversa, quando la partita vedeva il Wolfsburg in svantaggio per 1-0. Questo episodio ha segnato poi la sconfitta finale ed una multa di 100.000 euro al giocatore brasiliano, nonch\u00e9 l'esclusione dalla partita successiva.\nIn occasione del ritiro pre-partita contro l', Diego si allontan\u00f2 improvvisamente dall'allenamento, rendendosi indisponibile per il match, e scatenando le ire dell'allenatore Felix Magath, che annunci\u00f2 che Diego non sarebbe pi\u00f9 partito titolare e in seguito sarebbe stato messo fuori rosa. Poco tempo dopo, infatti, \u00e8 lo stesso Diego ad annunciare il divorzio dal Wolfsburg il 24 giugno, con il prezzo del cartellino del giocatore fissato a 10 milioni di euro. Il 4 agosto l'allenatore del Wolfsburg, in accordo con la societ\u00e0, comunica al giocatore che, nel caso dovesse rimanere, non verrebbe mai schierato sul terreno di gioco.\nIl 31 agosto 2011 passa in prestito all'Atl\u00e9tico Madrid. Fa il suo esordio in Liga BBVA con la squadra madrilena il 10 settembre 2011 in un match contro il Valencia. Segna il suo primo gol con la squadra spagnola nella partita di Europa League contro il Celtic FC, e il suo primo gol in campionato contro il Levante, nella partita vinta per 3-2.\nIl 9 maggio 2012 conquista con l'Atletico Madrid l'Europa League, nella finale di Bucarest contro l'Athletic Bilbao dove segna il gol del definitivo 3-0.\nRitorno al Wolfsburg e nuovo prestito all'Atl\u00e9tico Madrid.\nDopo il prestito all'Atl\u00e9tico Madrid, Diego torna al Wolfsburg, dove gli viene assegnata la maglia numero 10. Nella prima parte di stagione colleziona 19 presenze e 6 reti tra campionato e coppa nazionale. Gioca altre 54 partite segnando 18 gol.\nIl 31 gennaio 2014 passa in prestito all'Atl\u00e9tico Madrid. Il 1\u00ba aprile 2014, con un tiro da fuori area all'incrocio dei pali, porta momentaneamente in vantaggio la sua squadra contro il Barcellona, nel quarto di finale di andata di Champions League, poi superato. La sua squadra vincer\u00e0 il campionato e perder\u00e0 la finale della Champions League. Al termine della stagione, l'Atletico Madrid decide di non riscattarlo, ed il giocatore fa quindi ritorno in Germania.\nFenerbah\u00e7e.\nL'11 luglio 2014 passa a titolo gratuito ai turchi del Fenerbah\u00e7e, firmando un contratto triennale. In Turchia vince una Supercoppa turca.\nFlamengo.\nDopo 12 anni, torna in Brasile per giocare con il Flamengo. Con i brasiliani vince due due campionati Carioca (2017 e 2019), due campionato brasiliano (2019 e 2020/2020), una Coppa Libertadores (2019) e una Recopa Sudamericana (2020).\nNazionale.\nA 18 anni partecipa alla CONCACAF Gold Cup 2003 con la selezione Under-23; la manifestazione, riservata alle nazionali maggiori del Nord e Centro America, vide la partecipazione su invito della nazionale olimpica del Brasile, la quale, nonostante la notevole differenza di et\u00e0 e di esperienza nei confronti delle avversarie, riesce ad arrivare in finale, persa poi contro il Messico di Pavel Pardo. Diego segna due gol nella competizione, nelle partite contro l'Honduras (girone di qualificazione) e contro gli Stati Uniti (semifinale).\nNel 2004 viene convocato in nazionale per la Coppa America, che si conclude con una vittoria della \"Sele\u00e7\u00e3o\" in finale contro l'Argentina, partita in cui Diego segn\u00f2 uno dei tiri di rigore conclusivi. Al Porto non riusc\u00ec ad esprimersi a buoni livelli; cos\u00ec non venne convocato ai Mondiali di calcio 2006. In seguito alle buone performance e forte dei titoli ottenuti con il , Diego fu chiamato nuovamente dalla nazionale brasiliana nel mese di novembre per una partita amichevole con la Svizzera. Tre anni dopo la prima esperienza partecipa nuovamente alla Coppa America, mentre nel 2008 prende parte ai Giochi olimpici svoltisi a Pechino come fuoriquota.\nStatistiche.\nPresenze e reti nei club.\n\"Statistiche aggiornate al 11 novembre 2021.\""}
{"id": "751921", "revid": "486946", "url": "https://it.wikipedia.org/wiki?curid=751921", "title": "Iorek", "text": ""}
{"id": "751935", "revid": "599013", "url": "https://it.wikipedia.org/wiki?curid=751935", "title": "Tiberio Guarente", "text": "Biografia.\nSuo padre Gaetano \u00e8 stato sindaco di Capraia.\nCarriera.\nGiovanili.\nInizia a giocare a calcio nella Turris, squadra della sua citt\u00e0, per poi passare all'et\u00e0 di 9 anni al Margine Coperta, societ\u00e0 satellite dell'Atalanta. A 14 anni approda nelle giovanili dell'Atalanta; quando gioca nella juniores atalantina, viene convocato nella Nazionale Under-18, con la quale disputa un'unica partita, contro il Belgio.\nPassato alla Primavera (in cui sar\u00e0 compagno di squadra di Riccardo Montolivo e Giampaolo Pazzini), \u00e8 titolare. Viene convocato nella Nazionale Under-19 (3 presenze).\nVerona.\nLa stagione successiva Guarente passa a vestire la maglia del dove colleziona 17 presenze, fino a quando il 3 febbraio 2005 viene colpito da una rara infezione virale, la poliradicolonevrite acuta idiopatica, un'infiammazione del sistema nervoso, che gli fa terminare anzitempo la stagione e ne condiziona in rendimento in quella successiva, nella quale gioca soltanto quattro scampoli di partita, per un totale di 132 minuti.\nNella stagione 2006-2007 \u00e8 titolare a centrocampo. Viene bloccato per un mese da un infortunio patito contro il Brescia.\nAtalanta.\nIl 27 giugno 2007 passa alle buste per 600.000 Euro all'Atalanta dove, dopo un periodo da riserva, diventa titolare facendo coppia con Fernando Tissone a centrocampo. A fine campionato totalizzer\u00e0 27 presenze, di cui 23 da titolare.\nNella stagione 2008-2009 parte titolare e nella seconda giornata di campionato a Bologna, il 14 settembre, realizza il suo primo gol in Serie A e permette all'Atalanta di raggiungere la vetta della classifica provvisoria. Realizza il suo secondo gol stagionale alla 3\u00aa giornata di ritorno a Bergamo contro il Catania (1-0). A fine campionato l'Atalanta si piazzer\u00e0 all'11\u00ba posto.\nNella stagione 2009-2010 segna un gol, direttamente su calcio di punizione dalla lunga distanza, contro il , portando i nerazzurri momentaneamente in vantaggio (la partita si concluder\u00e0 1-1). L'Atalanta si piazzer\u00e0 al 18\u00ba posto e retroceder\u00e0 in Serie B.\nSiviglia.\nIl 17 giugno 2010 viene acquistato dagli andalusi del , con cui firma un contratto fino al 2015 con clausola rescissoria di 30 milioni di euro.\nL'esordio avviene il 13 settembre, nella partita pareggiata per 0-0 contro il Deportivo La Coru\u00f1a. Quattro giorni dopo debutta in Europa League, nella partita persa contro il PSG (0-1).\nA fine ottobre viene annunciata la sua operazione al ginocchio per dei problemi alle articolazioni. Dopo l'operazione il giocatore ha un lungo stop: rientra in campo nella stagione successiva, nella quale totalizza 3 sole presenze in campionato.\nI prestiti a Bologna, Catania e Chievo.\nIl 24 luglio 2012 viene acquistato dal Bologna con la formula del prestito con opzione per l'acquisto dell'intero cartellino. Il 30 settembre 2012 segna la prima rete con la squadra emiliana nella vittoria per 4-0 contro il . A fine stagione, dopo 23 presenze e 2 gol in totale, torna al Siviglia.\nIl 30 agosto 2013 si trasferisce al Catania con la formula del prestito gratuito con diritto di riscatto dell'intero cartellino fissato a 1.5 milioni di euro. Esordisce con la maglia rossoazzurra da titolare il 22 settembre seguente nella partita -Parma (0-0).\nIl 31 gennaio 2014 passa in prestito al ChievoVerona. Esordisce con la maglia del Chievo contro l'Udinese, partita terminata 3-0 per i friulani.\nEmpoli.\nIl 22 luglio 2014, dopo aver rescisso il contratto con il Siviglia, firma un annuale con opzione per il secondo anno con l'Empoli. Nel corso della stagione gioca solamente una partita per via di un infortunio (e ha anche fatto richiesta alla societ\u00e0 di non dargli lo stipendio), e a fine anno rimane svincolato.\nDopo il ritiro.\nTerminata la carriera calcistica, si \u00e8 dedicato all'attivit\u00e0 di consigliere comunale presso il comune di Capraia Isola.\nStatistiche.\nPresenze e reti nei club.\n\"Statistiche aggiornate al 9 febbraio 2015.\""}
{"id": "751936", "revid": "125223315", "url": "https://it.wikipedia.org/wiki?curid=751936", "title": "Randy Newman", "text": "Tipico di Newman nello scrivere i testi delle proprie canzoni \u00e8 l'adozione di un punto di vista \"invisibile\", distante cio\u00e8 dalla biografia del cantautore e teso a parodiare lo stesso narratore che, in molti casi, risulta essere protagonista e zimbello della canzone stessa: nelle parole dello stesso Newman, i personaggi che popolano le sue canzoni sono \"narratori inaffidabili\" (\"untrustworthy narrators\", gli \"unreliable narrators\" di Wayne C. Booth). Cos\u00ec, ad esempio, nella canzone \"Sail Away\" del 1972, chi canta \u00e8 un trafficante di schiavi che cerca di convincere degli africani a seguirlo in America; in \"God's Song (That's Why I Love Mankind)\" \u00e8 Dio stesso a farsi beffe dell'uomo e della sua fede. In \"Political Science\" uno sfegatato nazionalista americano \u00e8 intento a biasimare l'ingratitudine del resto del mondo di fronte alla limpida opera di civilizzazione portata avanti dagli USA e disposto a proporre una drastica soluzione finale: la distruzione di tutte le nazioni, ad eccezione dell'Australia (\"non vogliamo far male ai canguri\", dice il testo). I testi sono dunque un elemento fondamentale delle canzoni di Newman; il lessico adottato \u00e8 semplice e trasparente, e contemporaneamente evasivo: \"ci\u00f2 che non viene detto \u00e8 spesso pi\u00f9 importante di ci\u00f2 che viene detto\" (cos\u00ec nel brano \"In Germany Before the War\", che parla di un assassino, cosa non immediatamente evidente dall'analisi del testo).\nVerso la fine degli anni settanta, Newman si \u00e8 dedicato alla composizione di colonne sonore. Sue sono le musiche di \"Ragtime\" di Milo\u0161 Forman, \"Il migliore\" (\"The Natural\" di Barry Levinson), il film d'animazione \"Toy Story\", \"Ti presento i miei\" (\"Meet the Parents\" di Jay Roach) e \"Seabiscuit\" di Gary Ross.\n\u00c8 stato peraltro insignito di diversi premi tra cui due Oscar (nel 2002, per \"If I Didn't Have You\", canzone di \"Monsters &amp; Co.\" e nel 2011, per \"We Belong Together\" di \"Toy Story 3\"), tre Emmy, cinque Grammy e un Governors Award.\nBiografia.\nOrigini.\nRandall Newman nasce a Los Angeles da Adele \"Dixie\" Fox, una segretaria nata a Brooklyn e trasferitasi a New Orleans da piccola, e Irving George Newman, un medico originario di una famiglia ebrea ucraina di New Haven, figlio di Luba Koskoff (1883\u20131954) e Michael Nemorofsky (1874-1948). I due si conoscono nel 1937, ad un ballo, si sposano due anni dopo e hanno due figli: Randall \u00e8 il primogenito, Alan il secondogenito. Dal lato paterno Randy Newman pu\u00f2 vantare diversi illustri compositori (gli zii Alfred, Lionel ed Emil), autori di colonne sonore per innumerevoli film hollywoodiani, cos\u00ec come i cugini Thomas, David e Joey.\nMentre il padre va a combattere la seconda guerra mondiale come capitano medico in Italia, Adele con i figli attraversa gli USA: prima passa per Mobile, in Alabama, poi per Jackson, nel Mississippi, e infine giunge a New Orleans, in Louisiana, dove abitavano i suoi genitori. Randall spende i primi tre anni di vita nel Sud, finch\u00e9 il padre torna dalla guerra: a quel punto la famiglia rientra a Los Angeles. Newman frequenta la \"secondary school\" alla University High School di Los Angeles, per poi studiare musica alla UCLA. A giudizio del padre, un ruolo importante nella sua poetica amara e disincantata \u00e8 da attribuire allo strabismo, che Randy cercher\u00e0 di curare fin dai cinque anni: nessuna delle quattro operazioni chirurgiche subite risolver\u00e0 del tutto il problema (l'ultima risale a quando Newman \u00e8 adolescente). Questo aspetto della sua vita diventer\u00e0 il tema del brano \"Four Eyes\", dall'album \"Land of Dreams\".\nRandy Newman inizia a studiare pianoforte a sette anni. Intorno ai quindici anni \u00e8 un assiduo frequentatore degli studios della Fox, dove cerca di apprendere i segreti della composizione, studiando le colonne sonore dello zio Alfred. Fin da piccolo \u00e8 amico di Lenny Waronker, suo futuro produttore: il padre di Lenny, Simon Waronker, \u00e8 uno dei violinisti dell'orchestra della Fox condotta da Alfred Newman. Secondo Lenny Waronker, \u00e8 il film \"Tre piccole parole\", del 1950, con Fred Astaire e Vera-Ellen, dedicato al duo Kalmar-Ruby, a spingere i due amici verso la composizione di canzoni.\nPrimi lavori.\nNel 1955, Simon Waronker fonda la Liberty Records, che in breve diviene un'etichetta di successo. La Metric Music \u00e8 una sua sussidiaria, sorta di Tin Pan Alley della West Coast. A quindici anni Randy Newman, convinto dall'interessamento di Lenny Waronker, scrive il suo primo brano (per Bobby Vee): si intitola \"Don't Tell on Me\" e viene rifiutato. Comporre brani risulta al giovane alquanto faticoso e per la prosecuzione della sua carriera risulter\u00e0 determinante la convinzione e l'insistenza dell'amico Lenny. Il primo incarico che va a buon fine riguarda la composizione del brano \"Lover Doll\" (1960), scritto per Pat Carter. Randy Newman viene dunque assoldato dalla Metric per 150 dollari al mese. A sedici anni Randy Newman \u00e8 dunque compositore per la Metric Music (lavorer\u00e0 poi anche per la Schroeder Music e per la January Music). Inizia dunque a scrivere canzoni per altri artisti: tra i primi brani la cui paternit\u00e0 gli viene ufficialmente accreditata c'\u00e8 \"They Tell Me It's Summer\", incisa come \"B-side\" di \"Lovers by Night, Strangers by Day\" dal trio The Fleetwoods, per la Dolton Records. Il brano raggiunge il 32\u00ba posto della Cash Box Top 100 Singles (la \"classifica\" curata da \"Cash Box\"). Il trio incider\u00e0 poi altri brani di Newman prima di sciogliersi, tra cui \"Who's Gonna Teach You About Love\", \"Ask Him If He's Got a Friend for Me\" e \"Lover's Lullaby\" (quest'ultima con alcune parti prese in prestito dalla \"Ninna nanna\" di Brahms).\nIl primo singolo cantato dallo stesso Newman \u00e8 del 1962 e si intitola \"Golden Gridiron Boy\" (per la Dot Records, numero di catalogo 16411), ma il brano non viene affatto notato. Il produttore \u00e8 per\u00f2 Pat Boone, il primo, come ricorder\u00e0 lo stesso Newman, a gradire la sua voce. Il lato B del 45 giri, uscito in novembre, \u00e8 intitolato \"Country Boy\". Del 1962 \u00e8 anche il suo primo incarico come autore di colonne sonore: compone la musica di \"Northern Comfort\", un episodio dello show \"The Many Loves of Dobie Gillis\".\nNel dicembre del 1962 un altro suo brano scritto per altri ottiene un certo successo: si tratta di \"Somebody's Waiting\" (che giunge al 32\u00ba posto nelle classifiche), canzone incisa da Gene McDaniels come lato B del suo singolo \"Spanish Lace\" (Liberty 55510). Del 1963 \u00e8 \"I Got Over You\", scritta per Dick Lory, mentre del 1964 \u00e8 \"Stoplight\" (Liberty 3349), scritta per la Spike Jones Band. In questo periodo Newman cerca insomma di affermarsi come compositore di canzoni per altri, combattuto tra la non convenzionalit\u00e0 del proprio talento e la convenzionalit\u00e0 dei risultati cercati. Nel 1964 incontra la futura moglie, la tedesca Roswitha Schmale.\nAll'inizio del 1965 compone musica per diversi episodi della soap opera \"Peyton Place\", eseguiti da una giocosa e fantasiosa \"Randy Newman Orchestra\" (il materiale \u00e8 raccolto in \"The Randy Newman Orchestra Plays Music From the Hit Television Series \"Peyton Place\"\", del 1966, per la Epic).\nNella met\u00e0 degli anni sessanta, Newman diventa per breve tempo membro del gruppo The Tikis, che di l\u00ec a poco prenderanno il nome di Harpers Bizarre, gruppo conosciuto per la versione (pubblicata nel 1967) della canzone \"Feelin' Groovy\", di Paul Simon. Newman stringe una relazione molto stretta con gli Harpers Bizarre, offrendo loro diverse sue composizioni, incluse \"Happyland\" e \"Simon Smith and the Amazing Dancing Bear\", pi\u00f9 in l\u00e0 interpretata anche da Alan Price, uno dei membri storici degli Animals, nonch\u00e9 da Scooter e Fozzie Bear nel primo episodio del \"Muppet Show\".\nIl cantautore (anni sessanta e settanta).\nNel 1968 pubblica il suo primo album, \"Randy Newman Creates Something New Under the Sun\": \u00e8 un successo di critica che per\u00f2 non giunge neppure a sfiorare il 200\u00ba posto nella classifica della rivista \"Billboard\". La produzione \u00e8 affidata a Lenny Waronker e Van Dyke Parks. Spesso gli ambiziosi arrangiamenti non fanno adeguatamente il paio con una voce dallo stile ancora immaturo, per quanto la forza di Newman come scrittore di canzoni si avverta gi\u00e0 con evidenza. Due brani si impongono all'attenzione: la dolorosa \"Davy the Fat Boy\" e la commovente \"Cowboy\", che era stata proposta per \"Un uomo da marciapiede\" ma rifiutata. Notevoli anche \"I Think It's Going to Rain Today\" e \"Living Without You\". A partire da questo album si moltiplicano i cantanti che si cimentano con le sue canzoni: il gi\u00e0 citato Alan Price, Judy Collins, gli Everly Brothers, Dusty Springfield, Pat Boone e Peggy Lee. Nel 1970, Harry Nilsson pubblica un intero album di canzoni di Newman, intitolato \"Nilsson Sings Newman\": l'album \u00e8 un gran successo e riapre la strada a Newman per tornare ad incidere.\nIl risultato \u00e8 \"12 Songs\" (1970) che abbandona gli elaborati arrangiamenti del primo album per uno stile pi\u00f9 popolare, con una band pi\u00f9 asciutta e puntando sulla componente blues della voce di Newman. La produzione \u00e8 del solito Waronker. Il \"bottleneck\" di Ry Cooder, oltre alla partecipazione di Gene Parsons e Clarence White dei Byrds, danno all'album una tinta rustica che si sposa perfettamente con l'eleganza compositiva di Newman. \"12 Songs\", come il precedente album, riceve il plauso della critica (secondo Robert Christgau, critico di \"Rolling Stone\", \u00e8 il sesto album pi\u00f9 bello degli anni settanta), ma non riesce a catturare l'attenzione del grande pubblico, per quanto i Three Dog Night facciano di \"Mama Told Me Not to Come\" un altro grande \"hit\". L'album presenta comunque altre perle: l'ipnotica \"Suzanne\", \"Yellow Man\" che descrive l'odio razziale in tutta la sua insensatezza (uno dei temi preferiti del cantante) e \"Old Kentucky home\", che dipinge la vita del sud (la canzone verr\u00e0 interpretata successivamente dallo stesso Cooder).\nNel 1971 pubblica \"Randy Newman live\", che cementa ulteriormente il suo sparuto ma tenace gruppo di ammiratori e che appare nelle classifiche di \"Billboard\", al n\u00ba 191. Questo \"live\" presenta alcuni pezzi che appariranno negli album successivi (\"Lonely at the Top\", \"Last Night I Had a Dream\" e \"I'll Be Home\", che sar\u00e0 poi interpretata, tra gli altri, da Harry Nilsson, Vikki Carr, Mama Cass, Barbra Streisand), mentre ci sono due canzoni che compaiono solo qui (\"Tickle Me\" e \"Maybe I'm Doing it Wrong\"). La produzione, oltre a Waronker, \u00e8 affidata a Russ Titelman. Questa coppia di produttori durer\u00e0 fino a \"Trouble in Paradise\". \"Lonely at the Top\" era destinata a Frank Sinatra. Secondo una dichiarazione di Newman Sinatra rifiut\u00f2 il pezzo affermando che il pubblico non sarebbe stato in grado di coglierne l'ironia.\nAncora meglio fa il successivo album (\"Sail Away\", del 1972), che raggiunge il n\u00ba 163. La \"title track\" si fa strada nei repertori di Ray Charles e di Linda Ronstadt. L'esilarante \"You Can Leave Your Hat On\", scritta dal punto di vista di un feticista del sesso, verr\u00e0 interpretata nel tempo da Keb Mo, Tom Jones, i Three Dog Night, Etta James e, soprattutto, da Joe Cocker, che la porter\u00e0 al successo mondiale come canzone trainante del film \"9 settimane e \u00bd\". Altro pezzo forte del disco \u00e8 \"Burn On\", un'ode alla tristemente famosa notte in cui l'inquinatissimo fiume Cuyahoga di Cleveland, nell'Ohio, prese letteralmente fuoco. La canzone verr\u00e0 utilizzata nel 1989 come tema d'apertura del film \"Major League - La squadra pi\u00f9 scassata della lega\", incentrato sugli sfortunati indiani di Cleveland. Ci sono poi due composizioni che brillano per la loro caustica ferocia: si tratta delle gi\u00e0 citate \"God's Song\" (verr\u00e0 interpretata da Etta James) e \"Political Science\". Nella prima, Dio, per bocca di Newman, osserva: \"I burn down your cities. How blind you must be/I take from you your children and you say 'How blessed are we'/You must all be crazy to put your faith in me/That's why I love mankind\" (\"Io devasto le vostre citt\u00e0. Dovete proprio essere ciechi/Vi strappo dalle braccia i bambini e voi dite 'Quanto siamo benedetti!'/Dovete essere pazzi a riporre la vostra fede in me/Ecco perch\u00e9 amo l'umanit\u00e0.\"). Da segnalare, poi, le delicatissime \"Memo to My Son\" e \"Dayton, Ohio 1903\".\nNel 1974, Newman pubblica \"Good Old Boys\", una sorta di \"concept album\" che ha per argomento il sud degli Stati Uniti: \"Rednecks\" (un nome dispregiativo per i razzisti) comincia con una descrizione del segregazionista Lester Maddox, alle prese con uno \"smart-ass New York jew\" (un 'cacasenno ebreo di NY') ad uno show televisivo. La canzone, significativamente, sembra prendersela tanto con il razzismo tradizionalista degli stati meridionali che con il compiacente bigottismo dei \"northeasterners\" (gli abitanti degli stati che corrispondono alla prima colonizzazione), che bollano tutti gli abitanti del sud come razzisti. Questa presunta ambiguit\u00e0 \u00e8 presente anche in \"Kingfish\" e in \"Every Man a King\": la prima \u00e8 una sorta di peana per Huey Long (Governatore democratico della Louisiana e senatore di questo Stato, morto nel 1935 durante un tentativo di aggressione, non si sa se per i colpi sparati dal suo assassino o per quelli esplosi dalle sue guardie del corpo); la seconda \u00e8 una canzone di propaganda, scritta dallo stesso Long, il cui titolo allude al suo programma di riforme. Altre perle dell'album sono \"Guilty\" (anche questa verr\u00e0 poi interpretata da Joe Cocker), \"Louisiana 1927\", \"Naked Man\" e \"Birmingham\". Con \"Good Old Boys\" Newman agguanta finalmente il successo, giungendo al n\u00ba 36 di Billboard e riuscendo a mantenersi per ventuno settimane fra i primi 200.\n\"Little Criminals\" (1977) contiene il sorprendente hit \"Short People\", anch'esso spunto di numerose controversie: la bassezza metaforica con cui Newman allude al bigottismo americano viene preso alla lettera e incredibilmente in America fa salire un certo malcontento verso il cantautore da parte delle persone minute o basse di statura. Il singolo \u00e8, ad oggi, il maggiore successo della sua carriera. Nel 1978 in Maryland viene addirittura da pi\u00f9 parti avanzata una proposta (poi bocciata) per vietare la diffusione della canzone alla radio. Newman non manca di prendersi gioco di chi l'ha preso prima sul serio e prende ad annunciare, durante i concerti: \"\u00c8 vero, odio la gente bassa. La ragione per cui non dico niente \u00e8 che la casa discografica non \u00e8 contenta ch'io dica alla gente cosa penso davvero\". Pure, la polemica innescata da \"Short People\" regala a Newman il Disco d'oro.\nNel 1979, esce \"Born Again\", quasi un presentimento dell'era che si avvicina e il culto del denaro della Reaganomics. Anche qui non mancano riferimenti satirici, come nel caso della canzone \"The Story of a Rock and Roll Band\", che finge di raccontare epicamente l'avvento di una banda che in tutto somiglia alla Electric Light Orchestra. L'album non riesce a capitalizzare il successo commerciale di \"Short People\", anche se include parte del materiale migliore e pi\u00f9 sottovalutato di Newman, come nel caso della notevole \"Ghosts\" o di \"The Girls in My Life (Part One)\".\nIl cantautore (dagli anni ottanta al XXI secolo).\nNel 1983, arriva l'album \"Trouble in Paradise\", che include il singolo \"I Love L.A.\", una canzone che \u00e8 stata interpretata tanto come un elogio quanto come una critica alla citt\u00e0 natale del cantante. Questa ambivalenza \u00e8 confortata dai commenti dello stesso Newman. In un'intervista del 2001 egli afferma che Los Angeles \u00e8 afflitta da un certo tipo di ignoranza di cui egli va paradossalmente orgoglioso. Il \"network\" ABC e il produttore Frank Gari, negli anni ottanta, trasformano \"I Love L.A\". (\"Amo Los Angeles\") in un \"jingle\" televisivo estremamente popolare per promuovere la propria rete, rivedendo il testo e il titolo, cui aggiungono \"You'll love it! (on ABC)\", cio\u00e8 \"La amerete (sulla ABC)\". \"Trouble in paradise\" presenta diversi pezzi forti del repertorio di Newman, come \"Real emotional girl\", un molesto quanto sincero ritratto della vita di una coppia cantato dal punto di vista maschile, mentre \"Same girl\" parla di una relazione d'amore tra due tossicodipendenti, fino agli ineluttabili quanto tragici giorni della fine.\nNegli anni successivi a \"Trouble in Paradise\", Newman si concentra maggiormente sulle colonne sonore, mentre sul piano personale si separa dalla moglie Roswitha, con cui era stato sposato una ventina d'anni. Al contempo, gli viene diagnosticato il virus di Epstein-Barr. Da allora a oggi, Newman ha pubblicato solo tre albums di materiale originale (eccettuate, naturalmente, le colonne sonore): \"Land of dreams\" (1988), \"Bad love\" (1999) e \"Harps &amp; Angels\" (2008). Torna peraltro ad incidere alcune delle sue pi\u00f9 vecchie canzoni, accompagnandosi al pianoforte (\"The Randy Newman songbook Vol. 1\", del 2003). Prosegue, nel frattempo, a girare il mondo in tour.\nDurante un tour europeo, nell'estate del 2006, Newman propone tre pezzi inediti: \"Potholes in memory lane\" (un blues semplice intorno alla perdita di memoria che colpisce gli uomini in et\u00e0 avanzata), \"Missing you\" (una ballad), \"A few words in defense of our country\" (canzone ad alto contenuto politico). Quest'ultima viene proposta come singolo in anteprima nel febbraio del 2007 e andr\u00e0 a far parte dell'ultimo album \"Harps &amp; Angels\". La canzone propone un confronto tra i pi\u00f9 recenti leader statunitensi e quelli di imperi precedenti, dichiarandosi a favore dei primi ma criticando, al contempo, la guerra al terrorismo e la Corte Suprema: '\"questo impero finir\u00e0, come tutto il resto\".\nIl compositore di colonne sonore.\nIl lavoro di Newman come compositore di colonne sonore inizia nel 1971, quando cura quella del film satirico \"Una scommessa in fumo\" di Norman Lear. Ritorna a questa occupazione nel 1981, con \"Ragtime\", che gli vale la \"nomination\" a due Premi Oscar. Newman collabora alla sceneggiatura del film \"I tre amigos! (\u00a1Three amigos!)\", del 1986, con Steve Martin e Lorne Michaels; scrive, inoltre, tre canzoni per il film e d\u00e0 la voce al \"cespuglio cantante\".\nNewman scrive le musiche per i primi quattro film della Disney/Pixar: si tratta di \"Toy Story\", \"A bug's life\", \"Toy story 2\", e \"Monsters &amp; Co.\". In queste colonne sonore riesce a creare uno stile personale che rende la sua musica immediatamente riconoscibile. Compone anche la colonna sonora del film \"James e la pesca gigante\" del 1996 e di \"Cars\" del 2006. Altre colonne sonore di Newman sono: \"Avalon\" di Levinson, \"Parenti, amici e tanti guai\" (\"Parenthood\") e \"Cronisti d'assalto\" (\"The paper\") - entrambi di Ron Howard -, \"Seabiscuit\", \"Risvegli\", \"Overboard\" di Garry Marshall, \"Ti presento i miei\" e il \"sequel\" \"Mi presenti i tuoi?\" (\"Meet the fockers\"). La musica che compone per \"Pleasantville\" gli vale un'altra nomination all'Oscar.\nIl tema centrale di \"Il migliore\" \u00e8 uno dei momenti pi\u00f9 rappresentativi delle musiche per film di Newman: anch'esso ottiene una nomination all'Oscar ed \u00e8 descritto da pi\u00f9 d'un critico \"Coplandesque\".\nNewman ha il dubbio primato di avere ricevuto il maggior numero di nomination all'Oscar (ben quindici), vincendo il premio due volte. Nel suo discorso di ringraziamento del 2002, dopo uno scrosciare entusiastico di applausi, con il suo solito humour, Newman ha esordito dicendo \"Non voglio la vostra piet\u00e0\".\nOltre a scrivere canzoni per film, Newman si dedica anche alla composizione di canzoni per serie televisive, come ad esempio \"Monk\", con la canzone \"It's a jungle out there\".\nNell'ottobre del 2006 \u00e8 stato rivelato che Newman ha scritto la musica di un film della Disney uscito nel 2009, intitolato \"La principessa e il ranocchio\". Newman ha gi\u00e0 avuto modo di eseguire una nuova canzone, composta per il film, all'annuale assemblea dei soci della Disney (marzo 2007). In questa occasione, \u00e8 accompagnato dalla Dirty Dozen Brass Band.\nIl 2 giugno 2010 Newman \u00e8 stato insignito di una stella nella famosa Hollywood Walk of Fame per la sua lunga e brillante carriera di compositore musicale per il cinema americano. La sua \u00e8 la 2411\u00aa stella.\nMusica per il teatro.\nNegli anni novanta, Newman adatta la storia di \"Faust\" per un nuovo musical, da cui ricava anche un concept album, il \"Randy Newman's Faust\". Dopo un periodo di esibizioni al \"La Jolla Playhouse\" (1995), Newman si rivolge a David Mamet perch\u00e9 questi lo aiuti a rielaborare il testo prima che venga riproposto al \"Goodman Theatre\" di Chicago (1996). Il \"Faust\" di Newman \u00e8 rimasto per diversi anni in lavorazione, il che ha prodotto delle modifiche in corsa: una delle burle principali dello spettacolo consisteva nel dipingere Faust come un appassionato di musica heavy metal divenuto schiavo di Satana; questa trovata dovette essere accomodata ai nuovi gusti e all\"'heavy metal\" si fin\u00ec per preferire il meno diabolico grunge rock, alla moda nella met\u00e0 degli anni novanta.\nNel 2000, il \"South Coast Repertory\" produce \"The education of Randy Newman\", un musical per il teatro che descrive la vita di un cantautore che presenta diverse somiglianze con lo stesso Newman. Ambientato a New Orleans e a Los Angeles, \u00e8 modellato sulla celebre autobiografia \"The Education of Henry Adams\". Newman stesso, con l'aiuto di Jerry Patch e Michael Roth, ha scandagliato il proprio repertorio per trovare quelle canzoni che avrebbero potuto, prese insieme, dipingere la vita di un artista statunitense della seconda met\u00e0 del XX secolo. Dopo il debutto al \"South Coast Repertory\", lo spettacolo viene rielaborato: canzoni addizionali vengono scritte da Newman appositamente per lo \"show\", che viene ripresentato a Seattle."}
{"id": "751937", "revid": "114218", "url": "https://it.wikipedia.org/wiki?curid=751937", "title": "Sacco pieno e sacco vuoto", "text": ""}
{"id": "751938", "revid": "50701", "url": "https://it.wikipedia.org/wiki?curid=751938", "title": "Clint Ruin", "text": ""}
{"id": "751940", "revid": "50701", "url": "https://it.wikipedia.org/wiki?curid=751940", "title": "Frank Want", "text": ""}
{"id": "751941", "revid": "50701", "url": "https://it.wikipedia.org/wiki?curid=751941", "title": "Jim Foetus", "text": ""}
{"id": "751943", "revid": "1573940", "url": "https://it.wikipedia.org/wiki?curid=751943", "title": "Moschus", "text": "Moschus \u00e8 l'unico genere della famiglia dei moschidi (Moschidae ), una delle dieci famiglie che compongono l'ordine degli Artiodattili. Le specie classificate in questo genere, note come moschi, sono pi\u00f9 primitive dei Cervidi, o cervi veri e propri, in quanto sono prive di palchi o ghiandole facciali, possiedono un unico paio di mammelle, una cistifellea, una ghiandola caudale, un paio di denti a forma di zanna e - caratteristica di grande importanza economica per l'uomo - una ghiandola del muschio. I Moschidi vivono prevalentemente nelle foreste e nelle boscaglie alpine dei monti dell'Asia meridionale, in particolar modo sull'Himalaya. Attualmente il loro areale \u00e8 interamente asiatico, ma i resti fossili dei membri pi\u00f9 antichi della famiglia sono stati trovati in Europa, in depositi oligocenici.\nTassonomia.\nI moschi potrebbero essere gli ultimi rappresentanti dei Paleomericidi (Palaeomerycidae), la famiglia di ruminanti da cui probabilmente hanno avuto origine i cervi. Essi comparvero nell'Oligocene inferiore e scomparvero nel Pliocene. La maggior parte delle specie di questa famiglia era priva di palchi, sebbene queste strutture fossero presenti in alcune delle specie pi\u00f9 recenti. Malgrado la somiglianza, ancora oggi i moschi continuano a essere classificati in una famiglia a parte.\nIl genere \"Moschus\" comprende sette specie:\nCaratteristiche.\nNell'aspetto i moschi ricordano dei piccoli cervi dal corpo tozzo e con le zampe posteriori pi\u00f9 lunghe di quelle anteriori. Sono lunghi circa 80\u2013100\u00a0cm, misurano 50\u201370\u00a0cm di altezza al garrese e pesano 7\u201317\u00a0kg. I loro zoccoli gli permettono di arrampicarsi velocemente anche su terreni accidentati. Come il cervo d'acqua della Cina, appartenente alla famiglia dei Cervidi, sono privi di palchi, ma i maschi possiedono dei canini superiori ben sviluppati, a forma di sciabola. La formula dentaria \u00e8 simile a quella dei cervi veri e propri.\nLa ghiandola del muschio \u00e8 presente solo nei maschi adulti. Si trova in una sacca situata tra i genitali e l'ombelico e il suo secreto viene impiegato molto probabilmente per attrarre le femmine.\nI moschi sono erbivori e vivono in regioni collinari e boscose, generalmente lontane dagli insediamenti umani. Come i cervi veri e propri, si nutrono principalmente di foglie, fiori ed erba, ma anche di muschi e licheni. Sono animali solitari ed occupano territori ben definiti, i cui confini vengono marcati con le ghiandole caudali. Generalmente timidi, hanno abitudini notturne e crepuscolari.\nDurante la stagione degli amori i maschi abbandonano i propri territori e combattono tra loro per le femmine impiegando le zanne come arma. Le femmine, dopo una gestazione di 150-180 giorni, danno alla luce un unico piccolo. Questo, alla nascita, \u00e8 di dimensioni molto ridotte e trascorre pressoch\u00e9 immobile il primo mese di vita, s\u00ec da rimanere nascosto agli occhi dei predatori.\nIl muschio.\nIl mosco \u00e8 l'animale pi\u00f9 pregiato della Cina e della Siberia. Ci\u00f2 \u00e8 soprattutto dovuto al muschio, denso, oleoso, quasi gelatinoso, di color rosso che, asciugandosi, diventa nero. Appena estratto, il muschio emana un odore molesto, che diventa per\u00f2 piacevole man mano che si asciuga. Il muschio orientale, prodotto dal mosco nano, \u00e8 pi\u00f9 apprezzato di quello di origine siberiana, noto col nome di kabardinic. Il muschio viene racchiuso in uno speciale contenitore di circa 30\u00a0g. Viene usato normalmente in profumeria, ma in Cina \u00e8 considerato anche un afrodisiaco, una sostanza fertilizzante e persino un sedativo. Nel Tibet, mescolato allo sterco di capra e al tabacco cinese, viene usato come del tabacco da fiuto. Inoltre, anche altre parti del corpo di questo animale sono molto ricercate. La carne \u00e8 infatti apprezzata dai tibetani, mentre i russi e i cinesi la trovano insipida e troppo profumata di muschio.\nA tutt'oggi, il mosco viene cacciato principalmente per il suo muschio, sebbene non pi\u00f9 col medesimo interesse di un tempo. Durante gli anni trenta, infatti, se ne uccidevano dai 10.000 ai 15.000 capi all'anno, per un valore molto elevato. Tuttavia, sul mercato nero, le ghiandole del muschio valgono fino a 45.000 dollari al chilo. Il sistema usato per catturare i moschi consiste in una trappola e un nodo scorsoio. Non \u00e8 per\u00f2 necessario uccidere il mosco per estrarne il muschio, che pu\u00f2 esser prelevato infatti introducendo nella sua borsa un apposito tubo, dopo di che una lieve pressione baster\u00e0 a farlo schizzare fuori. In proposito, lo zoologo russo Konstantin Flerov, sugger\u00ec, a met\u00e0 del XX secolo, di allevare il mosco, il che avrebbe permesso di creare un'industria redditizia."}
{"id": "751944", "revid": "767487", "url": "https://it.wikipedia.org/wiki?curid=751944", "title": "Talk Radio (film)", "text": "Talk Radio \u00e8 un film del 1988 diretto da Oliver Stone, con Eric Bogosian. Il film \u00e8 tratto dal libro \"\" di Stephen Singular e dall'adattamento teatrale dell'omonimo sceneggiato dello stesso Bogosian.\nTrama.\nIl giovane Barry Champlain gestisce un negozio d'abbigliamento in cui si vanno a rifornire i pi\u00f9 ricchi ed eminenti personaggi della citt\u00e0 di Dallas, in Texas. Un giorno riceve la visita di Jeffrey Fisher, il vispo conduttore della trasmissione radio \"Voci della citt\u00e0\", che lo invita a prender parte alla sua prossima messa in onda. Senza pensarci due volte, Barry entra in cabina di registrazione e inizia ad intrattenere il pubblico anche meglio di Jeffrey Fisher, in parte grazie alla sua simpatia, in parte grazie alla sfrontatezza ed in parte grazie alla sua voce suadente e rassicurante. Grazie a queste qualit\u00e0 il direttore della stazione radio, Dan, lo prende al posto di Fisher. In poco tempo Barry raggiunge una grande notoriet\u00e0 presso il pubblico di Dallas. Inversamente proporzionale \u00e8 la sua vita sentimentale, che inizia a scendere sino a toccare il fondo, quando Barry divorzia da sua moglie Ellen.\nUna volta divorziato, cambia anche la tonalit\u00e0 del suo programma, che tramuta il titolo in \"Voci nella notte\" ed inizia a lasciare posto a disadattati, barboni e mitomani. Ben presto, con i suoi discorsi spesso provocatori ed irritanti, Barry si attira una larga schiera di fan ed una ben pi\u00f9 larga sfilza di nemici, tra i quali un gruppo neonazista che non vede di buon occhio la sua attenzione verso le minoranze razziali, gli omosessuali ed il fatto che egli \u00e8 di confessione ebraica. Il gruppo inizia a minacciarlo, prima mandandogli un topo morto via posta, in seguito inviandogli lettere minatorie allo studio dove lavora.\nAllo studio, grazie allo strepitoso aumento di audience dell'ultima settimana, arriva la proposta di essere trasmesso in diretta nazionale. Ovviamente Barry accetta, ma il fatto di lavorare a contatto con giovani sbandati, estremisti di destra ed emarginati lo mette sempre pi\u00f9 sotto pressione: si aggiunge a questa serie di fattori anche il fatto che l'ex-moglie \u00e8 appena giunta in citt\u00e0. Barry inizia a diventare sempre pi\u00f9 scontroso nei confronti del pubblico, continua a ricevere chiamate da parte del gruppo neonazista e riconquista l'ex-moglie, che sembra quasi tormentarlo con i suoi discorsi iperretorici.\nA questo punto, posto sotto pressione da tutte le minoranze che ha sempre aiutato, si sfoga e inizia un lungo monologo in cui riverser\u00e0 tutto l'odio verso la gente che ha sempre tentato di aiutare e che lo sta facendo ammalare. Alla fine di questo, esce dalla stazione radio, raggiungendo il massimo dell'audience, accontentando il titolare dell'emittente e la sua ragazza. Fuori dalla stazione viene avvicinato davanti alla sua auto da un uomo, il quale finge di chiedergli un autografo, ma poi lo uccide con diversi colpi di pistola. Il giorno dopo, alla sua morte, tutte le persone che lo detestavano, inneggiano a suo favore e lo decorano come un eroe dell'epoca della telecomunicazione."}
{"id": "751945", "revid": "767487", "url": "https://it.wikipedia.org/wiki?curid=751945", "title": "David Hirschfelder", "text": "Ha avuto due nomination all'Oscar alla migliore colonna sonora per \"Shine\" e \"Elizabeth\".\nTra gli altri suoi lavori ci sono le musiche di \"Sliding Doors\", \"Il mistero dell'acqua\", \"Le due vie del destino - The Railway Man\", \"The Water Diviner\" e \"The Dressmaker\"."}
{"id": "751947", "revid": "344503", "url": "https://it.wikipedia.org/wiki?curid=751947", "title": "Mark Isham", "text": "Ha avuto una nomination all'Oscar alla migliore colonna sonora per \"In mezzo scorre il fiume\".\nTra i suoi lavori sono da citare le musiche di \"America Oggi\", \"Belva di guerra\", \"Getaway\", \"Crash - Contatto fisico\", \"Bobby\", \"The Black Dahlia\", \"Next\" e \"Leoni per agnelli\".\nBiografia.\nMark Ware Isham \u00e8 figlio di Patricia Hammond, una violinista, e Howard Fuller Isham, un professore di lettere.\nIsham \u00e8 un seguace di Scientology. \u00c8 sposato con Donna Isham."}
{"id": "751950", "revid": "406204", "url": "https://it.wikipedia.org/wiki?curid=751950", "title": "Esichio di Alessandria", "text": "Biografia.\nFu un grammatico greco antico di Alessandria d'Egitto; compil\u00f2 il pi\u00f9 ricco glossario di parole greche rare od oscure, giunto all'epoca contemporanea in un unico manoscritto del XV secolo.&lt;br&gt;Esichio probabilmente era pagano, sicch\u00e9 le spiegazioni di parole di Gregorio Nazianzeno e altri scrittori cristiani (\"glossae sacrae\") sono interpolazioni successive.\n\"Lessico\".\nL'opera di Esichio, un glossario intitolato \"\u03a3\u03c5\u03bd\u03b1\u03b3\u03c9\u03b3\u1f74 \u03a0\u03b1\u03c3\u1ff6\u03bd \u039b\u03ad\u03be\u03b5\u03c9\u03bd \u03ba\u03b1\u03c4\u1f70 \u03a3\u03c4\u03bf\u03b9\u03c7\u03b5\u1fd6\u03bf\u03bd\" (Synag\u014dg\u0113 Pas\u014dn Lexe\u014dn kata Stoicheion, \"Collezione alfabetica di tutte le parole\"), sopravvive in un manoscritto assai corrotto del XV secolo, che \u00e8 conservato nella Biblioteca Marciana a Venezia. La prima edizione a stampa fu curata da Marco Musuro, sulla base dell'unico manoscritto su citato, presso la tipografia di Aldo Manuzio a Venezia nel 1514 (ristampata nel 1520 e 1521 con leggere revisioni). Una prima edizione moderna fu curata da Moritz Schmidt, in 5 volumi pubblicati tra il 1858 ed il 1868. L'edizione critica fu iniziata nel 1913 da Kurt Latte che, sotto il patrocinio dell'Accademia danese di Copenaghen, pubblic\u00f2 il primo volume (\u0391\u2013\u0394) nel 1953; il secondo (\u0395\u2013\u039f) fu pubblicato postumo nel 1966 e da allora il progetto \u00e8 stato proseguito da Peter Allan Hansen, che pubblic\u00f2 i restanti volumi nel 2005 (\u03a0\u2013\u03a3) e nel 2009 (\u03a4\u2013\u03a9).\nIn una lettera prefatoria, Esichio afferma che il suo glossario \u00e8 basato su quello di Diogeniano, a sua volta estratto da un'opera precedente di Panfilo di Alessandria, ma ha usato anche analoghe opere di Aristarco, Apione, Eliodoro, Ameria e altri.&lt;br&gt;Il \"Lessico\" contiene approssimativamente 51.000 voci, ordinate alfabeticamente. Si tratta di una copiosa lista di parole, forme ed espressioni strane, con una spiegazione del loro significato e spesso con un riferimento all'autore che le ha usate o alla regione della Grecia dove erano pi\u00f9 comuni. L'opera \u00e8 di grande importanza per gli studiosi; nella ricostruzione del testo degli autori classici in generale, e particolarmente di scrittori come Eschilo e Teocrito, che usavano molte parole rare. Per questo, la sua importanza pu\u00f2 difficilmente venire sopravvalutata.&lt;br&gt;Esichio \u00e8 fonte importante non solo per la lingua greca, ma anche per il tracio e l'antico macedone e per ricostruire il proto-indoeuropeo. Inoltre, le spiegazioni di Esichio di molti epiteti ed espressioni rivelano anche molti fatti importanti riguardo alla religione e alla societ\u00e0 degli antichi."}
{"id": "751955", "revid": "1318658", "url": "https://it.wikipedia.org/wiki?curid=751955", "title": "Parco nazionale e riserva di Wrangell-St. Elias", "text": "Il parco nazionale e riserva di Wrangell-St. Elias \u00e8 un'area naturale protetta e una riserva della biosfera degli Stati Uniti che si trova nella parte meridionale dell'Alaska. \u00c8 il pi\u00f9 grande parco nazionale di tutti gli USA, estendendosi su di un'area di oltre 53.000 chilometri quadrati, e al suo interno si trova la seconda cima della nazione, il Monte Saint Elias, alto 5.489 metri.\nAl parco si pu\u00f2 accedere grazie ad un'autostrada proveniente da Anchorage; due strade penetrano nel parco, rendendone l'interno facilmente accessibile per campeggiatori e appassionati di trekking. Nel 2004 si sono contati oltre 57.000 turisti nel parco, cifra in rapida crescita.\nPatrimonio dell'umanit\u00e0.\nIl sistema di parchi transfrontalieri che comprende i parchi nazionali Kluane, Wrangell-St. Elias e Glacier Bay e il parco provinciale Tatshenshini-Alsek \u00e8 stato dichiarato nel 1979 Patrimonio dell'umanit\u00e0 dell'UNESCO, sia per i paesaggi altamente spettacolari che per preservare gli importantissimi habitat del grizzly, del caribou e della pecora di Dall."}
{"id": "751957", "revid": "8596", "url": "https://it.wikipedia.org/wiki?curid=751957", "title": "Gangster Story (film 1967)", "text": ""}
{"id": "751961", "revid": "9316", "url": "https://it.wikipedia.org/wiki?curid=751961", "title": "Titu Cusi", "text": ""}
{"id": "751964", "revid": "1141633", "url": "https://it.wikipedia.org/wiki?curid=751964", "title": "Il principe d'Egitto", "text": "Il principe d'Egitto (\"The Prince of Egypt\") \u00e8 un film d'animazione del 1998 con la regia di Brenda Chapman, Stimon Wells e Steve Hickner. Secondo film della DreamWorks Animation, e primo a essere realizzato in animazione tradizionale, si tratta di un remake animato de \"I dieci comandamenti\" del 1956 interpretato da Charlton Heston. Adattamento della storia di Giuseppe raccontata all'interno del libro dell'Esodo, la pellicola, doppiata in lingua originale da attori come Val Kilmer, Ralph Fiennes, Michelle Pfeiffer, Sandra Bullock, Jeff Goldblum, Danny Glover e Patrick Stewart, \u00e8 incentrata sulla vita di Mos\u00e8, da principe d'Egitto a guida del popolo d'Israele verso la terra promessa.\nAl momento della sua uscita, il 18 dicembre 1998, ha rappresentato il film d'animazione pi\u00f9 costoso della storia del cinema. Con una reazione positiva da parte della critica, che elogi\u00f2 il film per la sua musica e per la storia, e con un ottimo incasso al botteghino, \"Il principe d'Egitto\" si guadagn\u00f2 vari riconoscimenti, tra cui un Oscar alla migliore canzone (\"When You Believe\"), cantata in lingua originale da Whitney Houston e Mariah Carey. Costata 70 milioni di dollari, la pellicola ha incassato circa 218 milioni, diventando il film d'animazione non disneyano di maggiore incasso nella storia del cinema (record battuto nel 2007 con l'uscita de \"I Simpson - Il film\"). La regista Brenda Chapman fu la prima donna a co-dirigere un grande film d'animazione. Il successo della pellicola convinse la DreamWorks a realizzare un prequel nel 2000, \"Giuseppe - Il re dei sogni\" (\"Joseph: King of Dreams\"), uscito direttamente in video e diventato anch'esso un grandissimo successo.\nTrama.\nGli ebrei sono schiavi del popolo egizio e sono costretti a lavorare duramente per ordine del faraone Seti I, fino a morire per la fatica. Un giorno, un drappello di guardie del faraone invade il quartiere ebraico di Goscen e uccide i bambini maschi neonati. Nella disperazione generale, Jocabel, in compagnia dei due figli maggiori Miriam e Aronne, corre verso le rive del fiume Nilo per salvare il suo neonato, mettendolo in una cesta che verr\u00e0 affidata alla corrente del fiume. La cesta giunge al palazzo reale e viene trovata dalla regina Tuya, moglie di Seti, e dal suo figlioletto Ramses. La donna decide di adottare il piccolo come proprio figlio e di chiamarlo Mos\u00e8.\nPassano circa vent'anni, e Mos\u00e8 e Ramses crescono come due fratelli, ignari dell'origine del primo, che si crede realmente figlio del faraone. Un giorno, correndo con delle bighe, causano diversi incidenti all'interno dei cantieri di un tempio. Nonostante l'ira del faraone verso Ramses, legittimo erede al trono, Mos\u00e8 riesce a farlo rinsavire, facendogli comprendere che il fratello deve solo avere una possibilit\u00e0 per dimostrare le sue capacit\u00e0.\nQuella sera viene quindi preparata una solenne cerimonia, nella quale Ramses viene nominato principe reggente e responsabile della costruzione di tutti i templi. Seti, per festeggiare, chiede ai sommi sacerdoti Hotep e Hoy un regalo per il figlio: appare Zippora, una prigioniera del territorio di Madian. Ramses la cede a Mos\u00e8, ma lei non ne vuole sapere. Nella colluttazione che ne segue, Mos\u00e8 butta Zippora in una pozza d'acqua e quest'ultima viene condotta, su ordine di Ramses, nelle stanze di Mos\u00e8.\nMos\u00e8, dispiaciuto per averla trattata male durante la cerimonia, rientra nella sua stanza per scusarsi, ma scopre che Zippora \u00e8 fuggita. Raggiuntala, Mos\u00e8 la aiuta a fuggire dal palazzo distraendo le guardie, per poi seguirla. Giunge cos\u00ec nel quartiere ebraico di Goscen, dove incontra due ebrei, un uomo e una donna. La donna lo riconosce e gioisce per la sua venuta, rivelandogli la verit\u00e0 sulle sue origini; la donna con cui Mos\u00e8 sta parlando \u00e8 sua sorella Miriam, mentre l'uomo che \u00e8 con lei \u00e8 suo fratello Aronne. Il giovane non vuole inizialmente credere alle parole della sorella, ma iniziano a riaffiorargli dei ricordi quando lei inizia a cantare la stessa canzone che la madre gli cant\u00f2 quando era un neonato.\nMos\u00e8 corre a palazzo e, addormentandosi, sogna la strage dei neonati ebrei che avvenne vent'anni prima. Risvegliatosi, trova la pittura murale che conferma la verit\u00e0 del suo sogno, disperandosi. Giunge il faraone, il quale spiega che ordin\u00f2 la strage per paura che gli ebrei, ormai troppo numerosi, potessero ribellarsi, e che furono sacrificati per un bene superiore, in quanto \"erano solo schiavi\". Dopo queste sue parole, Mos\u00e8 rimane scioccato e si allontana da lui, rinnegandolo.\nIl giorno seguente, gli schiavi sono costretti a ricostruire il tempio distrutto durante la catastrofica corsa delle bighe di Mos\u00e8 e Ramses. A un certo punto, per\u00f2, Mos\u00e8 scorge su un'impalcatura un vecchio schiavo, oramai esausto, che viene frustato ripetutamente e senza piet\u00e0 dal suo sorvegliante. Non riuscendo a sopportare quel gesto, tenta di fermare la guardia, ma la fa precipitare dall'impalcatura, uccidendola. Malgrado Ramses gli prometta che far\u00e0 in modo di cancellare l'episodio dalla memoria di tutti, Mos\u00e8 decide di scappare nel deserto.\nAlcuni giorni dopo Mos\u00e8 raggiunge un'oasi, dove difende tre giovani da due briganti. Le ragazze sono sorelle di Zippora e portano Mos\u00e8 da loro padre, il sacerdote Jetro, che lo accoglie a braccia aperte nella sua comunit\u00e0, il paese di Madian. Mos\u00e8 trascorre diversi anni con la sua nuova famiglia, diventando un pastore, e col tempo si innamora di Zippora, che sposer\u00e0.\nUn giorno, mentre cerca una pecora, assiste a un prodigio: un roveto arde di una luce biancastra, senza tuttavia consumarsi. Da quella pianta proviene la voce di Dio, che gli affida la missione di liberare il popolo ebraico dagli egizi, chiedendo al faraone la loro liberazione. Mos\u00e8 e Zippora partono dunque per l'Egitto e si recano alla corte di Ramses, nel frattempo diventato faraone e padre di un bambino. Inizialmente, Ramses e Mos\u00e8 sono felicissimi di essersi ritrovati, ma alla richiesta di quest'ultimo di liberare il popolo ebraico su ordine del Signore, Ramses rifiuta. Dio trasforma il bastone di Mos\u00e8 in un serpente, ma ci\u00f2 non \u00e8 sufficiente a stupire Ramses, siccome Hotep e Hoy compiono, apparentemente, la stessa cosa. Pi\u00f9 tardi Mos\u00e8 avanza di nuovo la richiesta, ma il faraone rifiuta nuovamente e ordina anzi che il carico di lavoro degli schiavi sia raddoppiato.\nMos\u00e8 per\u00f2 non si arrende e decide di intervenire nuovamente. Accompagnato da Miriam, Aronne, Zippora e un gruppo di schiavi, Mos\u00e8 si reca sulle rive del Nilo, dove Hotep, Hoy, Ramses e suo figlio fanno un giro in barca. In questo frangente Mos\u00e8 chiede nuovamente al faraone di liberare il popolo ebraico e, dopo l'ennesimo rifiuto, immerge il bastone nel Nilo, le cui acque vengono tramutate in sangue, terrorizzando gli egizi, ma Ramses si oppone ancora alla richiesta. Il Signore procede quindi a scagliare contro l'Egitto altre otto piaghe: l'invasione delle rane, delle zanzare, delle mosche, la moria del bestiame, le ulcere, la grandine infuocata, le locuste e le tenebre.\nCon l'impero di Ramses ormai ridotto a un cumulo di macerie, Mos\u00e8 si reca dal faraone per parlargli. Ramses rimane per\u00f2 ostinato e dichiara anzi che tutti i neonati ebrei maschi verranno sterminati, come proclam\u00f2 Seti prima di lui. Gli ebrei si preparano allora alla decima piaga, segnando con il sangue d'agnello le architravi delle loro porte, cosicch\u00e9, quando l'angelo del Signore vedr\u00e0 quel simbolo, non entrer\u00e0 in casa. Il fuoco dell'angelo della morte invade cos\u00ec l'Egitto durante la notte e uccide tutti i primogeniti egizi, compreso il figlio di Ramses. Mos\u00e8 viene chiamato a palazzo dal faraone, disperato e ormai deciso ad arrendersi: lui e il suo popolo potranno finalmente partire. Gli israeliti lasciano cos\u00ec l'Egitto e giungono presto sulle rive del Mar Rosso.\nQui scoprono che Ramses ha cambiato idea e che lui e il suo esercito li stanno inseguendo. Dio fa apparire una muraglia di fuoco che blocca il passaggio degli egizi, ma gli israeliti sono intrappolati dal fuoco da una parte e dal Mar Rosso dall'altra. Allora Mos\u00e8 poggia il suo bastone sulle acque del mare, le quali si aprono, formando due muraglie e permettendo agli ebrei di passare. Quando il fuoco scompare, il faraone e i suoi uomini riprendono l'inseguimento, ma le acque tornano allo stato normale dopo il passaggio degli israeliti, travolgendo gli egizi. Sopravvive solo Ramses, arenatosi sugli scogli.\nMos\u00e8 e gli altri ebrei, giunti all'altra riva, capiscono che il Signore li ha definitivamente liberati dalla morsa dell'Egitto. Dopo aver detto addio per sempre a Ramses, Mos\u00e8 si allontana con gli israeliti. Il popolo ebraico, finalmente libero, supera Madian, e si ricongiunge a quello di Jetro, per raggiungere le pendici del monte Sinai, come Dio aveva comandato. Immerso dalla luce divina, Mos\u00e8 scende infine dal monte mostrando agli ebrei il dono che Dio ha fatto loro: le Tavole della Legge.\nProduzione.\nNegli anni novanta Jeffrey Katzenberg lavorava al dipartimento animazione di Walt Disney Pictures. Fu in questo periodo che pens\u00f2 di realizzare un remake animato de \"I dieci comandamenti\", ma Michael Eisner, allora amministratore delegato Disney, bocci\u00f2 il progetto. Katzenberg, nel 1994, lasci\u00f2 la Disney e fond\u00f2 con l'aiuto di Steven Spielberg e David Geffen una nuova societ\u00e0 di produzione e distribuzione: la DreamWorks SKG. Spielberg sugger\u00ec a Katzenberg di lavorare subito al film animato de \"I dieci comandamenti\".\nFurono assunti quattordici artisti e scrittori, moltissimi storici (perch\u00e9 lo studio voleva un film fedele alla storia originale) e tutti gli attori dovettero registrare le loro voci singolarmente e sempre affiancati da uno dei tre registi. Un aneddoto rivela che Katzenberg abbia deciso di far creare Mos\u00e8 con i suoi lineamenti, mentre per realizzare il perfido faraone Ramses sembra si sia ispirato a Eisner, l'amministrazione della Disney che bocci\u00f2 \"Il principe d'Egitto\".\nIl team di animazione comprendeva 350 artisti di 34 diverse nazioni provenienti dalla Walt Disney e dall'Amblimation, uno studio di animazione statunitense associato alla Amblin Entertainment di Spielberg. Ogni animatore aveva una squadra di artisti a disposizione che aveva il compito di analizzare le caratteristiche di ogni singolo personaggio animato: ad esempio, Kristof Serrand fu scelto per supervisionare l'animazione e impostare la personalit\u00e0 di Mos\u00e8 da adulto. Tutti gli animatori riuscirono a distinguere adeguatamente le varie etnie presenti nel film (Egiziani, Ebrei, Nubiani). Nel film, inoltre, sono presenti alcune scene che contengono un mix di animazione tradizionale e computer grafica (l'apertura del Mar Rosso, le dieci piaghe d'Egitto).\nLon Bender sugger\u00ec di dare alla voce di Dio quella di Mos\u00e8, cos\u00ec da caratterizzare pi\u00f9 profondamente l'armonia tra i due. Si era anche parlato della possibilit\u00e0 di rappresentare Dio come un bambino o come una donna, ma l'idea fu bocciata per timore di offendere alcuni spettatori.\nI produttori nascosero il vero titolo del film prima della sua uscita, al fine di mantenere il segreto. La pellicola fu pubblicata con il titolo di \"Edgar Allen\". Questo \u00e8 un gioco di parole sul famoso poeta statunitense Edgar Allan Poe, dove POE \u00e8 l'acronimo di \"Prince of Egypt\".\nColonna sonora.\nLa colonna sonora, composta da Hans Zimmer e Stephen Schwartz, venne registrata interamente a Londra ed \u00e8 stata pubblicata su etichetta DreamWorks Records.\nLa canzone iniziale nella quale gli schiavi chiedono a Dio di liberarli, e Jocabel mette Mos\u00e8 sul cesto.\nMos\u00e8 scopre le sue vere origini e sogna il massacro dei bambini ebrei.\nLa regina conforta Mos\u00e8 dopo che ha scoperto le sue vere origini e di essere stato salvato dal Nilo.\nJetro accoglie Mos\u00e8 nella sua trib\u00f9, matrimonio fra Mos\u00e8 e Zippora.\nI sommi sacerdoti trasformano i bastoni in serpenti.\nLe piaghe d'Egitto.\nLa partenza degli ebrei.\nOfra Haza, sulle cui sembianze \u00e8 stato modellato lo stesso personaggio che interpreta, ha cantato la canzone \"Deliver Us\" in ben 17 lingue, tra cui anche l'italiano.\nLa versione italiana della colonna sonora \u00e8 il frutto della collaborazione tra diversi professionisti dell'ambiente musicale e cinematografico italiano. La direzione musicale \u00e8 affidata a Marco Patrignani per le canzoni.. . L'adattamento italiano dei testi \u00e8 a cura di Antonio Sechi.\nDistribuzione.\nUscito negli USA il 18 dicembre 1998, il film usc\u00ec nei cinema italiani in contemporanea, il 18 dicembre 1998.\nEdizione Home Video.\nIn Italia, il film \u00e8 stato distribuito in VHS dalla \"\"Dreamworks Home Entertainment\" in novembre 1999.\nDivieti.\nIl film non venne distribuito in Malesia e nelle Maldive per \"ragioni religiose e morali\"\", poich\u00e9 \u00e8 contro la legge mostrare il volto di Mos\u00e8 e di tutti gli altri profeti islamici. In Indonesia, invece, usc\u00ec solo per il mercato Home video.\nIn Italia, viene trasmesso per la prima delle poche volte su Canale 5 in prima serata il 26 dicembre 2001 prima del film d'animazione del 1997 \"La banda del rock - I musicanti di Brema\", registrando 5.349.000 telespettatori e il 23.51% di share.\nAccoglienza.\nIncassi.\nCon un costo generale di 70 milioni di dollari, il film ne ha incassati 218,613,188.\nCritica.\nIl film \u00e8 stato molto apprezzato dalla critica di tutto il mondo e dal pubblico. Il sito \"Rotten Tomatoes\" ha riportato che il 79% delle 80 recensioni professionali ha dato un giudizio positivo sul film. Su \"Metacritic,\" il film ha avuto un punteggio medio di 64/100 in base a 35 recensioni. Il film \u00e8 stato molto apprezzato per l'ottima musica, l'eccitante suspense delle scene finali e il cammino che compie il protagonista e il suo radicale cambiamento. Hanno, per\u00f2, criticato l'eccessiva violenza di molte scene (ad esempio durante la canzone \"Piaghe\")."}
{"id": "751965", "revid": "54765", "url": "https://it.wikipedia.org/wiki?curid=751965", "title": "The Eagle has Landed", "text": ""}
{"id": "751970", "revid": "9316", "url": "https://it.wikipedia.org/wiki?curid=751970", "title": "Manco C\u00e1pac II", "text": ""}
{"id": "751973", "revid": "767487", "url": "https://it.wikipedia.org/wiki?curid=751973", "title": "Steroid Maximus", "text": "Steroid Maximus \u00e8 un progetto strumentale di J. G. Thirlwell (compositore conosciuto soprattutto per la sua band principale, Foetus). Gli Steroid Maximus uniscono elementi jazz, big band, avant-garde, e musica esotica.\nStoria.\nDopo la pubblicazione del disco di Foetus Interruptus \"Thaw\", J. G. Thirlwell cap\u00ec che troppe tracce strumentali stavano entrando nel progetto Foetus. Il compositore decise allora che i suoi successivi lavori si sarebbero divisi in due tipologie: le canzoni con una parte vocale sarebbere continuate a uscire con il nome di Foetus, quelle strumentali, invece, avrebbero avuto un nuovo nome; appunto, Steroid Maximus.\nIl debutto ufficiale arriv\u00f2 nel 1990, con l'uscita della canzone \"Volgarity\" su una compilation in vinile. L'anno seguente vide la pubblicazione del primo album: \"\u00a1Quilombo!\". La title-track di quel disco, tra l'altro, fu il frutto di una collaborazione tra Thirlwell e Raymond Watts.\nNel 1992 venne pubblicato il secondo album: \"Gondwanaland\". Oltre alle solite collaborazioni, \"Gondwanaland\" contiene anche \"Volgarity\" e una cover della canzone di Raymond Scott \"Powerhouse\" (colonna sonora di alcuni classici dei \"Looney Tunes\").\nIn seguito, gli Steroid Maximus si presero un intero decennio di riposo, per tornare sulle scene nel 2002, quando un terzo album, \"Ectopia\", venne registrato per l'etichetta di Mike Patton, la Ipecac. Il debutto dal vivo degli Steroid Maximus avvenne nel 2003, con un'orchestra composta da 18 musicisti e condotta da Thirlwell."}
{"id": "751974", "revid": "767487", "url": "https://it.wikipedia.org/wiki?curid=751974", "title": "La casa di sabbia e nebbia", "text": "La casa di sabbia e nebbia (\"House of Sand and Fog\") \u00e8 un film del 2003 diretto da Vadim Perelman, tratto dall'omonimo romanzo di Andre Dubus III ed interpretato da Jennifer Connelly, Ben Kingsley e Shohreh Aghdashloo.\nHa ricevuto tre nomination agli Oscar, per il miglior attore (Ben Kingsley), attrice non protagonista (Shohreh Aghdashloo) e colonna sonora.\nTrama.\nUna ragazza, alcolizzata e con gravi problemi economici, Kathy Nicolo, abbandonata dal marito, vive in una casa sulla spiaggia lasciatale in eredit\u00e0 dal padre. A causa di un errore giudiziario, Kathy viene privata anche di quest'ultima cosa rimasta, requisita dalla contea per essere venduta all'asta ad un ex-colonnello iraniano dell'aeronautica (ora operaio), Behrani, il quale vive con la moglie Nadi e il figlio Esmail, afflitto anch'egli da problemi economici, ma pieno d'orgoglio e dignit\u00e0.\nUn poliziotto che l'ha sfrattata di casa, Lester Burdon, la invita a trovarsi un avvocato per poter riacquistare la casa. Behrani compra la casa con l'intenzione di migliorarla e venderla.\nUn giorno, Kathy nota che degli operai ristrutturano la casa e, dopo essersi confrontata con loro, si ferisce al piede e viene curata da Nadi e Esmail.\nL'avvocato di Kathy l'assicura che, a causa di un errore della contea, torneranno i soldi di Behrani. Questi per\u00f2 non \u00e8 disposto a cedere la casa, neanche a un prezzo inclusivo delle spese sostenute per il miglioramento, dato che intende rivenderla a un prezzo quattro volte superiore quello dell'acquisto, e usare la differenza per pagare gli studi al figlio Esmail.\nIntanto Kathy si innamora di Lester, il quale lascia la propria moglie e i due figli. Lester affronta Behrani ma non ottiene alcun risultato.\nDisperata, Kathy tenta il suicidio fuori casa, ma Behrani la scopre e la porta dentro casa per aiutarla, ma Kathy cerca di nuovo di suicidarsi con un'overdose di pillole nella vasca da bagno, ma la moglie Nadi la salva facendola vomitare. Lester irrompe nella casa, nell'istante in cui Behrani e Nadi hanno messo a letto Kathy; Lester chiude tutta la famiglia nel bagno, minacciandoli fino a che Behrani non si decida a lasciare la casa.\nBehrani accetta di vendere la casa e va con Esmail e Lester in ufficio per riscuotere i soldi della casa; fuori dall'ufficio, Behrani blocca Lester e Esmail ruba la pistola minacciando Lester; dei poliziotti assistono alla scena e sparano ad Esmail, sotto gli occhi del padre che viene arrestato, ma viene rilasciato poco dopo e si reca in ospedale dove suo figlio non ce l'ha fatta.\nAffranto e addolorato, Behrani va a casa e uccide Nadi avvelenandola con un t\u00e8 pieno di pillole dopodich\u00e9 si uccide soffocandosi con una busta di plastica. I loro corpi vengono ritrovati da Kathy che cerca di rianimare Behrani ma \u00e8 troppo tardi."}
{"id": "751975", "revid": "161374", "url": "https://it.wikipedia.org/wiki?curid=751975", "title": "Carro S", "text": ""}
{"id": "751976", "revid": "113239473", "url": "https://it.wikipedia.org/wiki?curid=751976", "title": "Juliette Adam", "text": "Biografia.\nJuliette Adam, figlia di un medico di provincia, il dottor Jean-Louis Lamber, scrisse un resoconto della propria infanzia, resa infelice dai dissensi tra i suoi genitori intitolato \"Le roman de mon enfance et de ma jeunesse\". Suo padre scrisse \"Paradoxes d'un docteur allemand\" (pubblicato nel 1860) nel quale egli mostrava le sue simpatie per il femminismo.\nSpos\u00f2 l'avvocato La Messine nel 1852; poi, vedova nel 1867, spos\u00f2 nel 1868 l'avvocato Antoine Edmond Adam (1816-1877), deputato della sinistra repubblicana, fondatore del \"Cr\u00e9dit foncier\" (Credito fondiario), prefetto di polizia nel 1870, poi senatore a vita. Lei pubblic\u00f2 nel 1858 \"Idees antiproudhoniennes sur l'amour, la femme et le mariage\", in difesa di Daniel Stern (Marie d'Agoult) e di George Sand.\nVisse i drammatici eventi dell'assedio di Parigi (1870-1871). S'impose nella Parigi successiva alla sconfitta del 1871 che vide installarsi progressivamente la Repubblica. Fu una fervente paladina, sin da giovane, degli ideali umanitari e libertari, al punto da pubblicare, nel 1859, una vita apologetica di Garibaldi. Il suo \"salon\" del boulevard Poissonni\u00e8re (poi, a partire dal 1887, al numero 190 del boulevard Malesherbes), frequentato anche da L\u00e9on Gambetta, era un centro attivo di opposizione a Napoleone III e alla reazione conservativa; negli anni settanta divenne uno dei circoli repubblicani pi\u00f9 in vista e pi\u00f9 influenti, specialmente dopo il colpo di Stato del 1877. Vi si ritrovavano Adolphe Thiers, Eug\u00e8ne Pelletan, Gabriel Hanotaux, Edmond About, Louis Blanc, Alphonse Daudet, Camille Flammarion, Georges Clemenceau, l'editore Jules Hetzel, il poeta Sully Prudhomme, \u00c9mile de Girardin, Gustave Flaubert, Louis de Ronchaud, Gaston Paris, Victor Hugo, Guy de Maupassant, Ivan Turgenev, Aur\u00e9lien Scholl. Quando cadde l'Impero, fu proprio tra gli \"habitu\u00e9\" di questo circolo che vennero reclutati gli uomini di governo. Donna d'influenza, Juliette Adam volle essere l'incarnazione della \u00abGrande Francese\u00bb, determinata a rendere alla Francia umiliata il suo giusto posto in Europa, fino al bellicismo e alla xenofobia. Fu anche propugnatrice di un'alleanza con la Russia.\nSi distacc\u00f2 da Gambetta quando egli accedette alla presidenza della Camera e si rivolse alla letteratura, fondando nel 1879 la \"Nouvelle Revue\", che edit\u00f2 per i suoi primi otto anni di vita e le confer\u00ec un'enorme influenza fino al 1899, anno in cui vendette la rivista a Pierre-Barth\u00e9lemy Gheusi. Scrisse le note sulla politica estera, ed era inflessibile nei suoi attacchi a Bismarck e nel suo reclamare una politica revanscista.\nAmica di George Sand e di Yuliana Glinka, Juliette Adam pubblic\u00f2 i primi romanzi di Paul Bourget e \"Le Calvaire\", di Octave Mirbeau, e incoraggi\u00f2 gli inizi letterari di Pierre Loti, Alexandre Dumas figlio e L\u00e9on Daudet.\n\u00c8 generalmente accreditata anche per aver scritto articoli su varie capitali europee firmandoli \u00abPaul Vasili\u00bb, che in realt\u00e0 erano il lavoro di vari scrittori. Il pi\u00f9 famoso dei suoi numerosi romanzi \u00e8 \"Pa\u00efenne\" (1883), ispirato a princ\u00ecpi di ispirazione laica. Le sue memorie, \"Mes premi\u00e8res armes litt\u00e9raires et politiques\" (1904) e \"Mes sentiments et nos id\u00e9es avant 1870\" (1905), contengono molti pettegolezzi interessanti sui suoi distinti contemporanei.\nCon una salute che si pretendeva malferma \u2013 che non le imped\u00ec di vivere fino a quasi cent'anni \u2013 scopr\u00ec Golfe-Juan dove compr\u00f2 nel 1858 un terreno per costruirvi una villa, lanciando la moda di questa stazione balneare.\nA una crisi religiosa, dalla quale fu raggiunta negli ultimi anni della sua vita, \u00e8 dovuta la stesura di \"Chr\u00e9tienne\" (1913).\nIl 5 agosto 1882 acquist\u00f2 a Gif-sur-Yvette (Essonne) il dominio dell'Abbazia dove visse dal 1904 fino alla morte nel 1936."}
{"id": "751978", "revid": "768068", "url": "https://it.wikipedia.org/wiki?curid=751978", "title": "Amaxofobia", "text": "L'amaxofobia (dal greco antico \u1f05\u03bc\u03b1\u03be\u03b1 \"h\u00e0maxa\", \"carro\", e \u03c6\u03cc\u03b2\u03bf\u03c2 \"phobos\", \"paura\") \u00e8 il rifiuto di origine irrazionale a condurre un determinato mezzo di trasporto.\nPu\u00f2 essere dovuta, per esempio, al coinvolgimento diretto o di persone care in incidenti stradali o altri eventi connessi all'utilizzo di un mezzo e si concretizza spesso in veri e propri attacchi di panico e diversi individui colpiti da amaxofobia lamentano stati di ansia e agitazione nelle ore o nei giorni precedenti a quando dovranno condurre un veicolo.\nPu\u00f2 avere intensit\u00e0 variabile e nei casi limite pu\u00f2 compromettere la vita sociale di un individuo, che pu\u00f2 trovarsi a dovere modificare le sue abitudini e a evitare di effettuare spostamenti se non ha alternative di trasporto. \u00c8 particolarmente disabilitante, inoltre, anche per la vita professionale e lavorativa visto che ostacola gli spostamenti.\nClinicamente \u00e8 catalogata come fobia specifica, ovvero un disordine da ansia provocato da una paura irrazionale connessa all'esposizione a specifici oggetti o situazioni, e nei casi pi\u00f9 gravi, anche da loro rappresentazioni.\nDa una ricerca del MAPFRE (un istituto assicurativo spagnolo), il 6% degli \"amaxofobi\" avrebbe perso completamente la capacit\u00e0 di stare al volante per una forma di paura paralizzante, paura che svanirebbe nel caso in cui l'auto fosse guidata da altri. Secondo la ricerca coordinata dal dottor Antonio Garc\u00eda Infanz\u00f3n, ne soffrirebbero 7,2 milioni di automobilisti spagnoli."}
{"id": "751980", "revid": "118426282", "url": "https://it.wikipedia.org/wiki?curid=751980", "title": "Il capitano (serie televisiva)", "text": "Il capitano \u00e8 una serie televisiva italiana trasmessa su Rai 2 dal 2005 al 2007, diretta da Vittorio Sindoni, incentrata sulle vicende della Guardia di Finanza.\nTrama.\nLa serie vede protagonista una squadra investigativa appartenente al reparto della Guardia di Finanza S.C.I.C.O. di Roma. In realt\u00e0 tali operazioni in ambito locale sono messe in atto dai vari G.I.C.O. avendo lo S.C.I.C.O. quasi esclusivamente funzioni di raccordo informativo tra i vari G.I.C.O.\nAmbientato in Italia e all'estero, prende spunto da fatti realmente accaduti - concernenti il traffico d'armi e di droga, l'immigrazione clandestina e la criminalit\u00e0 organizzata - in cui sono stati realmente impegnati i militari del corpo di cui fa parte il protagonista.\nQuest'ultimo, intenzionato a congedarsi dal corpo, ritorna sui suoi passi in seguito all'assassinio di un suo collega ed amico.\nNella seconda stagione il capitano Traversari sembra morire eroicamente dopo aver sventato un traffico di tritolo da parte della 'ndrangheta (ma far\u00e0 ritorno, sotto copertura, nella puntata \"Operazione quarto uomo\") e viene sostituito dal capitano Spada (Giampaolo Morelli)."}
{"id": "751988", "revid": "640129", "url": "https://it.wikipedia.org/wiki?curid=751988", "title": "Lontano dal paradiso", "text": "Lontano dal paradiso (\"Far from Heaven\") \u00e8 un film del 2002 scritto e diretto da Todd Haynes, nel quale vengono trattati diversi temi: le differenze di classe, l'omosessualit\u00e0, l'integrazione razziale nell'America degli anni Cinquanta, la figura della donna capace di evolversi e affrontare da sola le difficolt\u00e0 della vita.\nTrama.\nNel Connecticut (Hartford) del 1957, Cathy Whitaker \u00e8 una madre di due bambini e moglie irreprensibile di Frank Whitaker, venditore di successo di televisori. La loro unione \u00e8 il modello della perfetta famiglia americana in cui tutto il vicinato si identifica. Cathy \u00e8 una casalinga che si dedica alla beneficenza e organizza party per le persone che contano. Tutto appare perfetto, fino a quando lei non conosce un giovane uomo nero, Ray, il suo giardiniere, con il quale Cathy intrattiene brevi e piacevoli chiacchierate, mentre suo marito resta al lavoro fino a tardi. Proprio in occasione di un suo ritardo, Cathy decide di andare a trovare Frank in ufficio sorprendendolo in palesi rapporti omosessuali con un uomo conosciuto in un bar.\nLa coppia cercher\u00e0 di arginare il problema del marito con consulti psichiatrici, anche se in uno scatto d'ira Frank colpir\u00e0 il viso di Cathy lasciando dei segni che faranno insospettire il vicinato e, soprattutto, impietosire il giardiniere. Ray, quindi, chiede alla donna di accompagnarlo in campagna per trascorrere un pomeriggio senza pensare ai problemi di casa e lei, dopo aver titubato, decide di andare con lui. Giunti in un locale per soli neri, Cathy viene avvistata da una concittadina, che non aspettava altro per gettare fango su di lei. Nel giro di poco tempo tutta la citt\u00e0 viene a sapere che Cathy Whitaker era in compagnia di un nero. Questo comporta una sospensione dal lavoro al marito, il quale non trattiene la sua rabbia e l'accusa di aver rovinato la sua rispettabilissima carriera e moralit\u00e0. Quindi Cathy decide di chiudere la pericolosa amicizia, chiarendo con Ray il suo gesto.\nCol passare dei giorni la coppia si rasserena e decide di partire per festeggiare il capodanno a Miami. In un'oasi di pace, per\u00f2, Frank incontra un giovane che lo seduce. Al loro ritorno si sentono ancora gli effetti dell'amicizia tra \"la donna bianca e l'uomo di colore\", tant'\u00e8 che la figlia di Ray viene ferita da una sassaiola. Alcune settimane dopo Frank rientra a casa in lacrime, confessando alla moglie di non riuscire pi\u00f9 a nascondere i suoi sentimenti per il giovane incontrato a Miami. Cathy, freddamente, intuisce che \u00e8 l'ora di concedere il divorzio e, venuta a conoscenza dell'incidente della figlia del giardiniere, corre da Ray, il quale per\u00f2 la informa che a breve lui e la figlioletta lasceranno la citt\u00e0 a causa delle continue dicerie e delle vessazioni subite.\nLei dunque si ritrova sola a casa, senza Ray, per cui sente un'attrazione, e senza Frank, che intanto se n'\u00e8 andato dal suo amante. Decide quindi di confidarsi con una sua cara amica che, di fronte alla notizia dell'omosessualit\u00e0 di Frank, resta incredula ma d\u00e0 un forte conforto a Cathy, di fronte invece alla notizia della platonica amicizia con Ray, le volta le spalle e se ne va. Cathy, nuovamente da sola, ripensa alla partenza di Ray e di sua figlia, va quindi alla stazione dei treni per salutarli, incontrando Ray proprio quando il loro treno \u00e8 in partenza.\nColonna sonora.\nLa colonna sonora del film, candidata peraltro all'Oscar, fu l'ultima composta dal grande compositore Elmer Bernstein."}
{"id": "751995", "revid": "2121638", "url": "https://it.wikipedia.org/wiki?curid=751995", "title": "Magnavox", "text": "Magnavox \u00e8 stata una societ\u00e0 statunitense di elettronica. Attualmente \u00e8 un marchio di propriet\u00e0 della Philips.\nLa Magnavox Company fu fondata nel 1917 a Fort Wayne, nell'Indiana, dai fratelli Edwin e Peter Jensen, per commercializzare la loro invenzione: l'altoparlante, creato nel 1915 e battezzato col nome che poi avrebbe assunto la societ\u00e0. Nel 1919 la sede fu trasferita a San Francisco.\nMagnavox divenne rapidamente una grande societ\u00e0 di elettronica di consumo e per l'industria militare.\nCon l'introduzione dell\"'Odyssey\" nel 1972, Magnavox diede inizio al mercato dei videogiochi.\nPhilips acquist\u00f2 la divisione consumer della societ\u00e0 nel 1974.\nNel 1978 Philips decise di entrare nel settore alto di alta fedelta' facendo progettare e costruire col marchio Philips la Laboratory Series presso gli stabilimenti di Fort Wayne.\nUn preamplificatore un finale di potenza e un sintonizzatore, che sarebbero diventati il top della casa di ogni tempo.\nAlla fine degli anni novanta alcuni prodotti della Philips furono commercializzati negli Stati Uniti d'America col marchio \"Philips Magnavox\", con l'intento di accrescere la conoscenza del marchio Philips negli USA. La cosa funzion\u00f2, ma cre\u00f2 una tale confusione che Philips fu costretta a ridividere i marchi nuovamente.\nIl gruppo che si occupava di elettronica per usi militari rimase indipendente sotto il nome \"Magnavox Electronic Systems\" finch\u00e9 non fu acquisito da GM Hughes Electronics nel 1995.\nIl nome Magnavox \u00e8 ancora usato, ma da Funai su licenza Philips, per commercializzare negli Stati Uniti prodotti consumer di prezzo basso."}
{"id": "752001", "revid": "438678", "url": "https://it.wikipedia.org/wiki?curid=752001", "title": "Il violino rosso", "text": "Il violino rosso \u00e8 un film del 1998 diretto da Fran\u00e7ois Girard.\nTrama.\nIl film si articola in diversi episodi che narrano la vita del violino denominato: il violino rosso. Tutto il film si ambienta in una sala d'aste dove il violino sta per essere battuto all'asta. Molti sono i compratori, tra cui dei monaci, un signore che fa parte della fondazione dedicata al violinista Pope, dei cinesi e un famoso direttore d'orchestra.\nEpisodio 1: in origine Nicol\u00f2 Bussotti (Liutaio) cre\u00f2 questo violino da regalare a suo figlio. Infatti sua moglie era in dolce attesa. Durante il parto la donna muore e con lei anche il bambino. L'episodio si svolge a Cremona.\nEpisodio 2: il famoso violino finisce in un monastero, dove rimane per circa 100 anni, sino a quando un ragazzino molto preparato viene notato dai monaci che lo danno in affidamento ad un famoso violinista che gli insegner\u00e0 l'arte. Il bambino soffre di cuore e durante un concerto privato per bambini di talento muore per un collasso. Il violino viene seppellito con il bambino ma viene dissotterrato e rubato.\nEpisodio 3: Il violino finisce nelle mani di un violinista virtuoso (Frederick Pope) che con esso compone i pi\u00f9 grandi suoi successi. La sua amata Vittoria, di professione scrittrice, lo trova in dolce effusioni con un'altra donna e afferrata una pistola spara al violino e abbandona il violinista, che decide di suicidarsi.\nFacendolo analizzare ha la conferma che quello \u00e8 proprio il famoso violino rosso. Il suo nome \u00e8 dato dal sangue della sua vernice. Infatti Nicol\u00f2 Bussotti, morta la moglie, l'aveva portata nel suo studio e tagliandole le vene fece colare il suo sangue mischiandolo poi alla vernice, conferendo al violino il colore rosso. Nel mezzo dell'asta l'esperto di violini riesce a impossessarsi dell'originale violino rosso, lasciando al suo posto una copia creata dal violinista Pope. La copia del violino viene battuta per quasi 2 milioni di dollari al direttore d'orchestra che in un primo tempo aveva avuto modo di suonare il violino senza tuttavia percepirne le potenzialit\u00e0. L'esperto di violini regaler\u00e0 il violino sottratto all'asta alla figlia.\nColonna sonora.\nLa colonna sonora \u00e8 eseguita da Joshua Bell &amp; Philharmonia Orchestra diretta da Esa-Pekka Salonen ed ha vinto l'Oscar alla migliore colonna sonora 2000.\nAccoglienza.\nIl film ha avuto scarso successo al botteghino (9 milioni di dollari contro i 18 spesi per la produzione) e critiche contrastanti. Ha il 73% di apprezzamento sul sito \"Rotten Tomatoes\"."}
{"id": "752002", "revid": "124008399", "url": "https://it.wikipedia.org/wiki?curid=752002", "title": "Botte dei Varano", "text": "La botte dei Varano \u00e8 un'importante opera idraulica realizzata negli anni 1458-1464 che si trova nel territorio del comune di Serravalle di Chienti (MC) e prende il nome dai Varano, signori di Camerino.\nIl condotto dei Varano.\nSi tratta di un complesso emissario artificiale che fu fatto scavare da Giulio Cesare Varano su progetto di ingegneri idraulici fiorentini con lo scopo di bonificare l'altopiano di Colfiorito, piano di natura carsica. Tuttora le acque che vengono raccolte dai canali che si diramano su tutto l'altopiano, dopo un percorso sotterraneo di circa 200\u00a0m di lunghezza, danno origine al fiume Chienti a monte di Serravalle.\nDurante la ricostruzione seguita al terremoto del 1997, un nuovo collettore sotterraneo parallelo ha sostituito la botte dei Varano che, dismessa, \u00e8 stata sottoposta a lavori di restauro e consolidamento \nIl condotto romano.\nDurante la costruzione della nuova opera \u00e8 stato scoperto un altro condotto parallelo alla botte, realizzato in travertino in epoca romana, del quale era andata persa la memoria. L'ingresso di questo condotto, posto circa a 300 metri dal primo e a circa 2,5\u00a0m di profondit\u00e0, \u00e8 stato portato alla luce in una campagna di scavo della Soprintendenza archeologica di Ancona. Un'infrastruttura molto simile si trova nel Fucino, in Abruzzo, dove l'emissario ipogeo \u00e8 connesso ai Cunicoli di Claudio."}
{"id": "752003", "revid": "16758", "url": "https://it.wikipedia.org/wiki?curid=752003", "title": "Super Six", "text": ""}
{"id": "752004", "revid": "1543377", "url": "https://it.wikipedia.org/wiki?curid=752004", "title": "Quilombo (album)", "text": "\u00a1Quilombo! \u00e8 l'album di debutto degli Steroid Maximus. Venne pubblicato nel 1991 dalla Big Cat Records.\nTrack list.\nTutte le canzoni composte e suonate da J. G. Thirlwell, eccetto dove segnalato."}
{"id": "752006", "revid": "767487", "url": "https://it.wikipedia.org/wiki?curid=752006", "title": "Donne in amore", "text": "Donne in amore (\"Women in Love\") \u00e8 un film del 1969 diretto da Ken Russell.\nIl film \u00e8 un'analisi delle varie facce dell'amore, intrecciato indissolubilmente alla morte.\nNel 1989 Russell ha girato \"La vita \u00e8 un arcobaleno\", che racconta le vicende antecedenti a questo film.\nTrama.\nNell'Inghilterra del 1920, una timida maestra si innamora di un ispettore scolastico, mentre la sorella, una scultrice anticonformista, d\u00e0 vita a un rapporto passionale e torbido con un industriale.\nE anche tra i due uomini nascer\u00e0 un sentimento ambiguo.\nProduzione.\nIl soggetto \u00e8 tratto dal romanzo \"Donne innamorate\" di David H. Lawrence.\nInizialmente il ruolo di Gerald fu proposto a Michael Caine, il quale per\u00f2 rifiut\u00f2.\nSuscit\u00f2 scandalo per la scena della lotta nuda dei due uomini che si dicono: \"Noi siamo mentalmente e spiritualmente vicini, perci\u00f2 dobbiamo esserlo anche fisicamente\".\nRiconoscimenti.\nNel 1999 il British Film Institute l'ha inserito all'87\u00ba posto della lista dei cento migliori film britannici del XX secolo."}
{"id": "752008", "revid": "50701", "url": "https://it.wikipedia.org/wiki?curid=752008", "title": "\u00a1Quilombo!", "text": ""}
{"id": "752016", "revid": "1305772", "url": "https://it.wikipedia.org/wiki?curid=752016", "title": "Giannini (disambigua)", "text": ""}
{"id": "752017", "revid": "767487", "url": "https://it.wikipedia.org/wiki?curid=752017", "title": "Gondwanaland", "text": "Gondwanaland \u00e8 il secondo album degli Steroid Maximus. Venne pubblicato nel 1992 dalla Big Cat Records."}
{"id": "752019", "revid": "289247", "url": "https://it.wikipedia.org/wiki?curid=752019", "title": "Corona (romana)", "text": ""}
{"id": "752021", "revid": "767487", "url": "https://it.wikipedia.org/wiki?curid=752021", "title": "Gli insospettabili", "text": "Gli insospettabili (\"Sleuth\") \u00e8 un film del 1972, l'ultimo diretto da Joseph L. Mankiewicz, tratto dalla pi\u00e8ce teatrale di Anthony Shaffer, che ha scritto anche l'adattamento cinematografico.\nHa la particolarit\u00e0 di avere in scena per l'intera durata, oltre due ore, solo due interpreti, Laurence Olivier e Michael Caine (nei titoli di testa sono indicati altri quattro nomi, fittizi).\nHa ricevuto quattro nomination agli Oscar (miglior regia, attore, per entrambi gli interpreti, colonna sonora originale) e tre nomination ai Golden Globe (miglior film, attore, per entrambi gli interpreti).\nTrama.\nUn gentiluomo, famoso scrittore di gialli, Andrew Wyke, invita nella propria villa di campagna, ricolma di automi e di giochi di cui \u00e8 appassionato, Milo Tindle, un parrucchiere di origine italiana, che sa essere l'amante di sua moglie Marguerite. Sostenendo di non essere pi\u00f9 interessato alla donna, visto che si \u00e8 gi\u00e0 trovato da anni una giovane amante nordica, e anzi di volersene liberare, gli propone di inscenare insieme un furto di gioielli, da cui potrebbero trarre entrambi vantaggio: lui sarebbe risarcito dall'assicurazione, l'altro potrebbe garantirsi il tenore di vita richiesto dalla donna.\nDopo le perplessit\u00e0 iniziali, Milo cede alla tentazione, senza rendersi conto che si tratta solo di un'elaborata trappola per umiliarlo: prima Andrew lo costringe ad eseguire il furto con un improbabile travestimento da clown, poi gli rivela che in realt\u00e0 ha voluto metterlo nelle condizioni di potergli sparare legittimamente, in quanto intruso nella sua propriet\u00e0; una volta terrorizzato a morte Milo fino a spingerlo a supplicare per la propria vita, gli spara. Ma si tratta solo di un proiettile a salve, dopotutto \u00e8 solo un gioco, del cui risultato Andrew \u00e8 pienamente soddisfatto.\nQualche giorno dopo, alla villa si presenta l'ispettore Doppler, che sta indagando sulla scomparsa di Milo. Malgrado l'assenza del corpo, tutte le prove indicano che in quel luogo \u00e8 avvenuto un fatto di sangue e che il colpevole \u00e8 proprio Andrew. Ma anche stavolta si tratta di una messinscena, l'ispettore non \u00e8 altri che Milo abilmente travestito, il quale rivela la propria identit\u00e0 solo quando Andrew, visibilmente sconvolto dall'idea di essere arrestato per un delitto che non ha commesso, rivela il complicato gioco che ha organizzato, senza per\u00f2 arrivare all'omicidio.\nScoperto lo scherzo, Andrew tenta di minimizzare la propria reazione, finge di aver intuito tutto in anticipo e si complimenta con l'altro, definendolo un abile compagno e avversario di gioco, uno spirito affine al proprio. Ma la vendetta di Milo \u00e8 per\u00f2 appena cominciata: afferma di avergli ucciso l'amante, di aver disseminato nella villa le prove che lo incriminano (un bracciale, una scarpa, una ciglia finta e l'arma del delitto) e di avergli lasciato solo pochi minuti per trovarle prima dell'arrivo della polizia. Andrew si convince con una telefonata alla miglior amica di lei che \u00e8 tutto vero e si getta in una disperata \"caccia al tesoro\", in cui \u00e8 generosamente aiutato da Milo che, alla fine, soddisfatto, gli rivela che si \u00e8 trattato anche questa volta di una finzione, resa possibile dalla collaborazione dell'amante, ben disposta a rendere per una volta vittima l'uomo di cui conosce bene i difetti (non solo il piacere nel sopraffare gli altri, ma anche l'impotenza).\nAndrew non pu\u00f2 sopportare di essere stato umiliato ben due volte e decide di uccidere Milo, questa volta sul serio. Per quanto l'altro gli dica che l'idea della legittima difesa contro l'intruso non pu\u00f2 funzionare, perch\u00e9 ha gi\u00e0 raccontato tutta la storia alla polizia locale, non gli crede (\u00ablo stesso gioco non si pu\u00f2 ripetere per tre volte\u00bb) e gli spara. Si rende subito conto del suo tragico errore, sentendo all'esterno i rumori dell'arrivo della polizia, stavolta reale.\nCommento critico.\nIl film \u00e8 un raffinato \"divertissement\" intellettuale sui temi della lotta di classe e della vita come inganno, finzione, rappresentazione. Forse un po' troppo lungo e verboso, pu\u00f2 contare per\u00f2 su una coppia di interpreti all'altezza dell'impegnativo duello recitativo/intellettivo fra i personaggi.\nUn vero e proprio terzo protagonista \u00e8 costituito dalla villa nella quale \u00e8 ambientato tutto il film, grazie alle barocche scenografie di Ken Adam (Oscar per \"Barry Lyndon\" e \"La pazzia di re Giorgio\"), per qualcuno mirabili, per qualcun altro manierate e stucchevoli, ma che certamente non passano inosservate.\nIl titolo originale, \"Sleuth\", significa investigatore, \"segugio\" (mentre appare francamente senza senso il titolo italiano) e chiama in causa lo spettatore ad interpretare il gioco di inganni e a trovare la \"verit\u00e0\" in quello che vede, ma nello stesso tempo il film svilisce il piacere del lettore di libri gialli (\u00abil passatempo degli spiriti aristocratici\u00bb) attraverso il ritratto impietoso dello scrittore interpretato da Olivier.\nLibri ispirati al film.\nIl libro del 2001 \"Cin\u00e9ma\" di Tanguy Viel pone le basi su questo film.\nRifacimento.\nNel 2007 ne \u00e8 stato realizzato un remake, \"Sleuth - Gli insospettabili\", diretto da Kenneth Branagh e interpretato da Michael Caine (stavolta nella parte di Andrew Wyke) e Jude Law.\nTeatro.\nIl testo di Anthony Shaffer \u00e8 stato interpretato a teatro da Anthony Quayle e Keith Baxter.\nIn Italia \u00e8 stato messo in scena nel 1997 con il titolo \"Gli insospettabili\", da Gigio Alberti e Antonio Catania, per la regia di Enzo Monteleone, e col titolo \"Opl\u00e0... noi ci ammazziamo!\", da Gianrico Tedeschi e Johnny Dorelli."}
{"id": "752023", "revid": "670021", "url": "https://it.wikipedia.org/wiki?curid=752023", "title": "Giuseppe Vaccaro (architetto)", "text": "Biografia.\nFiglio di Francesco Vaccaro e Carolina Puppini, terminati gli studi classici, nel 1916 Vaccaro si diploma con il massimo dei voti come professore di disegno architettonico presso il Regio Istituto delle Belle Arti di Bologna.\nIntegra gli studi presso la Regia Scuola d'applicazione per Ingegneri laureandosi all'et\u00e0 di 24 anni in architettura con il massimo dei voti (100/100).\nPrima assistente (1920/21) di Attilio Muggia, titolare della cattedra di Architettura Tecnica e successivamente titolare della cattedra nella stessa materia (1934) presso la Regia Universit\u00e0 di Roma.\nTra il 1940 e il 1942 partecipa, assieme a Gino Franzi, al concorso internazionale per l'An\u0131tkabir, il mausoleo di Mustafa Kemal Atat\u00fcrk. Il loro progetto, si classifica terzo nel secondo gruppo dei 5 progetti meritevoli di menzione .\nLa sua carriera professionale si svolge sostanzialmente fuori dalle aule universitarie ed \u00e8 fortemente caratterizzata da una precoce notoriet\u00e0."}
{"id": "752028", "revid": "290948", "url": "https://it.wikipedia.org/wiki?curid=752028", "title": "UASB", "text": "UASB \u00e8 l'acronimo inglese per \"Up-flow Anaerobic Sludge Blanket\", ossia trattamento anaerobico dell'acqua reflua. Indica una tecnologia di trattamento dei reflui organici ad alto COD basato sulla fermentazione in carenza di ossigeno in un digestore anaerobico.\nI vantaggi della tecnologia UASB sono:\nLo svantaggio principale \u00e8 che l'abbattimento degli inquinanti non \u00e8 tale da permettere lo scarico diretto dell'acqua depurata: l'UASB richiede solitamente uno stadio finale di affinamento biologico della depurazione."}
{"id": "752029", "revid": "19933", "url": "https://it.wikipedia.org/wiki?curid=752029", "title": "Mano di ferro", "text": ""}
{"id": "752033", "revid": "767487", "url": "https://it.wikipedia.org/wiki?curid=752033", "title": "Ectopia (album)", "text": "Ectopia \u00e8 il terzo album degli Steroid Maximus. Venne pubblicato nel 2002 dalla Ipecac Records.\nTrack list.\nTutte le canzoni composte e suonate da J. G. Thirlwell tranne dove precisato."}
{"id": "752034", "revid": "122719717", "url": "https://it.wikipedia.org/wiki?curid=752034", "title": "Hyperversum", "text": "Hyperversum \u00e8 un romanzo fantasy per ragazzi del 2006 della scrittrice italiana Cecilia Randall (pseudonimo di Cecilia Randazzo), pubblicato da Giunti Editore. Seguito da \"Hyperversum - Il falco e il leone\", ha dato origine a una trilogia di romanzi.\nIl romanzo ha vinto nel 2007 il premio letterario nazionale Insula Romana (XXX edizione) per la sezione \"Narrativa edita ragazzi\".\nTrama.\nDaniel Freeland, ventiduenne laureando in fisica, \u00e8 un grande appassionato del videogioco \"Hyperversum\", che, con un semplice visore ottico e dei guanti in fibra ottica, permette ai giocatori di vivere avventure virtuali ambientate in qualsiasi epoca storica. Ian, invece, \u00e8 il figlio adottivo della famiglia Freeland (la famiglia di Daniel), il cui vero cognome \u00e8 Maayrkas.\nQuando Ian torna in America per una breve vacanza, i due non vedono l'ora di iniziare una nuova partita con Hyperversum. Non sono i soli a giocare: davanti allo schermo ci sono Martin e Jodie, rispettivamente il fratellino tredicenne e la ragazza di Daniel, e, collegati da un altro computer, Carl e Donna, compagni di Daniel all'universit\u00e0. Ian stesso ha preparato l'ambientazione della partita: la Fiandra del 1214, all'epoca della battaglia di Bouvines, in cui i Francesi, comandati da re Filippo Augusto e appoggiati da papa Innocenzo III e Federico II di Svevia, affronteranno gli Inglesi, comandati da Re Giovanni Senza Terra e alleati dell'Imperatore Ottone IV.\nAll'improvviso, durante la partita, Daniel, Ian, Martin e Jodie prendono coscienza di una terribile verit\u00e0: non stanno pi\u00f9 giocando. In qualche modo, la realt\u00e0 virtuale si \u00e8 trasformata in un viaggio spazio-temporale che li ha trasportati nel 1214. Spaventati, si dirigono alla ricerca di un riparo.\nSu una strada assistono di nascosto a una strage compiuta da alcuni predoni che assaltano un convoglio sconosciuto: \u00e8 il primissimo contatto con la crudelt\u00e0 di quel mondo tanto diverso. Dunque proseguono sulla strada in direzione opposta a quella dei predoni e giungono in una piccola citt\u00e0 fortificata: nel borgo di Cairs chiedono asilo sotto gli occhi sconcertati dei cittadini medievali, con pregiudizi verso i vagabondi, tuttavia una ragazza indica la strada per il monastero di St. Denise.\nPoco dopo, i quattro riconoscono la giovane ragazza che viene perseguitata da un soldato, per ricambiare il favore, e soprattutto inconsapevoli che l'insolenza all'epoca poteva portare forti ritorsioni, interrompono il soldato chiedendo spiegazioni. Sopraggiunge il pi\u00f9 importante cavaliere della regione: lo sceriffo Jerome Derangale (seppur inglese), e si scopre che la ragazza non si era fatta registrare all'ingresso della citt\u00e0, cosa comunissima nel XIII secolo, ma che i quattro profughi certo non sapevano. Daniel a causa di un'insolenza viene punito con 5 frustate, ma Ian per proteggerlo se ne fa dare il doppio, subendo il torto che era stato inizialmente dato all'amico. Da quel momento Ian si vergogner\u00e0 ogni volta che dovr\u00e0 mostrare la schiena con profonde cicatrici, anche davanti a sua moglie o a suo fratello. Quella sera i quattro pi\u00f9 la ragazza si trovano nelle prigioni, e dopo una fuga rocambolesca riescono a scappare dalle prigioni, uscire dalla citt\u00e0 ed Ian e la ragazza ad un campo di soldati, dove Ian sviene quasi morto; mentre Daniel, Martin e Jodie invece vengono catturati da dei soldati, ma riescono comunque a raggiungere il resto del gruppo. Ian si risveglia dopo giorni di delirio nel monastero di St. Michel: qui la ragazza francese si presenta come dama Isabeau de Montmayeur, una nobile donna pupilla del Conte Guillaume di Ponthieu, feudatario di Piccardia. Il conte, in seguito, per aver salvato Isabeau lo addice ai suoi famigli. Per giustificare la sua impreparazione, la sua mancanza di origini e la successiva fuga dal Medioevo, inizia una lunghissima serie di bugie che nel corso della storia si amplier\u00e0 enormemente fino a crollare dopo tre anni, nel terzo libro della serie.\nIan spiega che vive nelle isole al nord della Scozia, allora quasi sconosciute, la civilt\u00e0 \u00e8 molto arretrata e le regole francesi sono sconosciute; \u00e8 giunto in Francia a seguito di un naufragio. Ian viene ingaggiato come storico di famiglia, col compito di disegnare l'albero genealogico dei Ponthieu. L'intero gruppo viene trasferito a Chatel Argent, dimora dei Ponthieu e d'ora in poi anche di Ian. Per ragioni politiche (unione dei feudi dei casati Ponthieu e Montmayeur), il cadetto Jean de Ponthieu ed Isabeau si sposeranno, quindi Isabeau, accompagnata da Ian, si reca alla sede vescovile di Arras per sciogliere il cadetto dall'ordine monastico (ricevuto in passato a causa di tradimento verso il fratello, che invece di ucciderlo, lo ha castigato) e quindi permettergli il matrimonio.\nQuando ormai Ian, Isabeau e Jean sono troppo lontani, Jodie Daniel e Martin (rimasti a Chatel Argent) scoprono che il cadetto sta tramando un nuovo tradimento accanto a Jerome Derangale, per propiziare l'imminente guerra. Mentre Ian ed Isabeau si trovano di notte dentro le stanze della cittadina, Ian si accorge che qualcosa non va e dopo aver visto il corpo del barone (che si occupava della loro incolumit\u00e0) ucciso intuisce tutto: corre da Isabeau e la trova viva, ma il conte cadetto gli sbarra la strada e Ian non pu\u00f2 rifiutare il suo primo vero duello, non certo alla pari. Ian e Isabeau scappano quindi dalla citt\u00e0 di nascosto grazie al fatto che Ian indossa il mantello bianco di Jean e senza che nessuno si accorga dell'inganno (l'intera guarnigione di soldati \u00e8 stata corrotta mentre quelli di Ponthieu sono stati uccisi) e scappano con un cavallo, un solo cavallo per due: Isabeau non nasconde pi\u00f9, pi\u00f9 di tanto, il suo vero amore per Ian, che ora \u00e8 diventato reciproco ma nascosto. Ora che Jean non c'\u00e8 pi\u00f9, Guillaume teme le ripercussioni che questo pu\u00f2 avere nella corte francese e quindi decide con Ian ed il Re Filippo Augusto un insabbiamento: Ian diventer\u00e0 Jean, Maayraks diventer\u00e0 Marc; dunque Ian prender\u00e0 di nascosto le parti del defunto cadetto, e sar\u00e0 costretto ad ampliare per una seconda volta il suo castello di bugie. Tuttavia, Jerome Derangale sa che il cadetto vero \u00e8 morto e decide di andare alla corte francese a denunciane Ian, mossa audace a causa dell'imminente guerra: Jerome non godette di una giuria imparziale, anzi offesa ed assolutamente di parte; Ian e Derangale si danno appuntamento al prossimo torneo. In questo periodo della storia, si scopre dove si trova Donna: dopo il naufragio era andata a Cairs e per un malinteso era stata chiusa in un convento di suore. Ian, prendendosi Jean, si prende anche la sua futura moglie: Isabeau. Ne \u00e8 estremamente contento ed in un'impertinente conversazione (per l'epoca ed il lignaggio dei due) Ian dichiara il suo amore a lei e questa gli confessa lo stesso sentimento. Successivamente al matrimonio, Jean (interscambiabile con Ian) passa all'allenamento intensivo di spada e lancia con Guillaume; sceglie l'usbergo e il destriero; si merita il suo soprannome che da allora in poi lo accompagna: il Falco d'Argento, ed infine viene investito come cavaliere.\nIl torneo si presenta e cos\u00ec l'intera corte: Ian non perde l'occasione per stringere rapporti con alcuni feudatari e particolarmente con Henri de Grandpr\u00e9, Henri de Bar e col suo nuovo migliore amico: l'irascibile ed allegro Entienne de Sancerre. Questi nuovi amici saranno i suoi compagni d'armi nel torneo. L'inizio del torneo fu una buona accoglienza per Ian, ma quando Derangle inizia a sfidare (sempre a cortesia) tutte le compagnie compresa la sua, Ian e l'intera corte francese lo ritengono oltraggioso: una sfida ad Ian ed all'intera Francia. Dunque Ian preso dall'ira sfida Derangale (questa volta ad oltranza): il difficile scontro si conclude con una vittoria di Ian, ma con gravi danni ai suoi compagni e senza la morte di Derangale. Sul finire del torneo il fabbro di Ian si accorge che il suo scudo si era clamorosamente rotto, cosa mai successa: Ian intuisce che Carl aveva guadagnato da vivere nel frattempo diffondendo nel XIII secolo una conoscenza metallurgica all'epoca assolutamente precoce; manda quindi degli investigatori a scoprirne la posizione: Tournai, citt\u00e0 sotto il controllo di Derangale. Ian interviene e scopre che Carl possiede una connessione attiva con Hyperversum ma che non conosce i codici di Daniel; fuggono da Tournai. La guerra \u00e8 alle porte ed Ian deve partire assieme a Daniel, ottimo arciere. I primi giorni di guerra non portano a scontri, ma solo a lunghe marce e razzie. Di domenica, Ian prevede (pi\u00f9 per conoscenza di storia che per intuizione) che gli anglo-tedeschi attaccheranno, l'idea sembra sconcertante, perch\u00e9 non si attacca di domenica. Grazie a ci\u00f2 l'esercito francese \u00e8 pronto all'attacco e lo respinge. Nell'attacco Daniel salva la vita al Re ed Ian la salva a Guillaume ed uccide Derangale, nel suo terzo duello. Daniel viene nominato cavaliere sul campo di battaglia. Ora che le preoccupazioni sono finite, Ian decide di rimanere nel XIII secolo, mentre gli altri decidono di restare nel XXI secolo. Durante il saluto, Ian viene assalito da uno sconosciuto aggressore travestito da monaco ed \u00e8 costretto a ritornare anche lui alla contemporaneit\u00e0 per ricevere cure mediche.\nQuando ritornano al \"futuro\", Ian e Daniel si trovano sotto delle macerie e vengono trovati dai soccorritori (la causa di tutta la storia era stata un attacco terroristico al computer che, avendo distrutto l'apparecchio, aveva rinchiuso tutti i partecipanti nel Medioevo). Quando Ian capisce che non \u00e8 pi\u00f9 nel suo nuovo secolo si dispera e prova invano di ritornare nel Medioevo, anche perch\u00e9 comprende che avr\u00e0 (oppure ebbe) un figlio. Come conclusione, Ian decide di scoprire il suo passato o futuro attraverso un libro scritto anche da lui: l'albero genealogico dei Ponthieu. Scopre cos\u00ec che lui avr\u00e0 si un figlio, Marc, ma ne avr\u00e0 un altro, Michel, nel 1218: l'avventura dovr\u00e0 ricominciare ed egli ne \u00e8 estremamente contento e sollevato. \u00c8 la fine di Hyperversum e l'inizio di \"Hyperversum - Il falco e il leone\"."}
{"id": "752036", "revid": "1632387", "url": "https://it.wikipedia.org/wiki?curid=752036", "title": "The Eagle Has Landed Part II", "text": "The Eagle Has Landed Part II \u00e8 un doppio disco dal vivo dei Saxon. Registrato in Germania durante il \"tour\" di \"Dogs of War\", testimonia l'entrata nel gruppo di Doug Scarrat alla chitarra.\nTracce.\nCD 1:\nCD 2:"}
{"id": "752037", "revid": "767487", "url": "https://it.wikipedia.org/wiki?curid=752037", "title": "La nuova terra", "text": "La nuova terra \u00e8 un film del 1972 diretto da Jan Troell. Il film fu candidato all'Oscar come miglior film in lingua straniera e si aggiudic\u00f2 il Golden Globe nella stessa categoria"}
{"id": "752038", "revid": "125625115", "url": "https://it.wikipedia.org/wiki?curid=752038", "title": "Vittorio Gregotti", "text": "Biografia.\nLaureato in architettura al Politecnico di Milano, Gregotti ha insegnato architettura a Venezia, Milano e Palermo, e animato conferenze nelle universit\u00e0 di Tokyo, Buenos Aires, San Paolo, Losanna, Harvard, Filadelfia, Princeton e Cambridge, tra le altre.\nLa sua prima esperienza lavorativa la fa durante un soggiorno di sei mesi a Parigi nel 1947 dove presso l'importante studio dei fratelli Gustave, Claude e Auguste Perret, lavora per due settimane. Si laurea in Architettura al Politecnico di Milano nel 1952. Poi continua nel lavoro presso lo studio BBPR, considerando Ernesto Nathan Rogers il suo maestro. Nel 1951 firma insieme a Rogers la sua prima sala alla Triennale di Milano per poi sbarcare al CIAM di Londra.\nCome Aldo Rossi inizia la sua carriera collaborando con la storica rivista \"Casabella\", diretta da Ernesto Nathan Rogers e di cui diverr\u00e0 a sua volta direttore a partire dal 1982 fino al 1996. Negli anni '50 partecipa ad un seminario internazionale a Hoddesdon, dove ebbe modo di conoscere Le Corbusier, Ove Arup, Cornelis van Eesteren, Gropius, ma soprattutto il maestro dello stile liberty Henry van de Velde. Dal 1953 al 1968 ha svolto la sua attivit\u00e0 in collaborazione con Lodovico Meneghetti e Giotto Stoppino (Architetti Associati).\nLa sua opera si lega inizialmente a quei movimenti come il Neoliberty di reazione al Movimento moderno ed alla sua interpretazione italiana definita Razionalismo italiano, di questo genere l'esempio pi\u00f9 significativo \u00e8 il palazzo per uffici a Novara del 1960. Giunger\u00e0 poi, a progettare una megastruttura architettonica per le universit\u00e0 di Palermo (1969), di Firenze (1972) e della Calabria (1974).\nGran premio internazionale alla 13\u00aa Triennale di Milano nel 1964, Vittorio Gregotti \u00e8 stato direttore delle arti visive alla Biennale di Venezia dal 1974 al 1976.\nNel 1974 crea il suo studio professionale \"Gregotti Associati International\", che da allora ha realizzato opere in una ventina di paesi. Nel 1999, Gregotti Associati International ha fondato la societ\u00e0 \"Global Project Development\", specializzata in progettazione e sviluppo architettonico sostenibile per i paesi in boom turistico, con l'obiettivo di rispettare l'ambiente.\nFu ideatore del controverso progetto del quartiere ZEN di Palermo, di cui anni dopo Massimiliano Fuksas proporr\u00e0 la demolizione. Gregotti ha sempre dato la responsabilit\u00e0 del fallimento del progetto dello ZEN al fatto che non fosse mai stato ultimato a causa di infiltrazioni mafiose nella fase di appalto.\n\u00c8 morto a 92 anni il 15 marzo 2020 a Milano, a seguito di una polmonite da COVID-19.\nIl 2 novembre 2020 il suo nome \u00e8 stato iscritto nel Famedio di Milano.\nElementi teorici.\nCome architetto, Gregotti prese le distanze dalle teorie e dai modelli dominanti, ereditati dal movimento moderno, per trovare ispirazione nelle culture locali e regionali. Nei suoi progetti adotta un approccio volto a metterli in relazione con la storia del luogo e non a un'astrazione che mira alla sua riproducibilit\u00e0 in qualsiasi sito.\nGli sono stati attribuiti diversi orientamenti nel suo lavoro. A volte \u00e8 considerato legato ai nuovi razionalisti italiani, come Giorgio Grassi, riferendosi alle tesi di Jane Jacobs, Robert Venturi e Aldo Rossi, che avevano indotto un riorientamento della creazione architettonica in relazione ai dati del sito, questo gi\u00e0 negli anni '60 e '70. L'interesse di questi teorici per la vita urbana e per la pianificazione urbana ha trovato un'eco nei successi dei membri della scuola del Ticino e di Tendenza - nome dato a questo gruppo di architetti storicisti.\nI valori ad esso attribuiti si basano su due principi anti-modernisti: da un lato, il rifiuto della tendenza universalizzante del razionalismo modernista e, dall'altro, il potenziamento delle fonti storiche, l'accoglienza delle tradizioni locali nelle logiche dei progetti e costruzione. Questi aspetti sono visibili sia nei progetti della sua agenzia, sia nella sua densa produzione bibliografica.\nOpere principali.\nIl territorio dell'architettura (1966).\n\u00c8 un classico della letteratura del XX secolo sull'architettura. In esso, Gregotti discute alcune delle principali domande nella pratica architettonica: la complessit\u00e0 dei materiali da costruzione in architettura, il suo rapporto con la storia, la genesi del concetto di razionalit\u00e0 e la delimitazione della \"tradizione dei moderni\", la complessit\u00e0 del concetto di tipologia e geografia come tema centrale che costituisce sia il materiale che il motore delle intenzioni del progetto.\nTenendo conto nelle sue riflessioni delle categorizzazioni tracciate in fenomenologia, strutturalismo e semiologia, Gregotti sviluppa una concezione della pratica architettonica che, dice, non viene praticata \"come [da un] trattato, ma piuttosto come un esercizio\u201d, volto a definire \u201cil campo di competenza e l'articolazione esistente tra le discipline del progetto architettonico\u201d.\nManfredo Tafuri (Progetti e architettura, 1982) ha scritto che il tema principale dell'opera \u00e8 il dialogo tra geografia e segni architettonici, imponendo un cambio di scala implicando una nuova metodologia nella progettazione architettonica, di cui la poetica resta la base.\nLa citt\u00e0 visibile (Torino, 1991).\nCome scrive lo stesso Gregotti nell'introduzione, \"negli ultimi quarant'anni, la trasformazione pi\u00f9 significativa derivante dalla critica positiva della modernit\u00e0 nell'architettura \u00e8 stata il riconoscimento dell'importanza di tener conto del contesto - storico e geografico - nonch\u00e9 di specifici elementi significativi del sito. Il moderno progetto architettonico diventa quindi consapevole della sua stessa natura, un dialogo tra l'esistente e le modifiche che far\u00e0. \" Questo libro cerca quindi risposte ai problemi posti dal progetto urbano e pi\u00f9 in generale dalle trasformazioni che ha subito l'attuale contesto fisico. Tali riflessioni non sono esclusivamente teoriche e sono supportate da esempi di progetti architettonici che riflettono i diversi modi di costruire una nuova citt\u00e0 \"a partire dalla citt\u00e0 stessa e dalla sua storia\". Gregotti \u00e8 guidato dalla convinzione che \u00e8 sempre possibile \"per la cultura della pianificazione urbana e territoriale proporre un nuovo stato di equilibrio\", basato sul \"riordino e chiarezza, che sono gli strumenti pi\u00f9 importanti dell'architettura \"."}
{"id": "752039", "revid": "1926649", "url": "https://it.wikipedia.org/wiki?curid=752039", "title": "Lorenzo Sibilano", "text": "Carriera.\nCresciuto nelle giovanili del , esordisce in Serie A a 19 anni. Dopo una stagione al Crotone, fa ritorno alla squadra del Bari, dove gioca poche partite.\nSi trasferisce poi alla Viterbese, in Serie C1. Dopo una stagione torna ancora al Bari, dove, nel 2004-2005 gioca 40 partite.\nSi trasferisce all'Hellas Verona, restando anche dopo la retrocessione in C dell'anno successivo. In totale colleziona 65 presenze e 3 gol.\nA fine agosto 2009 Sibilano viene ceduto all'Andria, in Prima Divisione, con cui disputa due stagioni.\nAllenatore.\nA luglio 2011 conclude la propria carriera sportiva e, chiamato da Davide Dionigi, diventa suo collaboratore sulla panchina del Taranto, in Prima Divisione. Nel 2012 segue ancora Dionigi, in qualit\u00e0 di vice allenatore della . \nSegue l'allenatore emiliano anche nelle esperienze alla guida della ,del , del , e del ."}
{"id": "752040", "revid": "767487", "url": "https://it.wikipedia.org/wiki?curid=752040", "title": "In &amp; Out", "text": "In &amp; Out \u00e8 un film commedia del 1997 diretto da Frank Oz, \u00e8 interpretata da Kevin Kline, Matt Dillon, Tom Selleck e Joan Cusack. Quest'ultima ha ricevuto una nomination al Premio Oscar come miglior attrice non protagonista.\nIl film \u00e8 stato uno dei pochi tentativi di Hollywood di realizzare un film commedia sugli omosessuali della sua epoca, ed \u00e8 rimasto particolarmente famoso il bacio di 12 secondi tra Kevin Kline e Tom Selleck.\nTrama.\nHoward Brackett \u00e8 un insegnante di letteratura inglese molto amato dai suoi studenti, appassionato di poesia e ammiratore di Barbra Streisand. Ormai prossimo al matrimonio con la sua storica fidanzata e collega insegnante Emily Montgomery, Howard vive un'esistenza tranquilla nella cittadina immaginaria di Greenleaf, nell'Indiana, i cui abitanti attendono con trepidazione l'esito della candidatura al Premio Oscar dell'ex allievo di Howard, Cameron Drake, il quale ha interpretato un film su un soldato omosessuale. Cameron viene premiato proprio con l'Oscar al miglior attore e, durante la cerimonia, dichiara pubblicamente che ha tratto ispirazione per il suo personaggio dal professor Brackett, a cui dedica il premio, il quale \u00e8 gay.\nLa famiglia, gli amici, gli studenti, i colleghi di Emily e di Howard sono sconvolti dalla rivelazione; ma questo non \u00e8 niente in confronto alla reazione di incredulit\u00e0 e indignazione di Howard. Con rabbiosa fermezza, egli rassicura quanti lo conoscono di essere eterosessuale. Dopo la trasmissione televisiva della serata di premiazione, i giornalisti invadono la piccola cittadina, importunando Howard con richieste di interviste. Howard \u00e8 posto sotto l'esame accurato del suo capo, il preside Tom Halliwell, a disagio per l'attenzione che viene rivolta alla scuola.\nI giornalisti lasciano Greenleaf dopo aver scritto la loro storia, tranne uno, il reporter Peter Malloy, che intende rimanere tutta la settimana per poter assistere al matrimonio di Howard con Emily. Howard continua a essere tormentato e costernato dai mutati atteggiamenti di tutti quelli che lo circondano, e decide che deve dormire con Emily per dimostrare la sua eterosessualit\u00e0 (in precedenza i due avevano promesso di arrivare illibati al matrimonio). Howard scopre che non pu\u00f2 farcela a causa delle sue emozioni contrastanti e della preoccupazione di Emily per il suo benessere. Howard parla con Peter, che gli rivela di essere gay e, cercando di dargli consigli utili, racconta la propria esperienza. Howard insiste che non \u00e8 gay, spingendo Peter a baciarlo. Sebbene turbato, Howard reagisce in qualche modo positivamente.\nL'ultima misura di Howard per cercare di ristabilire la sua eterosessualit\u00e0 \u00e8 l'uso di una cassetta audio di auto-aiuto, ma l'operazione fallisce. Durante la cerimonia nuziale, Emily recita il suo voto senza esitazione, ma quando Howard viene sollecitato dal ministro a pronunciarsi, afferma a gran voce di essere gay. Il matrimonio viene annullato e, sebbene Peter sia orgoglioso di Howard, Howard \u00e8 furioso con se stesso per aver ferito Emily.\nHoward viene licenziato dalla scuola per la sua esternazione, ma partecipa alla cerimonia di laurea per sostenere i suoi studenti. Quando uno studente che \u00e8 stato ammesso al college - grazie al duro lavoro di Howard - apprende che egli \u00e8 stato licenziato perch\u00e9 gay, lui ed i suoi compagni di classe si proclamano gay, mostrandogli il loro sostegno. La famiglia di Howard segue l'esempio, cos\u00ec come i suoi amici e tutti i cittadini riuniti.\nAvendo appreso del successivo blitz dei media mentre era a Los Angeles, Cameron vola nella cittadina con la sua ragazza, una supermodella, per sostenere il suo ex insegnante. Sebbene Howard non vinca il premio \"Insegnante dell'anno\", Cameron lo premia donandogli il suo Oscar.\nI genitori di Howard rinnovano i loro voti in chiesa. Howard, Peter e il resto dei cittadini partecipano alla festa. Tra la folla ci sono Emily e Cameron, che sembrano aver iniziato una relazione. Ognuno balla sulle note di \"Macho Man\", canzone del Village People.\nAccoglienza.\nIl film \u00e8 stato ben accolto dalla critica. Le interpretazioni furono ampiamente elogiate, specialmente quelle di Cusack, che infatti si guadagnarono una candidatura all'oscar e Kline.\nIl film ha anche attirato l'attenzione per la rappresentazione dell'omosessualit\u00e0 in una commedia \"mainstream\" che, come scrive Rita Kempley Howe in The Washington Post , \"riesce a sfoggiare e sfuggire allo stereotipo gay\". I critici hanno anche notato il trattamento generalmente asessuale dell'omosessualit\u00e0: Janet Maslin ha commentato nel New York Times che il film non \u00e8 stato fatto \"per associare l'omosessualit\u00e0 al sesso reale\", mentre altre recensioni hanno evidenziato che \"finalmente viene discussa la gente gay fuori dalla camera da letto e nel negozio di dischi\".\nNonostante le recensioni generalmente positive, molti critici ritengono che il finale sia debole e non all'altezza del resto del film.\nIl film ha avuto successo al botteghino, incassando $ 15.019.821 nel primo weekend di programmazione e $ 63.856.929 in totale."}
{"id": "752042", "revid": "36426", "url": "https://it.wikipedia.org/wiki?curid=752042", "title": "V\u00e1gar", "text": "V\u00e1gar (o V\u00e1goy) \u00e8 una delle 18 isole delle Isole F\u00e6r \u00d8er e la pi\u00f9 occidentale delle cosiddette \"grandi isole\". Ha un'estensione di 176,4\u00a0km\u00b2, la terza dell'arcipelago, alle spalle di Streymoy e Eysturoy. Al 2016 contava 3.140 abitanti.\nLa forma dell'isola \u00e8 molto particolare, in quanto assomiglia alla testa di un cane: il fiordo S\u00f8rv\u00e1gsfj\u00f8r\u00f0ur \u00e8 la bocca e il lago Fjallavatn \u00e8 l'occhio.\nStoria e turismo.\nV\u00e1gar \u00e8 il primo porto di scalo per molti viaggiatori stranieri che arrivano nelle Isole F\u00e6r \u00d8er, e qui ha sede l'unico aeroporto dell'arcipelago, l'Aeroporto di V\u00e1gar. Durante la seconda guerra mondiale era stato costruito un campo di aviazione dagli inglesi, i quali occupavano pacificamente le isole. Dopo la guerra rest\u00f2 in disuso per circa vent'anni, ma dopo fu rimesso in servizio, allargato e modernizzato come richiesto. Da qui transitano circa 170\u00a0000 passeggeri all'anno. Dei numer\u00ec cos\u00ec grandi rispetto agli standard faroesi sottoposero i mezzi di trasporto ad uno sforzo considerevole, cos\u00ec oggi un tunnel stradale sottomarino (V\u00e1gatunnilin) di 5\u00a0km di lunghezza collega V\u00e1gar con le due pi\u00f9 grandi isole delle Isole F\u00e6r \u00d8er e quindi con la capitale T\u00f3rshavn.\nSu V\u00e1gar vi sono eccellenti attrazioni turistiche: qui si trovano i due pi\u00f9 grandi laghi del paese - S\u00f8rv\u00e1gsvatn e Fjallavatn - e durante l'estate gli enti turistici organizzano escursioni turistiche.\nVillaggi.\nA V\u00e1gar sono presenti due comuni, con una decina di villaggi.\nIl comune di Vagar comprende i villaggi (un tempo anch'essi comuni) di Mi\u00f0v\u00e1gur e Sandav\u00e1gur.\nIl villaggio pi\u00f9 grande \u00e8 Mi\u00f0v\u00e1gur, che ha 1025 abitanti (2003). \u00c8 al centro dell'isola e cos\u00ec \u00e8 diventato un centro importante, con una stazione di polizia, guardia medica e parrocchia. \u00c8 anche un villaggio storico e qui stava Beinta Broberg, la moglie di un prete che era soprannominata \u201cBeinta la malvagia\u201d. J\u00f8rgen-Frantz Jacobsen narr\u00f2 la storia della sua vita nel suo famoso racconto \u201cBarbara\u201d, che nel 1997 Niels Malmros fece diventare un film. La fattoria K\u00e1lval\u00ed\u00f0 al nord \u00e8 la pi\u00f9 antica casa del villaggio. Attualmente, al 2009, \u00e8 il museo del villaggio.\nAd est di Mi\u00f0v\u00e1gur vi \u00e8 Sandav\u00e1gur, che ha una popolazione di 716 unit\u00e0 (2003). Anche questo \u00e8 un villaggio storico. Qui aveva sede il \"law speaker\" delle Isole F\u00e6r \u00d8er sino al 1816, quando l'ufficio fu abolito e le isole divennero un distretto amministrativo danese. Il sacerdote V. U. Hammershaimb, nato a Sandav\u00e1gur nel 1819 e considerato il padre della Lingua faroese, era il figlio dell'ultimo \"law speaker\". Una pietra runica datata intorno al 1200 fu trovata qui nel 1917 ed \u00e8 adesso custodita nella chiesa di Sandav\u00e1gur.\nIl secondo comune dell'isola \u00e8 S\u00f8rv\u00e1gur, che \u00e8 nella parte occidentale dell'isola, vicino all'aeroporto, e conta 980 abitanti (2003). Durante la seconda guerra mondiale, quando fu costruito il campo di aviazione fra il 1942 ed il 1944, vivevano a S\u00f8rv\u00e1gur 5.000 soldati inglesi, ma adesso del loro campo a sud del villaggio rimangono poche tracce. Tindh\u00f3lmur, G\u00e1sh\u00f3lmur ed i due \u201cdrangar\u201d (sorta di scogli) appartengono al villaggio. Dal villaggio si gode di un'ottima vista di questi.\nV\u00e1gar ha due altri antichi villaggi: B\u00f8ur, che sta 4\u00a0km ad ovest di S\u00f8rv\u00e1gur ed ha 69 abitanti (2003), e G\u00e1sadalur, che \u00e8 il pi\u00f9 lontano ad ovest sul fiordo di Mykines ed ha appena 16 abitanti (2003). Molte persone se ne sono andate da questo villaggio, ma adesso c'\u00e8 un tunnel stradale dentro la montagna a collegarlo e si spera che il villaggio possa crescere ancora.\nNel 1921 sorse a V\u00e1gar un nuovo villaggio, Vatnsoyrar, che ora ha 41 abitanti. Fu fondato da tre uomini, ad ognuno dei quali era stato dato un appezzamento di terra da coltivare e per stabilirsi qui con la propria famiglia."}
{"id": "752045", "revid": "1745361", "url": "https://it.wikipedia.org/wiki?curid=752045", "title": "Forbante (figlio di Triopa)", "text": "Forb\u00e0nte () \u00e8 un personaggio della mitologia greca. Eroe dell'isola di Rodi.\nGenealogia.\nFiglio di Triopa e di Hiscilla (figlia di Mirmidone) (od Orisinome figlia dei mirmidoni). Fu padre di Pellene, eponimo della citt\u00e0 di Pellene.\nMitologia.\nQuando il popolo dell'isola di Rodi fu vittima di una piaga composta da masse di serpenti, un oracolo profetizz\u00f2 di chiamare un uomo chiamato Forbante che, una volta coinvolto purific\u00f2 l'isola dei serpenti e in segno di gratitudine fu venerato come un eroe.\nDopo la sua morte, Apollo lo colloc\u00f2 nella costellazione del Serpentario.\nSecondo Omero, Forbante era pi\u00f9 attraente di Apollo.\nIl fatto viene citato nell'opera \"Astronomica\" di Igino:"}
{"id": "752046", "revid": "110157", "url": "https://it.wikipedia.org/wiki?curid=752046", "title": "Frammersbach", "text": "Frammersbach \u00e8 una Marktgemeinde (= comune con diritto di mercato) situato nella Bassa Franconia, nel circondario di Main-Spessart.\nGeografia fisica.\nFrammersbach si trova tra W\u00fcrzburg ed Aschaffenburg nel Parco Naturale dello Spessart. L'ex \"paese dei carrettieri\" \u00e8 una delle colonizzazioni pi\u00f9 vecchie dello Spessart, la foresta di latifoglie e mista pi\u00f9 grande in Germania. Il capoluogo comprende Herbertshain(= Bosco di Erberto), la Hofreith(= Villa di Corte), Schwartel(= Valnera) e l'\u00f6liges Ende(= Finale di Oliveto).\nFrazioni.\nHabichsthal (= Valle dell'astore; dal 1975, prima era un comune indipendente).\nStoria.\nOriginariamente Frammersbach era parte dell'arcivescovato di Magonza, dal 1814 della Baviera. Il suo fonte storico pi\u00f9 importante \u00e8 il Sechserbuch rielaborato da Rainer Leng. Il libro presenta nelle sue 304 pagine l'attivit\u00e0 dei agrimensori nello Spessart alla svolta tra medioevo ed et\u00e0 moderna, incluse le decisioni del tribunale del villaggio dal 1572 al 1764.\nStemma.\nNello stemma comunale sono raffigurati un carrettiere, la ruota di Magonza e le fasce della contea di Rieneck.\nInfrastrutture e trasporti.\nL'aeroporto pi\u00f9 vicino \u00e8 quello di Francoforte, distante circa 80\u00a0km."}
{"id": "752047", "revid": "767487", "url": "https://it.wikipedia.org/wiki?curid=752047", "title": "L'immagine allo specchio", "text": "L'immagine allo specchio (\"Ansikte mot ansikte\") \u00e8 un film del 1976 diretto da Ingmar Bergman.\nIl film \u00e8 stato presentato fuori concorso al 29\u00ba Festival di Cannes.\nTrama.\nLa dottoressa Jenny Isaksson \u00e8 l'assistente di una clinica psichiatrica e si trova sola in citt\u00e0 perch\u00e9 il marito Erik \u00e8 a Chicago per un congresso e la figlia di quattordici anni \u00e8 in campeggio. Lei \u00e8 ospite dei nonni in attesa di andare ad abitare nella sua nuova casa ancora in allestimento. Dalla casa vuota telefona alla nonna e, prima di rincasare passa dall'ospedale a far visita a una paziente. Intanto a una festa data dalla moglie del primario, Jenny comincia a provare un forte distacco da quanto la circonda e trova conforto solamente in compagnia di Tomas, un ginecologo divorziato con il quale si reca a cena dopo aver telefonato al suo amante per rimandare il previsto appuntamento.\nRitornata nella casa vuota trova Maria, la paziente dell'ospedale psichiatrico, ma presto si rende conto che si tratta di una trappola perch\u00e9 insieme a lei ci sono anche due uomini, uno dei quali cerca di usarle violenza. Turbata ritorna a casa di Tomas dove si lascia andare a una crisi isterica. Ritorna a casa della nonna e qui tenta di uccidersi con i barbiturici.\nJenny sogna che la nonna le legge una favola e lei prova orrore per i vecchi e la vecchiaia mentre una voce fuori campo dice: \u00ab Non abbiamo paura degli orrori che conosciamo. Sono quelli che non conosciamo che ci spaventano \u00bb..\nRisvegliatasi in un letto d'ospedale vede Tomas che \u00e8 andato a trovarla. Seguono altri sogni e quando si risveglia confida a Tomas tutte le sue angosce, i suoi traumi giovanili e i suoi problemi. Tomas parte per la Giamaica e Jenny, ormai guarita, ritorna a casa dei nonni dove assiste commossa all'affetto con cui la nonna accudisce il nonno morente: \u00ab Li vidi avvicinarsi al momento misterioso e terrificante in cui avrebbero dovuto lasciarsi. Vidi la loro tenerezza, la loro dignit\u00e0. E tutto a un tratto capii che l'amore abbraccia tutto. Anche la morte \u00bb.\nJenny riprende con acquistata serenit\u00e0 il lavoro in ospedale mentre il film termina con una didascalia che informa che Jenny dar\u00e0 le dimissioni, divorzier\u00e0 dal marito e andr\u00e0 a fare la ricercatrice negli Stati Uniti.\nAnalisi.\nNe \"L'immagine allo specchio\" si ritrovano i maggiori temi di Bergman, con un perfetto uso dei primi piani che d\u00e0 la possibilit\u00e0 a un'attrice eccezionale come la Ulmann di lasciarsi scrutare fino all'interno. Di eccezionale qualit\u00e0 \u00e8 il soliloquio della protagonista quando, parlando con Tomas, riesce a esternare i suoi terrori infantili assumendo di volta in volta l'espressione e quasi la sembianza fisica della madre o della nonna.\nOttima risulta anche l'interpretazione degli altri attori, come quella di Gunnar Bj\u00f6rnstrand nella figura del nonno che, come scrive Nazareno Taddei, \u00ab incide profondamente con i suoi silenzi e con la sua immobilit\u00e0 a dare significati non solo al personaggio, bens\u00ec all'intero film \u00bb o quella di Erland Josephson nei panni di Tomas Jacobi che \u00ab \u00e8 il pi\u00f9 ambiguo degli uomini e, anche tra i personaggi del film, il pi\u00f9 simile a Bergman: Erland Josephson lo interpreta con mansueta perfidia \u00bb.\nAl film viene assegnata un'interpretazione psicoanalitica che \u00ab \u00e8 un condensato di un'analisi con tanto di paziente, medico, strumenti (i sogni), avvio alla guarigione, risanamento \u00bb."}
{"id": "752052", "revid": "33277", "url": "https://it.wikipedia.org/wiki?curid=752052", "title": "Giovanni Giannettino Doria", "text": ""}
{"id": "752053", "revid": "31886", "url": "https://it.wikipedia.org/wiki?curid=752053", "title": "Elefantentreffen", "text": "L'Elefantentreffen, in Italia anche conosciuto come Raduno degli Elefanti, \u00e8 un celebre motoraduno invernale che, dal 1956, si svolge alla fine del mese di gennaio, per una durata di tre giorni, in localit\u00e0 site nell'Europa centrale (Germania, Austria).\nLa prima edizione nacque come raduno delle motociclette \"Z\u00fcndapp -KS-601-Gespanne\", le moto militari utilizzate dall'esercito tedesco durante la seconda guerra mondiale e soprannominate appunto \"Elefanten\". La manifestazione ebbe inizio da un gruppo di amici che intendeva promuovere un raduno annuale di sidecar Zundapp, ma con il passare del tempo il motoraduno divenne un vero e proprio punto di riferimento per gli appassionati prima di sidecar e poi di moto in genere.\nNegli ultimi anni, dal 1989, il luogo di ritrovo \u00e8 fissato in Germania, precisamente nella foresta di Loh Thurmansbang-Solla, ad una sessantina di chilometri da Passavia.\nIn passato, luogo del raduno sono stati il circuito del N\u00fcrburgring e quello di Salisburgo. Queste riunioni in citt\u00e0 sono state eliminate a causa dell'altissimo numero di partecipanti ed al conseguente disagio creato. \nLe temperature molto rigide, quasi sempre di molto sotto lo zero, la neve e le precipitazioni ne fanno una meta difficile da raggiungere in motocicletta o sidecar, particolarit\u00e0 che accresce il valore dell'impresa da parte dei frequentatori, aumentata anche dal fatto che l'organizzazione non prevede alberghi o camere attrezzate, ma solamente posti tenda.\nIl posto finale si raggiunge tramite diverse stradine ed \u00e8 situato in una vallata chiusa su tutti i lati (presumibilmente potrebbe essere stata una cava in quanto il fondo della valle \u00e8 un grande piazzale in cui si trova una fontana, rigorosamente ghiacciata). Nella zona esistono solo piccole frazioni servite da alcuni negozi di alimentari.\nIl numero di motociclisti \u00e8 sempre molto elevato, sull'ordine dei tre/quattromila persone, tutti in tenda o in capanne di tende e legno con stufa interna. Queste ultime sistemazioni sono per lo pi\u00f9 di gruppi ben organizzati che rimangono in zona anche tutta la settimana. Il luogo di provenienza \u00e8 da tutta Europa ed anche dai paesi baltici e dell'Est. \nLa birra scorre a fiumi, ma non ci sono intemperanze. \nL'organizzazione fa pagare un biglietto di ingresso e dona una medaglia ricordo, inoltre fornisce, a pagamento, balle di paglia e fascine di legna ai partecipanti.\nIl raduno si svolge solitamente l'ultimo fine settimana di gennaio e da tutta Europa partono diverse pattuglie di motociclisti in tenuta invernale estrema. Sfidando i ghiacci, il freddo e il gelo si avvicinano al raduno, condividendo poi momenti indimenticabili e infine campeggiando insieme."}
{"id": "752054", "revid": "33277", "url": "https://it.wikipedia.org/wiki?curid=752054", "title": "Giannettino Doria", "text": ""}
{"id": "752057", "revid": "767487", "url": "https://it.wikipedia.org/wiki?curid=752057", "title": "Pasqualino Settebellezze", "text": "Pasqualino Settebellezze \u00e8 un film di Lina Wertm\u00fcller del 1975.\nLa pellicola fu candidata a quattro Premi Oscar nel 1977: migliore regia, miglior film in lingua straniera, miglior attore protagonista e migliore sceneggiatura originale; la Wertm\u00fcller fu la prima donna ad essere candidata all'Oscar come miglior regista.\nTrama.\nNapoli, anni trenta. Pasqualino Frafuso \u00e8 un guappo, unico maschio di una famiglia composta da sette donne (da qui il soprannome \"Settebellezze\", che per\u00f2 lo stesso afferma derivare dal fatto che nessuno si capaciti di come uno brutto come lui abbia tanto successo con le donne), che tenta di farsi largo nella societ\u00e0 aspirando all'onore e al rispetto.\nLa maggiore delle sorelle, Concettina, ingannata dal fidanzato Totonno \"Diciotto carati\" con improbabili promesse di matrimonio, finisce a lavorare in un postribolo: Pasqualino affronta lo sfruttatore, ma di fronte ad un folto pubblico di prostitute viene umiliato; non gli resta quindi che compiere un delitto d'onore: intrufolatosi a casa di Totonno, lo minaccia con la pistola e accidentalmente gli spara uccidendolo. Il delitto non pu\u00f2 essere quindi considerato d'onore, in quanto la vittima era disarmata: disperato per il timore di finire in prigione, Pasqualino chiede aiuto a Don Raffaele, che gli consiglia di disfarsi del cadavere. Pasqualino, seppur maldestramente, fa a pezzi il cadavere di Totonno e ne nasconde gli arti in diverse valigie che spedir\u00e0 in destinazioni diverse, convinto che in questo modo non verr\u00e0 mai scoperto.\nL'uomo viene per\u00f2 immediatamente arrestato e a nulla vale il movente d'onore, cos\u00ec viene condannato per omicidio: soprannominato \"il mostro di Napoli\", Pasqualino evita la condanna a morte avvalendosi dell'infermit\u00e0 mentale, venendo comunque condannato a dodici anni da scontare nel manicomio criminale di Aversa. La madre e le sorelle, nel frattempo, pur di sopravvivere e pagare l'avvocato procurato da Don Raffaele, intraprendono la via della prostituzione.\nNel 1940, tuttavia, dopo lo scoppio della seconda guerra mondiale, il regime fascista offre a Pasqualino la possibilit\u00e0 di scontare la pena arruolandosi nella spedizione in Russia: attaccato alla sua filosofia del \"tirare a camp\u00e0\", l'uomo accetta e riesce a disertare. Nella fuga conosce un altro soldato, Francesco, anche lui disertore; quest'ultimo nutre un profondo disprezzo per il regime instaurato da Mussolini ed \u00e8 pentito di aver prestato il suo assenso alla proposta di arruolamento.\nI due giungono in Germania ma vengono catturati dai nazisti e successivamente imprigionati in un campo di concentramento comandato da una grassa e sadica comandante; nel lager Pasqualino e Francesco conoscono Pedro, un anarchico spagnolo che ha fallito diversi attentati nei confronti di Hitler e Mussolini. Per salvare la pelle Pasqualino fa la corte alla comandante, che accetta le sue avances e lo costringe ad avere pi\u00f9 volte degli squallidi rapporti sessuali resi ancor pi\u00f9 ardui dalla debolezza dell'uomo dovuta alle continue privazioni della prigionia. Per metterlo alla prova la nazista lo nomina kap\u00f2 e un giorno lo costringe a scegliere sei detenuti da mandare a morte: Francesco si dimostra subito contrario al \"ricatto schifosissimo\" e cerca di convincere Pasqualino a rifiutarlo, ma quest'ultimo \u00e8 terrorizzato dall'idea di morire in quell'inferno e decide di proseguire.\nIl giorno dopo si tiene un appello nella piazza del Lager: Pasqualino pronuncia i nomi delle persone da lui scelte per la fucilazione ma in quel momento Pedro, stanco della brutalit\u00e0 dei nazisti, si ribella e inizia ad insultarli. Inseguito dalle guardie, l'anarchico fugge nella latrina e tenta di scappare gettandosi in un fosso di feci liquide ma le guardie lo raggiungono e fanno fuoco, uccidendolo apparentemente. Dinanzi all'uccisione a sangue freddo dell'internato, Francesco decide di seguirne l'esempio e inizia ad urlare insulti alle guardie e alla comandante, venendo puntualmente picchiato dagli altri kap\u00f2. Inutili sono i tentativi di Pasqualino di salvarlo: quest'ultimo viene costretto dalla stessa comandante ad ucciderlo, pena la morte. Per la prima volta nella sua vita Pasqualino mostra dei dubbi verso la sua filosofia di sopravvivenza, ma Francesco gli chiede personalmente di ucciderlo in quanto stanco delle torture e del dolore vissuto nel lager. Disperato, Pasqualino uccide Francesco sparandogli un colpo in testa mentre i sei detenuti vengono fucilati dalle guardie subito dopo.\nTerminata la guerra e tornato in una Napoli devastata dalle bombe, Pasqualino ritrova le donne della sua famiglia e la giovane fidanzata, costrette a prostituirsi con gli Alleati, che lo accolgono amorevolmente. Pasqualino \u00e8 ormai un uomo cambiato, profondamente scosso dagli eventi di cui \u00e8 stato protagonista, e che si vergogna profondamente del fatto che la sua volont\u00e0 di sopravvivere abbia portato alla morte degli innocenti tra cui i suoi cari amici. La madre cerca di rincuorarlo: \u00abIl passato \u00e8 passato, non pensarci pi\u00f9 a queste miserie! Tu sei vivo!\u00bb. Pasqualino osserva la sua immagine nello specchio, che non riflette pi\u00f9 il volto di un guappo pavoneggiante e attaccato alla dignit\u00e0 ma di un uomo sconfitto, umiliato e ferito; pur conscio della sua condizione, replica: \u00abS\u00ec... sono vivo\u00bb.\nCritica.\nIl film ebbe un grandissimo successo di pubblico anche negli Stati Uniti con il titolo \"Seven Beauties\", tanto da concorrere all'Oscar in quattro categorie diverse."}
{"id": "752058", "revid": "72563", "url": "https://it.wikipedia.org/wiki?curid=752058", "title": "Harold II d'Inghilterra", "text": ""}
{"id": "752061", "revid": "1543377", "url": "https://it.wikipedia.org/wiki?curid=752061", "title": "Tragulus napu", "text": "Il tragulo maggiore (\"Tragulus napu\" ), noto anche con il nome malese di napu o come tragulo della Malesia maggiore, \u00e8 una specie di artiodattilo della famiglia dei Tragulidi. \u00c8 diffuso a Sumatra, nel Borneo, in altre isole malesi e indonesiane minori, nelle regioni meridionali di Myanmar e Thailandia e nella Penisola Malese. Nel 2008 \u00e8 stato riscoperto anche su un'isola nei pressi di Singapore, Paese dal quale si riteneva scomparso da tempo. Voci che indicano la sua presenza altrove sono probabilmente inesatte. Abita nelle foreste umide di pianura, sia tropicali che subtropicali.\nIn greco \"Tragos\" significa \u00abcapra\u00bb, mentre il suffisso latino \"\u2013ulus\" vuol dire \u00abminuscolo\u00bb. \"Napu\" \u00e8 il nome con cui questa specie \u00e8 nota tra i locali. Sebbene talvolta, come tutti gli altri traguli, venga chiamato anche \u00abcervo-topo\u00bb, questo appellativo si riferisce alle sue piccole dimensioni e non a una parentela con i cervi veri e propri. Viene detto \u00abmaggiore\u00bb perch\u00e9 \u00e8 pi\u00f9 grande di altre specie del genere \"Tragulus\".\nDescrizione.\nSebbene sia molto piccolo per essere un ungulato, il tragulo maggiore \u00e8 uno dei membri pi\u00f9 grandi del suo genere, rivaleggiando in dimensioni soltanto con il tragulo di Williamson. Pesa 5-8\u00a0kg, misura 70-75\u00a0cm di lunghezza, ha una coda di 8-10\u00a0cm ed \u00e8 alto 30-35\u00a0cm al garrese. Ha una piccola testa di forma triangolare con un piccolo naso nero appuntito e grandi occhi. Le sue lunghe zampe sono sottili come una matita e quelle posteriori sono visibilmente pi\u00f9 lunghe di quelle anteriori. Il corpo \u00e8 rotondeggiante. Sulla parte superiore del corpo il mantello varia dal grigio-fulvo all'arancio-fulvo. Sui fianchi, invece, \u00e8 pi\u00f9 chiaro, ma si fa pi\u00f9 scuro lungo la linea mediana del dorso; sulla parte inferiore, specialmente su collo, ventre, petto e mento, \u00e8 bianco. Il maschio non possiede n\u00e9 corna n\u00e9 palchi, ma ha due piccole \u00abzanne\u00bb - canini allungati che spuntano dalla mandibola superiore.\nDistribuzione e habitat.\nIl tragulo maggiore vive a Sumatra, nel Borneo, in altre isole malesi e indonesiane minori, nelle regioni meridionali di Myanmar e Thailandia e nella Penisola Malese. Abita nei pressi dell'acqua, in foreste tropicali e nelle paludi di mangrovie. Pur essendo terrestre, trascorre molto tempo in regioni umide e paludose. Ritenuti estinti a livello regionale a Singapore, sono stati riscoperti su un'isola al largo di Singapore nel 2008. I rapporti sulla sua presenza altrove sono probabilmente errati.\nTassonomia.\nA causa dell'esteso areale che occupa, in gran parte insulare, gli studiosi attualmente riconoscono venti sottospecie di tragulo maggiore:\nBiologia.\nHa abitudini solitarie e notturne. Per spostarsi nel fitto sottobosco delle foreste in cui vive utilizza piccoli sentieri. Quando il maschio \u00e8 pronto ad accoppiarsi, strofina una grossa ghiandola posta sulla mascella inferiore contro la femmina, per verificare se anche lei \u00e8 pronta all'accoppiamento. Se non lo \u00e8 ancora, essa risponde alle \"avances\" del maschio fuggendo via. Il maschio \u00e8 molto territoriale e marca i confini del proprio territorio con feci, urina e secrezioni della ghiandola intermandibolare posta sotto il mento. Quando \u00e8 irritato, colpisce il suolo con gli zoccoli fino a quattro volte al secondo. \u00c8 un animale piuttosto fiducioso, ma delicato. Si nutre di frutti caduti, piante acquatiche, germogli, foglie, arbusti ed erba.\nRiproduzione.\nIl tragulo maggiore si riproduce in ogni periodo dell'anno. La femmina trascorre in gravidanza la maggior parte della sua vita adulta. Solitamente partorisce un unico piccolo per volta, dopo una gestazione di 152-155 giorni. I piccoli sono ben sviluppati e sono in grado di alzarsi in piedi immediatamente; dopo solo 30 minuti dalla nascita sono pienamente attivi. Mentre poppano, stanno in piedi reggendosi su tre zampe. Sia i maschi che le femmine divengono maturi a 4 mesi e mezzo di et\u00e0 e possono vivere fino a 14 anni.\nConservazione.\nIl tragulo maggiore costituisce una fonte di cibo per i locali, ma potrebbe diventare un ottimo animale da compagnia, poich\u00e9 \u00e8 facilmente addomesticabile.\nLe maggiori fonti di rischio per la sua sopravvivenza sono la caccia e la perdita dell'habitat, poich\u00e9 le zone in cui vive sono colpite da uno dei maggiori tassi di deforestazione del pianeta."}
{"id": "752065", "revid": "287204", "url": "https://it.wikipedia.org/wiki?curid=752065", "title": "Spessart", "text": "Spessart \u00e8 una zona collinosa della Germania situata fra la Baviera nord-occidentale e la parte meridionale dell'Assia.\n\u00c8 delimitato su tre lati dal Meno o da suoi affluenti, le principali citt\u00e0 situate nei pressi dell'area sono Aschaffenburg e W\u00fcrzburg.\nIl punto pi\u00f9 elevato \u00e8 il Geiersberg (586\u00a0m s.l.m.)."}
{"id": "752067", "revid": "438678", "url": "https://it.wikipedia.org/wiki?curid=752067", "title": "Silkwood", "text": "Silkwood \u00e8 un film del 1983 diretto da Mike Nichols, con Meryl Streep, Kurt Russell e Cher, tratto dalla storia vera di Karen Gay Silkwood, attivista sindacale americana morta nel 1974.\nTrama.\nKaren Silkwood lavora come operaia all'impianto di produzione di combustibile nucleare Cimarron Fuel Fabrication Site, di propriet\u00e0 della Kerr-McGee, vicino Crescent, in Oklahoma.\nNella fabbrica ci sono varie linee di produzione riguardanti la lavorazione di uranio e plutonio grezzi e semilavorati, fino alla produzione delle barre di combustibile per le centrali nucleari: un'attivit\u00e0 che comporta il pericolo costante di esposizioni alle radiazioni. Divide la casa con due: il fidanzato Drew Stephens e l'amica Dolly Pelliker. Karen, per colpa di un passato a base di alcol e droga, si \u00e8 separata dal marito che vive lontano e ha la custodia dei tre figli.\nDopo lo shock di una prima contaminazione, grazie all'attivismo sindacale trova una nuova ragione di vita. Inizia quindi una ricerca caparbia sulle condizioni di sicurezza nell'azienda in cui lavora e scopre alcune anomalie nella gestione dell'impianto. Si trova ad avere contro i suoi stessi colleghi, del tutto ignari circa gli effetti dell'esposizione massiccia al plutonio, ma soprattutto timorosi di rimanere senza lavoro.\nKaren rimane pi\u00f9 volte contaminata in maniera misteriosa e tracce di radioattivit\u00e0 vengono trovate anche nella sua abitazione. La dirigenza dell'impianto si offre di aiutarla, a patto di un impegno formale a non rivelare nulla che riguardi l'attivit\u00e0 dell'impianto. Lei rifiuta e continua la sua lotta, decisa a mostrare a un giornalista contattato dal sindacato le prove raccolte: purtroppo muore in un misterioso incidente di auto la sera in cui l'avrebbe dovuto incontrare."}
{"id": "752071", "revid": "78273", "url": "https://it.wikipedia.org/wiki?curid=752071", "title": "Boyz n the Hood", "text": ""}
{"id": "752073", "revid": "72563", "url": "https://it.wikipedia.org/wiki?curid=752073", "title": "Aroldo II di Inghilterra", "text": ""}
{"id": "752074", "revid": "585241", "url": "https://it.wikipedia.org/wiki?curid=752074", "title": "Quarto uomo", "text": ""}
{"id": "752075", "revid": "125801722", "url": "https://it.wikipedia.org/wiki?curid=752075", "title": "Giuseppe Garibaldi (incrociatore 1936)", "text": "Il Giuseppe Garibaldi fu un incrociatore leggero della Regia Marina, seconda e ultima unit\u00e0 della classe Duca degli Abruzzi. Fu varato dai cantieri Riuniti dell'Adriatico nell'aprile 1936.\nDopo aver partecipato all'occupazione dell'Albania nell'aprile 1939, fu assegnato alla 1\u00aa Squadra delle forze da battaglia italiane e fu cos\u00ec presente ai primi scontri navali contro la Royal Navy nel mar Mediterraneo durante la seconda guerra mondiale, senza cogliere particolari successi. Sopravvisse indenne alla notte di Taranto e, a fine marzo, fu tra le navi italiane coinvolte nella battaglia di Capo Matapan (30-31 marzo 1941), pur rimanendo al margine dell'azione principale. Colpito nel luglio 1941 dal siluro di un sommergibile britannico, fu rimesso in efficienza a fine anno e fu schierato in diverse operazioni di scorta ai convogli diretti al fronte nordafricano; serv\u00ec anche in turni di difesa del traffico navale nelle acque greche. Tornato in acque italiane all'inizio del 1943, in maggio fu spostato a Genova per sfuggire ai crescenti bombardamenti aerei anglo-statunitensi; qui fu colto l'8 settembre 1943 dall'annuncio dell'armistizio tra l'Italia e gli Alleati. L'incrociatore salp\u00f2 quindi con la squadra centrata sulla nave da battaglia , usc\u00ec indenne dagli attacchi aerei tedeschi che distrussero la grande unit\u00e0 e si consegn\u00f2 agli Alleati a Malta; durante il successivo periodo di cobelligeranza tra l'Italia e gli Alleati il \"Garibaldi\" conobbe solo una modesta operativit\u00e0, servendo anche come trasporto veloce. \nIl trattato di pace di Parigi del 1947 conferm\u00f2 alla neonata Marina Militare il possesso di alcune delle unit\u00e0 ex regie, tra le quali il \"Giuseppe Garibaldi\". L'incrociatore fu modificato pi\u00f9 volte e, nel corso degli anni cinquanta, ne fu decisa la conversione a incrociatore missilistico: il lungo e complicato processo di trasformazione fu concluso nel 1961 a La Spezia, non senza critiche. Il \"Garibaldi\" divenne cos\u00ec il primo incrociatore lanciamissili a entrare in servizio nella Marina italiana e in una marina militare europea, ma nel decennio seguente svolse soprattutto funzioni di addestramento e rappresentanza. Posto in disarmo nel 1971 per tagli al bilancio della Marina, fu seriamente valutata l'ipotesi di farne una nave museo; fu, infine, radiato dal servizio quattro anni dopo e avviato alla demolizione nel 1978.\nCaratteristiche.\nProtezione e propulsione.\nL'unit\u00e0 faceva parte della classe Duca degli Abruzzi, ultima serie degli incrociatori leggeri del tipo \"Condottieri\". Le navi di questa classe presentavano un perfetto equilibrio fra protezione, velocit\u00e0, tenuta di mare e armamento, grazie all'esperienza acquisita dalla realizzazione delle precedenti classi; i miglioramenti introdotti richiesero un aumento del dislocamento, che per queste unit\u00e0 super\u00f2 le tonnellate in carico normale e le tonnellate a pieno carico di combattimento, e un incremento di dimensioni: la lunghezza fuori tutto raggiungeva i 187 metri come nei precedenti classe Duca d'Aosta, ma nei Duca degli Abruzzi lo scafo presentava una larghezza maggiore di circa un metro e mezzo (17,5 metri contro 19 metri).\nParticolare cura era stata posta nello studio della corazzatura. La protezione verticale era costituita da tre paratie, di cui la prima di 30\u00a0mm di acciaio al nichelcromo, la seconda di 100\u00a0mm di acciaio cementato che poggiava su un cuscino di legno con funzione ammortizzante, e una terza paratia di 12\u00a0mm con funzione di paraschegge. La protezione orizzontale era costituita da 40\u00a0mm per il ponte di batteria, mentre lo schema di protezione vede indicati anche 10-15\u00a0mm di acciaio del ponte di coperta (90\u00a0mm al basamento dei fumaioli); corazze curve dello spessore di 100\u00a0mm proteggevano i pozzi delle torri principali. La corazzatura raggiungeva un peso totale di circa tonnellate, pari al 23% del dislocamento della nave: un valore quasi pari a quello degli incrociatori pesanti classe Zara, il che rendeva i Duca d'Aosta pi\u00f9 che adatti ad azioni di squadra con la flotta da battaglia.\nLa sovrastruttura presentava i due fumaioli ravvicinati e due catapulte, una per lato, che permettevano di imbarcare da due fino a quattro idrovolanti da ricognizione marittima IMAM Ro.43, biplani biposto a galleggiante centrale e ali ripiegabili capaci di raggiungere circa i 300\u00a0km/h e con circa chilometri di autonomia.\nL'aumento delle dimensioni e del dislocamento richiese un aumento della potenza dell'apparato motore, basato su motori a vapore con due turbine tipo Belluzzo/Parsons alimentate dal vapore di otto caldaie a tubi d'acqua del tipo Yarrow/Regia Marina, con due caldaie in pi\u00f9 rispetto alle precedenti realizzazioni della serie \"Condottieri\". In queste caldaie, alimentate a nafta, l'acqua fluiva attraverso tubi riscaldati esternamente dai gas di combustione, una configurazione che sfruttava il calore sprigionato dai bruciatori, dalle pareti della caldaia e dai gas di scarico. L'apparato motore forniva una potenza massima di cavalli vapore e consentiva alla nave di raggiungere la velocit\u00e0 massima di 33-34 nodi; alle prove il \"Garibaldi\" arriv\u00f2 a toccare i 34,78 nodi, ma soltanto a poco pi\u00f9 di t di dislocamento (circa 500 in meno rispetto a quello standard e rispetto al pieno carico). Le navi potevano imbarcare oltre tonnellate di nafta, che davano un'autonomia di miglia alla velocit\u00e0 di 13 nodi e di miglia a 31 nodi.\nArmamento.\nL'armamento principale era costituito da dieci cannoni da 152/55 Ansaldo Mod. 1934, a culle indipendenti e caricamento semi-automatico, installati in quattro torri: una binata sovrapposta a una tripla sul castello di prua e similmente una binata sovrapposta a una tripla a poppa.\nL'armamento antiaereo principale era costituito da otto cannoni da 100/47\u00a0mm OTO in quattro complessi scudati, utili anche in compiti antinave, ma che con l'aumento della velocit\u00e0 dei velivoli e con le nuove forme di attacco in picchiata si mostrarono insufficienti alla difesa aerea e rivelarono una certa utilit\u00e0 solo nel tiro di sbarramento; per ovviare a tali inconvenienti fu approntato un complesso singolo modello 90/50\u00a0mm A-1938 con affusto stabilizzato, che avrebbe dovuto armare anche la futura classe Costanzo Ciano di incrociatori leggeri.\nL'armamento antiaereo secondario originale era costituito da otto cannoni automatici Breda 37/54\u00a0mm in quattro impianti binati e dodici mitragliatrici pesanti Breda Mod. 31 da 13,2/76\u00a0mm. Le prime si rivelarono particolarmente utili contro gli aerosiluranti e in generale contro i bersagli a bassa quota, mentre le seconde furono sostituite durante la guerra con altrettanti cannoni automatici da 20/70.\nL'armamento silurante era composto da sei tubi lanciasiluri da 533\u00a0mm in due complessi tripli, rimossi poi nel 1945, e che trovavano posto in coperta circa a met\u00e0 distanza fra i due fumaioli. Vi era infine un armamento antisommergibile costituito da due lanciatori per bombe di profondit\u00e0, che su navi di queste dimensioni aveva essenzialmente funzione difensiva/deterrente.\nServizio operativo.\nCostruzione e prime missioni.\nL'impostazione dell'incrociatore leggero \"Giuseppe Garibaldi\" avvenne il 28 dicembre 1938 nel cantiere navale \"San Marco\" di Trieste della societ\u00e0 Cantieri Riuniti dell'Adriatico; varato il 21 aprile 1936, fu consegnato alla Regia Marina il 20 dicembre 1937 e intitolato al condottiero e patriota Giuseppe Garibaldi, uno dei protagonisti del Risorgimento. La bandiera di combattimento fu consegnata il 13 giugno 1938 dalla citt\u00e0 di Palermo e dalla Federazione Nazionale Volontari Garibaldini, dopo che il 5 maggio la nave aveva preso parte nel golfo di Napoli alla parata navale in onore del cancelliere tedesco Adolf Hitler, in occasione della sua visita in Italia.\nLa prima operazione bellica cui partecip\u00f2 l'unit\u00e0 fu, nell'aprile 1939, l'occupazione dell'Albania: la Regia Marina schier\u00f2 davanti alle coste albanesi una squadra navale al comando dell'ammiraglio Arturo Riccardi composta, oltre che dal \"Garibaldi\", dagli incrociatori leggeri e , dalle due navi da battaglia classe Conte di Cavour, dai quattro incrociatori pesanti classe Zara, da 13 cacciatorpediniere, 14 torpediniere e varie motonavi su cui erano imbarcati in totale circa uomini, 130 carri armati e materiali di vario genere. A dispetto dell'imponente spiegamento di forze, l'azione delle navi italiane nei confronti dei timidi tentativi di reazione da parte albanese si limit\u00f2 soltanto ad alcune salve sparate a Durazzo e a Santi Quaranta; le forze italiane incontrarono scarsissima resistenza e in breve tempo tutto il territorio albanese fu sotto il controllo italiano, con re Zog costretto all'esilio.\n1940.\nAl momento dell'entrata dell'Italia nella seconda guerra mondiale il 10 giugno 1940, il \"Garibaldi\" era in forza all'VIII Divisione incrociatori dell'ammiraglio Antonio Legnani con insegna sul gemello \"Duca degli Abruzzi\", inquadrata nella I Squadra di base a Taranto. Nelle prime ore dell'11 giugno le due unit\u00e0, assieme alla I Divisione incrociatori e alla IX e XVI Squadriglia cacciatorpediniere, salparono per fare rotta nella zona a sud di Creta, dove la ricognizione aerea aveva localizzato navi britanniche; tuttavia, alle 09:00 del 12, il \"Garibaldi\" e tutte le altre unit\u00e0 furono richiamate, poich\u00e9 il contatto era stato perso. Nella giornata del 7 luglio lasci\u00f2 la base con il resto della formazione per intercettare la Mediterranean Fleet britannica localizzata al largo delle coste calabresi. Il 9 luglio, al comando del capitano di vascello Stanislao Caraciotti, l'unit\u00e0 prese parte alla battaglia di Punta Stilo: l'VIII Divisione entr\u00f2 in contatto balistico alla notevole distanza di metri con gli incrociatori della Force A britannica dell'ammiraglio di squadra John Tovey, e nel corso del cannoneggiamento schegge di proiettili sparati dal \"Garibaldi\" raggiunsero l'incrociatore della Royal Navy, danneggiandone sia la catapulta che l'idrovolante imbarcato (quest'ultimo in modo irreparabile). Alle 15:31 il contatto tra gli incrociatori cess\u00f2 per l'intervento delle rispettive navi da battaglia. Portatasi a Bengasi, la mattina del 19 luglio l'VIII Divisione incrociatori, assieme a diversi cacciatorpediniere e torpediniere, lasci\u00f2 il porto libico di scorta a un convoglio che due giorni dopo raggiunse senza contrasto Napoli.\nTra il 29 agosto e il 5 settembre 1940 il \"Garibaldi\" prese parte, con gran parte delle unit\u00e0 della I Squadra insieme ad altre partite da Messina e da Brindisi, a un'azione di contrasto dell'operazione Hats, una missione di rifornimento della Royal all'isola di Malta; l'azione vide per la prima volta l'impiego delle due nuove navi da battaglia italiane della classe Littorio ( e ) ma non fu stabilito alcun contatto con il nemico anche a causa di una violenta burrasca, che costrinse al rientro le navi italiane non potendo i cacciatorpediniere reggere il mare. Il successivo 29 settembre il \"Garibaldi\" partecip\u00f2 a una sortita della flotta volta a portare l'attacco al convoglio britannico MB 5, diretto a Malta: le forze britanniche furono attaccate dagli aerosiluranti della Regia Aeronautica, ma anche questa volta le forze navali di superficie italiane non riuscirono a stabilire un contatto e i britannici portarono a termine la missione.\nIl \"Garibaldi\" fu poi presente, ormeggiato nel Mar Piccolo, agli eventi della notte di Taranto dell'11-12 novembre 1940, nel corso dei quali aerosiluranti decollati da una portaerei britannica spintasi nel golfo di Taranto danneggiarono gravemente le navi da battaglia , e \"Littorio\". Nella stessa sera dell'11 novembre alcuni incrociatori e cacciatorpediniere britannici si distaccarono dalla flotta principale che stava dirigendosi verso il golfo di Taranto e si diressero verso il canale d'Otranto per intercettare il traffico italiano verso l'Albania, affondando un convoglio italiano diretto a Valona; usciti indenni dal raid britannico su Taranto, gli incrociatori \"Duca degli Abruzzi\" e \"Garibaldi\" con i cacciatorpediniere della VII e VIII Squadriglia tentarono di inseguire la formazione britannica ma non riuscirono a stabilire il contatto. Nelle settimane successive l'VIII Divisione pattugli\u00f2 spesso il Canale d'Otranto ed effettu\u00f2 qualche bombardamento sulle postazioni greche all'estremit\u00e0 sud-occidentale del fronte albanese.\n1941.\nDopo il trasferimento nella base di Brindisi avvenuto il 1\u00ba marzo, il \"Garibaldi\" e il \"Duca degli Abruzzi\" salparono la sera del 26, accompagnati dalla XVI Squadriglia (, ) per partecipare alla sortita in massa della Regia Marina nelle acque del Mediterraneo orientale; missione conclusasi con la grave sconfitta patita nella battaglia di Capo Matapan: inizialmente destinati a compiere un'incursione a nord di Creta assieme alla I Divisione incrociatori, furono riassegnati all'azione principale nelle acque di Gaudo, arrivando per\u00f2 troppo tardi per partecipare allo scontro. Dopo il siluramento della nave da battaglia \"Vittorio Veneto\", i due incrociatori furono distaccati a nord del gruppo principale per intercettare un possibile attacco di unit\u00e0 siluranti da quella direzione. Rientrarono senza problemi a Brindisi nel pomeriggio del 29 marzo.\nIl successivo 8 maggio il \"Garibaldi\" partecip\u00f2 a un'azione di contrasto all'operazione Tiger, con cui i britannici, tramite un convoglio diretto ad Alessandria d'Egitto da Gibilterra, si proponevano di rifornire di carri armati, aerei e carburante le loro forze impegnate nella campagna del Nordafrica. I britannici evitarono lo scontro navale con la flotta italiana, che era uscita per intercettare il convoglio senza per\u00f2 riuscire a stabilire il contatto, e riuscirono cos\u00ec a portare al termine con successo la missione di rifornimento delle proprie truppe in Egitto. Il 28 luglio il \"Garibaldi\", mentre era in navigazione al largo delle coste siciliane nei pressi dell'isola di Marettimo in squadra con l'incrociatore e due cacciatorpediniere, fu silurato dal sommergibile : il battello lanci\u00f2 quattro siluri, tre dei quali furono evitati grazie al tempestivo avvistamento da parte di una vedetta del cacciatorpediniere , ma un ordigno centr\u00f2 l'incrociatore a proravia delle torri prodiere. Pur imbarcando 700 tonnellate d'acqua, il \"Garibaldi\" rimase a galla e riusc\u00ec a raggiungere Palermo, venendo trasferito poi a Napoli per lavori di riparazione protrattisi per i successivi quattro mesi.\nIl 20 novembre l'incrociatore si trov\u00f2 a partecipare a una missione di scorta: da Napoli salparono, diretti a Bengasi, due convogli composti in totale da cinque piroscafi e una petroliera, con la scorta a distanza della III e VIII Divisione incrociatori e di dodici cacciatorpediniere, mentre altri due cacciatorpediniere e due torpediniere formavano la scorta diretta. Il 21 novembre un ricognitore britannico avvist\u00f2 la formazione italiana a sud dello stretto di Messina e diresse su di essa alcuni sommergibili: dopo che il sommergibile ebbe silurato il , che gravemente danneggiato riusc\u00ec a raggiungere il giorno dopo Messina, e dopo che anche il \"Duca degli Abruzzi\" ebbe subito danni non gravi in un attacco notturno di un aerosilurante britannico, il convoglio fu fatto rientrare a Taranto. Il \"Garibaldi\" e due cacciatorpediniere furono distaccati per scortare il danneggiato \"Duca degli Abruzzi\": la formazione fu varie volte attaccata da velivoli britannici provenienti da Malta, ma nessuna delle unit\u00e0 italiane fu danneggiata.\n1942.\nDal 3 al 5 gennaio 1942 l'incrociatore partecip\u00f2 all'operazione M.43, volta a far giungere contemporaneamente in Libia tre convogli sotto la protezione diretta e indiretta della maggior parte delle forze navali; l'operazione fu portata a termine senza perdite, come pure la successiva operazione V.5 in marzo durante la quale il \"Garibaldi\" scort\u00f2 a distanza insieme all' un gruppo di tre convogli diretti a Tripoli. Tra il 2 e il 3 maggio l'incrociatore si trasfer\u00ec nella base di Messina, salvo per\u00f2 rientrare a Taranto dopo il pesante bombardamento del porto di Messina avvenuto tra il 27 e il 28 maggio. Pochi giorni dopo, il \"Garibaldi\" si ritrov\u00f2 coinvolto negli eventi della battaglia di mezzo giugno: il 14 le unit\u00e0 della VIII Divisione incrociatori, composta per l'occasione dal \"Garibaldi\" e dall', nave di bandiera dell'ammiraglio Raffaele de Courten, salparono da Taranto con la I Squadra comandata dall'ammiraglio Iachino, diretta a intercettare un grosso convoglio britannico diretto a Malta da Alessandria d'Egitto. Non fu registrato alcun contatto con le navi nemiche e la squadra di Iachino perse anche l'incrociatore \"Trento\" silurato da un sommergibile britannico, ma la presenza in mare delle unit\u00e0 italiane convinse i britannici ad annullare la missione e nessun cargo raggiunse Malta.\nIl successivo 2 luglio il \"Garibaldi\", con il \"Duca degli Abruzzi\", il \"Duca d'Aosta\" e i cacciatorpediniere , \"Bersagliere\", e , fu dislocato a Navarino in Grecia meridionale per la protezione del traffico nel Mar Mediterraneo orientale. Per i succesivi quattro mesi questa formazione fu incaricata di vigilare sui convogli diretti ai porti in Cirenaica, ma non ingaggi\u00f2 mai battaglia dato che le unit\u00e0 di superficie della Mediterranean Fleet non si fecero vedere. Tra il 9 e l'11 novembre l'incrociatore fu trasferito prima nella base di Augusta e poi a Messina.\n1943.\nIl 31 gennaio 1943, mentre si trovava a Messina, la nave fu raggiunta da schegge di bomba durante un attacco aereo sul porto, che causarono delle vittime a bordo; tra il 3 e il 5 maggio la nave fu trasferita a Genova. All'inizio di agosto, l'ammiraglio Giuseppe Fioravanzo, che il precedente 14 marzo aveva assunto il comando dell'VIII Divisione, ebbe il compito di bombardare Palermo, da qualche giorno caduta in mano alle truppe degli Alleati: la missione ebbe inizio la sera del 6 agosto 1943 quando l'ammiraglio, con la divisione formata dal \"Garibaldi\" e dal \"Duca d'Aosta\", lasci\u00f2 Genova per La Maddalena. La sera del giorno successivo la Divisione lasci\u00f2 La Maddalena con l'obiettivo di attaccare le navi alleate alla fonda dinanzi a Palermo; il \"Garibaldi\" ebbe per\u00f2 problemi all'apparato motore per cui non poteva sviluppare pi\u00f9 di 28 nodi di velocit\u00e0. Dopo l'avvistamento da parte della ricognizione aerea di navi sconosciute in rotta verso la divisione, Fioravanzo, ritenendo che avrebbe dovuto scontrarsi con una forza navale avversaria in condizioni di netta inferiorit\u00e0, rinunci\u00f2 al compimento della missione rientrando a La Spezia alle 18:52 dell'8 agosto.\nAlle 17:00 del 9 agosto i due incrociatori lasciarono La Spezia diretti a Genova, scortati dai cacciatorpediniere \"Mitragliere\", e . La formazione, mentre procedeva nella navigazione con il \"Mitragliere\" in testa, i due incrociatori in linea di fila e il \"Carabiniere\" e il \"Gioberti\", rispettivamente, a sinistra e a dritta degli incrociatori, sub\u00ec un agguato a sud di Punta Mesco tra Monterosso e Levanto dal sommergibile britannico che lanci\u00f2 sei siluri contro le unit\u00e0 italiane: due degli ordigni colpirono a poppa il \"Gioberti\" che, spezzato in due, affond\u00f2 in breve tempo. Il \"Carabiniere\" rispose lanciando bombe di profondit\u00e0 che danneggiarono i tubi di lancio poppieri del battello britannico, dopodich\u00e9 la formazione prosegu\u00ec verso Genova dove giunse in serata.\nArmistizio e cobelligeranza.\nAlla proclamazione dell'armistizio di Cassibile la nave si trovava a Genova, da dove quella sera part\u00ec insieme al \"Duca d'Aosta\", \"Duca degli Abruzzi\" e alla torpediniera per ricongiungersi al gruppo navale proveniente da La Spezia guidato dall'ammiraglio Carlo Bergamini, per poi consegnarsi agli Alleati a Malta assieme alle altre unit\u00e0 navali italiane provenienti da Taranto. Durante il trasferimento, la nave da battaglia , ammiraglia di Bergamini, fu colpita e affondata nel pomeriggio del 9 settembre al largo dell'Asinara da una bomba planante Ruhrstahl SD 1400 sganciata da un Dornier Do 217 della Luftwaffe. A prendere il comando della flotta diretta a Malta fu l'ammiraglio Romeo Oliva, con insegna sull\"Eugenio di Savoia\", e il gruppo giunse a Malta l'11 settembre ricongiungendosi alle unit\u00e0 provenienti da Taranto al comando dell'ammiraglio Alberto da Zara. Dopo aver sostato a Malta in attesa della definizione della situazione italiana, tra il 4 e il 5 ottobre il \"Garibaldi\" si trasfer\u00ec a Taranto insieme a gran parte delle navi italiane che si erano consegnate agli Alleati.\nDurante la cobelligeranza l'incrociatore fu schierato nell'Atlantico centrale, dove prese parte, insieme al \"Duca degli Abruzzi\" e al \"Duca d'Aosta\", ad azioni di pattugliamento contro i violatori di blocco tedeschi; il 18 marzo 1944 il \"Garibaldi\" raggiunse Freetown dove gli altri due incrociatori erano dislocati sin dal novembre precedente. Il ciclo operativo del \"Garibaldi\" in Atlantico fu molto breve, visto che gi\u00e0 il 23 marzo fu richiamata in patria, facendo rientro a Taranto il 3 aprile dopo una sosta a Gibilterra dove fu imbarcato un radar britannico da installare in arsenale. Al suo rientro in Italia l'incrociatore fu utilizzato per trasportare truppe nazionali in Sardegna e anglo-statunitensi in Egitto, Marocco e Malta. Durante il periodo della cobelligeranza la nave fu ritinteggiata secondo le norme in uso tra gli Alleati, con lo scafo grigio scuro e le sovrastrutture grigio celestino; le principali modifiche alle dotazioni compresero l'installazione di un apparato radar di fabbricazione britannica Type 286 o Type 291, con una piccola antenna a X collocata sull'albero di maestra, e l'imbarco al posto degli impianti lanciasiluri di due cannoni da 100/47\u00a0mm, da impiegarsi nel tiro di proiettili illuminanti.\nDal giugno 1940 al settembre 1943 il \"Garibaldi\" prese parte a 51 missioni di guerra, per un totale di miglia percorse. Alla fine del conflitto le miglia percorse erano salite a quasi .\nDopoguerra.\nInsieme al gemello \"Duca degli Abruzzi\", al e al \"Montecuccoli\", il \"Garibaldi\" costitu\u00ec la dotazione degli incrociatori concessi alla Marina Militare italiana dalle clausole del trattato di pace, con il \"Cadorna\" messo per\u00f2 quasi subito in disarmo e il \"Montecuccoli\" trasformato in nave scuola per gli allievi dell'Accademia navale di Livorno.\nNel 1946 furono rimossi dall'incrociatore gli idrovolanti e le catapulte, mentre fu aggiunto un radiotelemetro NSA 1 di fabbricazione britannica. Tra il 1947 e il 1948 il \"Garibaldi\" fu sottoposto a dei lavori di ammodernamento, nel corso dei quali furono effettuate lievi modifiche alla sovrastruttura; sull'albero di trinchetto comparve un radar statunitense S.O. 8 e su quello di maestra un radar parabolico SK 42, adottato anche dagli incrociatori \"San Marco\", \"Duca degli Abruzzi\" e \"San Giorgio\"; per posizionare quest'ultimo, l'altezza dell'albero fu abbassata. Furono anche aggiunti, nel 1947, altri due cannoni da 100/47\u00a0mm per il tiro illuminante, collocati nella posizione prima occupata dai lanciasiluri; l'armamento secondario dopo i lavori fu cos\u00ec configurato su dieci cannoni da 152/55\u00a0mm, dieci cannoni da 100/47\u00a0mm, dodici pezzi automatici da 37/54\u00a0mm, quattro mitragliere da 20/70 mm Oerlikon e quattro cannoni automatici da 20/65\u00a0mm.\nA bordo dell'unit\u00e0 fu poi eretta una piattaforma per elicotteri, su cui nell'estate del 1953 un apparecchio Bell 47 effettu\u00f2 al largo di Gaeta una serie di prove di appontaggio e decollo; l'esito positivo delle prove indusse la Marina Militare a dotarsi di unit\u00e0 navali polivalenti equipaggiate di elicotteri antisommergibile e delle relative attrezzature quali ponte di volo e hangar del tipo fisso o telescopico, vista anche la necessit\u00e0 di contrastare la minaccia sempre pi\u00f9 concreta rappresentata dalla flotta subacquea sovietica (i cui battelli avevano iniziato proprio in quegli anni a fare la loro comparsa nel Mediterraneo operando dalla base albanese di Valona). In seguito furono eseguiti ulteriori lavori al torrione e all'apparecchiatura elettronica di scoperta, con l'adozione di un radar di navigazione di modello statunitense tipo S.O. 13 poi sostituito con un modello italiano prodotto dalla S.M.A., e di un radar di ricerca aerea, pure statunitense, la cui grossa antenna parabolica venne montata sull'albero poppiero. \nDopo i lavori di ammodernamento, il \"Garibaldi\" svolse compiti di unit\u00e0 ammiraglia per i gruppi navali italiani, avendo modo di partecipare all'importante manovra di addestramento \"Grand Slam\" delle forze navali NATO. In considerazione dello stato di tensione diplomatica tra Italia e Jugoslavia circa la ripartizione del cosiddetto \"Territorio Libero di Trieste\", nell'agosto 1953 il \"Garibaldi\" e il \"Duca degli Abruzzi\" furono schierati nella zona dell'alto Adriatico come parte di un gruppo navale italiano tenuto pronto qualora la contesa fosse sfociata in guerra aperta tra le due nazioni; il gruppo navale fu poi sciolto nel dicembre seguente quando la tensione tra i due Stati and\u00f2 calando. Il \"Garibaldi\" fu posto in riserva ad aprile 1954, e in dicembre fu inviato nell'Arsenale militare marittimo della Spezia per intraprendere estesi lavori di ammodernamento volti a trasformare l'unit\u00e0 in incrociatore missilistico. Fino al 1957 fu sottoposto a lavori di smantellamento tali da ridurlo allo scafo nudo: tutte le artiglierie e gli apparati sensori vennero sbarcati, e le sovrastrutture originarie furono completamente rimosse. I lavori di ricostruzione e trasformazione veri e propri iniziarono nel 1957 e in questo periodo, con il \"Cadorna\" gi\u00e0 andato in disarmo e il \"Montecuccoli\" che svolgeva attivit\u00e0 prevalentemente addestrativa, il \"Duca degli Abruzzi\" rimase il solo incrociatore a svolgere attivit\u00e0 di squadra, ricoprendo il ruolo di ammiraglia della flotta.\nIncrociatore lanciamissili.\nLa ricostruzione.\nL'origine dei lavori di trasformazione del \"Garibaldi\" si dovette all'imporsi, negli anni cinquanta, del missile come strumento unico e necessario per la difesa a lungo e medio raggio dalla costante e seria minaccia aerea, rappresentata da velivoli di nuova generazione sempre pi\u00f9 sofisticati contro i quali l'artiglieria di bordo non era pi\u00f9 adatta. La Marina Militare, seguendo l'esempio della United States Navy che nel 1956 aveva modificato l'armamento di due incrociatori della classe Baltimore della seconda guerra mondiale dotandoli di due impianti per il lancio di missili RIM-2 Terrier, colse l'occasione dei lavori di ammodernamento dell'incrociatore \"Garibaldi\" per convertirlo nella prima, e sperimentale, unit\u00e0 lanciamissili italiana.\nScafo e propulsione.\nI lavori furono condotti dall'arsenale della Spezia e completati nel 1961. Il \"Garibaldi\" raggiunse un dislocamento standard di tonnellate e di tonnellate a pieno carico, con una immersione media di 6,7\u00a0metri. La ricostruzione riguard\u00f2 parzialmente lo scafo, che conserv\u00f2 le dimensioni originarie, e l'intera sovrastruttura: fu realizzata una radicale trasformazione della struttura della plancia e del complesso plancia/torrione, oltre all'eliminazione di uno dei due fumaioli. Le modifiche allo scafo riguardarono la poppa, che divenne del tipo a specchio leggermente inclinata, e la chiusura delle aperture a murata per consentire l'installazione di un sistema di difesa NBC, volto a impedire l'infiltrazione all'interno dello scafo di aria o acqua contaminate da agenti esterni; fu lasciata solamente la fila di obl\u00f2 superiore del castello di prora. La trasformazione comport\u00f2 la costruzione di un castello lungo circa 90 metri raccordato verso poppa con un'ampia tuga; le modifiche alla struttura dello scafo resero possibile un aumento del volume e il miglioramento dell'assetto idrodinamico della nave. Infine, furono eseguiti interventi volti a migliorare l'abitabilit\u00e0 dell'unit\u00e0, in particolare l'installazione di un impianto di ventilazione e condizionamento dell'aria (seppur non in tutti i locali interni dello scafo) e una riorganizzazione generale degli alloggi e degli spazi di uso comune dell'equipaggio.\nL'apparato propulsivo le due caldaie della zona poppiera lasciando per\u00f2 inalterata la disposizione degli altri locali macchine; essendo stato rimosso uno dei due fumaioli fu necessario modificare sia il percorso delle condotte di scarico delle sei caldaie rimaste, sia altre sistemazioni ausiliarie e fu giocoforza allargare la base dell'unico fumaiolo rimasto; in seguito, il fumaiolo fu allungato per evitare che i fumi interferissero con l'apparato di sensori di bordo. La potenza erogata scese a cavalli vapore e la velocit\u00e0 massima a 30 nodi. Si ebbe anche una riduzione del consumo di combustibile, portando l'autonomia della nave a miglia nautiche a una velocit\u00e0 di 18 nodi, mentre in conseguenza delle modifiche allo scafo e alle diverse sistemazioni di bordo la dotazione massima di combustibile scese a tonnellate. Per far fronte alle maggiori esigenze di energia derivate dall'adozione dei nuovi impianti meccanici ed elettronici, fu necessario installare ex novo quattro turboalternatori Tosi-Brown Boveri e due Diesel-alternatori FIAT-Brown Boveri che generavano corrente alternata a 440 volt per una potenza complessiva superiore a Kw (sufficienti a illuminare una citt\u00e0 di abitanti).\nSensori e dotazioni elettroniche.\nLe elettroniche principali trovarono posto principalmente in due grandi alberi a traliccio quadripodi. Sul primo dei due tralicci, posto alla sommit\u00e0 del complesso plancia-torrione e ispirato a quello degli incrociatori classe Boston, trovavano posto il radar di sorveglianza aerea tridimensionale a scansione di frequenza (FRESCAN) AN/SPS-39 (adottato su tutte le prime unit\u00e0 lanciamissili della NATO), il radar bidimensionale di sorveglianza aeronavale Westinghouse AN/SPS-6, il radar di sorveglianza di superficie SET-6B e il radar di navigazione SMA CFL3-C25. Sul secondo traliccio, posto a poppavia del fumaiolo, fu piazzato il radar di scoperta aerea Selenia Argos 5000 di fabbricazione italiana che, in condizioni favorevoli, consentiva di individuare bersagli fino a una distanza di 500 miglia. Il radar AN/SPS-39 all'epoca era l'unica apparecchiatura navale a tre dimensioni, escludendo il britannico Type 984 peraltro molto pi\u00f9 pesante, ad adoperare una sola antenna per ottenere i dati relativi a quota, distanza e rilevamento dei velivoli; per comandare la piattaforma dell'antenna radar, il FRESCAN disponeva di leggeri stabilizzatori elettronici che garantivano un funzionamento continuo e accurato indipendentemente dal rollio e dal beccheggio della nave. Il radar AN/SPS-6, realizzato in varie versioni per la scoperta aeronavale con portata di 250 chilometri, fu il sistema che determin\u00f2 una svolta decisiva verso una standardizzazione e modernizzazione della componente radar delle unit\u00e0 negli anni cinquanta, e a partire dal 1954 fu imbarcato da tutte le unit\u00e0 di squadra in servizio a eccezione del \"Garibaldi\", su cui apparve solo al termine dei lavori di trasformazione.\nLa sommit\u00e0 della tuga ospitava i radar di illuminazione e guida Sperry-RCA AN/SPG-55 asserviti alla rampa di lancio binata Mk 9 Mod. 1 del sistema Terrier. Completavano la dotazione elettronica dell'unit\u00e0 cinque direzioni di tiro stabilizzate, di produzione italiana, cui erano asservite tutte le artiglierie, con i rispettivi radar: la direzione dei cannoni OTO/Ansaldo 135/45 era posta sul cielo della plancia e quelle cui erano asserviti i cannoni da 76/62 erano collocate in due coppie poste sul torrione ai lati della stessa plancia e ai lati del fumaiolo. In particolare le direzioni di tiro situate sul torrione, lateralmente al traliccio, si differenziavano dalle restanti tre per avere due antenne paraboliche anzich\u00e9 una, in quanto sfruttavano l'effetto Doppler. Le torri singole da 76/62 erano raggruppate in unit\u00e0 di fuoco costituite ognuna da una direzione di tiro e da due cannoni; ognuna aveva un suo settore di sorveglianza e di azione e poteva intervenire anche senza ordini dalla centrale operativa qualora il proprio radar avesse avvertito per primo la presenza del nemico. Le torri binate da 135/45\u00a0mm e relativa direzione di tiro, se non impegnate per il tiro antiaereo a media distanza, venivano utilizzate per incrementare il fuoco nel settore pi\u00f9 pericoloso.\nLa \"Centrale Operativa di Combattimento\", cuore del sistema di difesa e attacco dell'unit\u00e0, elaborava inviati i segnali ricevuti dai radar, determinando il moto dei bersagli. La nave disponeva di un sistema automatico di tracciamento e di rappresentazione della situazione aerea generale, di un locale per le contromisure elettroniche con una Centrale Antidisturbo Radio e una Centrale Assegnazione Designazione Tiro (C.A.D.T.), che elaborava automaticamente i dati forniti dagli apparati di scoperta distribuendo e assegnando le armi nel modo migliore, assicurando un corretto impegno dei bersagli. Per la difesa dalle mine a bordo vi era un impianto di demagnetizzazione.\nArmamento strategico.\nLa parte pi\u00f9 consistente di lavori allo scafo riguard\u00f2 l'estremit\u00e0 della tuga, dove furono allestiti i pozzi di lancio per quattro missili balistici statunitensi UGM-27 Polaris: potenzialmente dotabili di testata nucleare, tali missili avevano lo scopo di fornire alla Marina Militare italiana una capacit\u00e0 di deterrenza strategica, ulteriormente incrementabile tramite il successivo programma di realizzazione interamente nazionale del missile balistico Alfa, molto simile allo statunitense Polaris.\nLa presenza dei pozzi per il lancio di missili tipo Polaris a bordo del nuovo \"Garibaldi\" aveva una grande valenza tecnica. La fase di sperimentazione dei missili negli anni 1950, come proseguimento dello sviluppo di quelli realizzati in Germania verso la fine del secondo conflitto mondiale, aveva avuto termine alla fine del decennio e reso possibile utilizzare missili balistici da unit\u00e0 di superficie, per contrapporre una valida minaccia contro obiettivi nemici a grande distanza. In tale contesto furono sviluppati i missili Polaris, dei quali si prevedeva e si studiava la possibilit\u00e0 dell'imbarco su navi mercantili. Gli Stati Uniti avevano progettato all'uopo la \"NATO MLF\" (\"Multi Lateral Force\"), una forza navale costituita da 25 mercantili da tonnellate, con una velocit\u00e0 di 20 e pi\u00f9 nodi e un'autonomia di oltre 100 giorni, modificati per trasportare 200 missili Polaris e dotati di equipaggi internazionali forniti dai membri della NATO. La soluzione si mostr\u00f2 tecnicamente troppo ostica per essere adottata, per cui con l'avvento della propulsione nucleare a bordo di sottomarini si scelse questo mezzo come vettore, meno intercettabile ma economicamente molto pi\u00f9 oneroso. I primi esempi di sottomarini lanciamissili balistici a propulsione nucleare stavano entrando in servizio proprio in quegli anni, e il primo lancio in immersione di un Polaris venne effettuato dallo il 20 luglio 1960.\nLa Marina Militare, nonostante tutto, era fermamente convinta che il lancio di missili Polaris potesse essere effettuato anche da navi di superficie, con soluzioni molto pi\u00f9 convenienti sotto il profilo dei costi di realizzazione; si colse l'occasione dei lavori di trasformazione del \"Garibaldi\" per rendere esecutivo questo progetto, che fu realizzato con un costo equivalente alle spese da sostenere per l'acquisto di uno dei nuovi cannoni da 76/62\u00a0mm antiaerei. All'epoca l'uso dei sottomarini per il lancio di tali missili era motivo di dubbi, mentre il \"Garibaldi\" con le sue strutture poteva rappresentare la soluzione tecnica del problema; le inedite soluzioni adottate per i pozzi di lancio dei missili Polaris, molto pi\u00f9 convenienti sotto il profilo economico, suscitarono molta curiosit\u00e0 da parte della United States Navy, eventualmente interessata a riprendere l'idea.\nLe strutture necessitarono dei dovuti adeguamenti per resistere alle sollecitazioni termo-meccaniche: infatti, mentre per i Polaris installati nei sottomarini il lancio avveniva \"a freddo\" (cio\u00e8 espellendo il missile mediante un getto di aria compressa prima dell'accensione del motore del primo stadio), sul \"Garibaldi\" i missili avrebbero dovuto essere lanciati \"a caldo\", utilizzando cio\u00e8 una carica esplosiva, per cui occorreva uno spazio in cui fare sfogare gli effetti dell'esplosione. I pozzi di lancio, lunghi circa 8 metri, avevano un diametro di 2 metri e i portelloni che si aprivano ruotando verso l'asse di simmetria della nave. Il progetto delle sistemazioni dei quattro pozzi di lancio dei Polaris in una zona precedentemente occupata da depositi e cale di varia destinazione fu curato dall'allora capitano di vascello Glicerio Azzoni, e riguardava sia le sistemazioni strutturali per il lancio, sia la collocazione di tutti gli impianti e delle apparecchiature necessarie all'impiego dei missili, quali le strumentazioni per la navigazione e il complesso delle unit\u00e0 di calcolo. Tali sistemazioni trovarono posto in locali adiacenti a quelli dei pozzi, che per buona parte erano compresi sotto la linea di galleggiamento, in una zona delimitata da paratie stagne e un triplo fondo, lunga complessivamente circa 14 metri e dotata di protezioni laterali.\nI lavori sull'apparato missilistico cominciarono all'inizio del 1960 e richiesero circa sei mesi. Dopo le prove di collaudo dei pozzi, seguirono i lanci di simulacri inerti e lanci di collaudo di simulacri autopropulsi, sia a nave ferma che in movimento. Il primo lancio di un simulacro avvenne il 31 agosto 1963 nel Golfo della Spezia ma, sebbene le prove avessero dato tutte esito positivo, i missili non vennero mai forniti dagli Stati Uniti: motivazioni di natura politica (proliferazione nucleare eccessiva anche tra gli alleati della NATO) ne impedirono la prevista acquisizione e i pozzi, alla fine vennero utilizzati, come depositi di materiale. Il programma per lo sviluppo di un missile balistico di produzione italiana, l'Alfa, pur portato avanti a partire dal 1971 e continuato fino al 1976 anche con alcuni lanci di prototipi presso il poligono sperimentale e di addestramento interforze di Salto di Quirra, fu infine abbandonato quando, su pressione degli Stati Uniti, l'Italia ader\u00ec al Trattato di non proliferazione nucleare.\nArmamento balistico e missilistico.\nRadicalmente cambiato fu anche il resto dell'armamento della nave; in particolare, l'installazione a poppa di una rampa binata armata con il sistema missilistico statunitense RIM-2 Terrier fece del \"Garibaldi\" il primo incrociatore lanciamissili a entrare in servizio in una marina militare europea.\nLa difesa contro l'aggressione aerea a media e lunga distanza era affidata a un sistema missilistico in grado di lanciare una coppia di missili a doppio stadio, che potevano essere simultaneamente guidati verso due distinti bersagli. I missili Terrier erano all'epoca quanto di meglio esistesse nella categoria: concepito come missile da difesa aerea di navi di medio-grande dislocamento, il Terrier derivava dal missile superficie-aria RIM-8 Talos. Per la propulsione avevano un booster di accelerazione, quattro grandi alette stabilizzatrici e un razzo, anch'esso a propellente solido, nella parte posteriore; il missile raggiungeva una velocit\u00e0 bisonica e aveva una portata massima di 32 chilometri. La testata, dal peso di circa 100 chilogrammi, era a frammentazione e sistemata pi\u00f9 o meno a met\u00e0 del missile; il sistema di caricamento della rampa era completamente automatico, consentendo il lancio di due missili ogni 20 secondi. Il sistema di lancio era supportato da un complesso di apparecchiature elettroniche: il radar Argos 5000 aveva il compito di agganciare il bersaglio a lunga distanza per poi passarlo al radar tridimensionale AN/SPS-39, che stabiliva direzione, distanza e quota con maggiore precisione; i due sistemi guida missili avevano il compito di guidare, lungo il raggio di emissione elettromagnetico, l'ordigno fino a colpire il bersaglio. Il sistema era gestito dalla Centrale Operativa di Combattimento, mediante un processo di acquisizione e coordinamento dei dati.\nIl nuovo armamento di artiglieria si basava su quattro cannoni da 135/45\u00a0mm&lt;ref name=\"135/45\"&gt;&lt;/ref&gt; in due torrette binate e otto cannoni Oto Melara 76/62 MMI \"Allargato\" in impianti singoli.&lt;ref name=\"76/62\"&gt;&lt;/ref&gt; Le torrette dei calibri principali trovavano posto nella zona di prua, andando a sostituire le due torrette da 152/55 precedenti, mentre i cannoni da 76/62 erano collocati, quattro per ogni lato, sui due fianchi del complesso torrione-fumaiolo. I cannoni da 135\u00a0mm, che nel \"Garibaldi\" furono installati in torrette completamente automatizzate, erano capaci di una gittata di 19,6\u00a0km e una cadenza di fuoco di 6 colpi al minuto, ma per quanto in grado di eseguire tiri assai precisi erano tuttavia privi di una soddisfacente capacit\u00e0 antiaerea, se non di tiro di sbarramento, per via dell'alzo non superiore a 45\u00b0. Il cannone da 76/62 MMI era un'arma antinave/antiaerea, con la canna raffreddata ad acqua e manovra elettrica e idraulica con sistema di emergenza manuale; la gittata, che con proiettili ad alto esplosivo dal peso di 6,296\u00a0kg raggiungeva i 18,4\u00a0km a un alzo di 45\u00b0, all'alzo massimo di 85\u00b0 scendeva a 4\u00a0km. La velocit\u00e0 di brandeggio era di 70\u00b0 al secondo e quella d'alzo di 40\u00b0 al secondo. La torretta accoglieva un membro dell'equipaggio. Il cannone era l'evoluzione del modello SMP 3 che era stato imbarcato sulle corvette classe Albatros.\nRientro in servizio.\nAl termine dei lavori di trasformazione il \"Garibaldi\" fu riconsegnato alla Marina Militare il 3 novembre 1961, raggiungendo la sua base operativa di Taranto il 5 febbraio 1962. Ai primi di settembre 1962, dopo una prima serie di collaudi e prove eseguite in Italia, il \"Garibaldi\" fu inviato negli Stati Uniti per una crociera di rappresentanza e per la messa a punto definitiva delle sistemazioni missilistiche e il completamento della fase addestrativa. Nei primi giorni di novembre la nave si trasfer\u00ec a San Juan di Portorico per eseguire lanci effettivi di armi, avvenuti nelle acque del Mare Caraibico; qui, l'11 novembre 1962, vennero effettuate le prime prove di lancio dei missili Terrier.\nDal suo ritorno in Italia, avvenuto il 23 dicembre 1962, l'unit\u00e0 entr\u00f2 a far parte integrante della squadra navale. La bandiera di combattimento fu consegnata nel porto di Napoli il 10 giugno 1964, donata dal gruppo ANMI di Roma che, con un'autocolonna di quasi mille aderenti, si rec\u00f2 nella citt\u00e0 partenopea per consegnare il vessillo al comandante della nave, il capitano di vascello Aldo Baldini; alla cerimonia erano presenti il comandante in capo della squadra navale ammiraglio Alessandro Michelagnoli e il sottosegretario alla Difesa Natale Santero. \nIl \"Garibaldi\" prest\u00f2 servizio per dieci anni nella sua nuova configurazione, come unit\u00e0 sede comando della squadra navale, partecipando ad attivit\u00e0 addestrative di vario tipo e di rappresentanza in Mediterraneo e oltreoceano. Il \"Garibaldi\", cui venne assegnata la matricola \"551\", and\u00f2 a ricoprire il ruolo di nave ammiraglia della Marina Militare rilevando in tale ruolo il gemello \"Duca degli Abruzzi\".\nIl \"Garibaldi\" fu assegnato al 2\u00ba Gruppo navale d'altura della II Divisione navale, dislocato nella base di Taranto. Tra la fine del 1964 e il 1965 la nave fu sottoposta a lavori di manutenzione, nel corso dei quali fu sostituita l'antenna del radar Argos 5000 con una nuova di disegno diverso e pi\u00f9 leggera, allo scopo di diminuire la resistenza al vento tipica di antenne di dimensioni cos\u00ec grandi; fu anche realizzata una tughetta direttamente alla base della torre di comando. Nel corso di un altro ciclo di lavori di manutenzione, svolto tra il 25 agosto 1966 e il 20 aprile 1967 presso l'arsenale della Spezia, il radar SET-6B fu sostituito con un radar di navigazione e scoperta di superficie MM/SPQ-2 con portata di 50\u00a0km di produzione nazionale. Fu inoltre modificato l'albero di trinchetto, costituito da un quadripode, rendendolo pi\u00f9 compatto nella struttura superiore, e l'alberetto di sostegno dei miragli per l'allineamento dei radar guidamissili per i Terrier, spostato dall'estrema poppa dell'unit\u00e0 sulla zona terminale della tuga contenente i pozzi per i Polaris.\nIl 4 giugno 1968 l'unit\u00e0 prese parte alla parata navale svolta nel golfo di Napoli nel quadro delle celebrazioni del 50\u00ba anniversario della vittoria nella prima guerra mondiale, in quella che fu la pi\u00f9 grande parata navale italiana dopo la seconda guerra mondiale; l'unit\u00e0, nell'occasione, ospit\u00f2 a bordo per seguire le varie fasi della parata il Presidente della Repubblica Giuseppe Saragat, il Presidente del consiglio dei ministri Aldo Moro, il capo di stato maggiore della difesa generale Guido Vedovato e altre alte personalit\u00e0 politico-militari italiane e della NATO. Nel corso della parata il \"Garibaldi\" navig\u00f2 al largo del golfo in vista di Procida, di Ischia e di Capo Miseno, defilando lungo la rotta d'uscita a breve distanza dall'incrociatore portaelicotteri in avanzato stato di allestimento, destinato a breve a rilevarne il ruolo di nave ammiraglia della Marina Militare.\nIl \"Garibaldi\" fu messo in disarmo nel gennaio 1971: pi\u00f9 che l'et\u00e0 avanzata della nave, a decretare la sua dismissione furono principalmente motivi di ordine economico che all'inizio degli anni 1960 si evidenziarono in maniera preoccupante per il futuro della Marina Militare italiana. Nel febbraio 1970, in una conferenza stampa proprio a bordo del \"Garibaldi\", l'allora comandante in capo della squadra navale, ammiraglio Gino Birindelli, aveva denunciato la crisi in cui versava la Marina Militare e lo stato di profondo malessere morale e materiale in cui si trovava il personale che vi operava. Le dichiarazioni di Birindelli scatenarono reazioni e prese di posizione a tutti i livelli e portarono la classe politica a risolvere in maniera salomonica il problema dei salari, mantenendolo nei limiti del bilancio ordinario annuale; per effetto di queste restrizioni il nuovo capo di stato maggiore della Marina Militare (ammiraglio Virgilio Spigai) fu costretto, persistendo la carenza finanziaria, a ritirare dal servizio il naviglio pi\u00f9 anziano e pi\u00f9 oneroso da mantenere, tra cui l'incrociatore \"Garibaldi\" ad appena dieci anni dalla conversione in unit\u00e0 lanciamissili.\nLa ricostruzione del \"Garibaldi\" si rivel\u00f2 secondo molti critici inutile e costosa, in particolare alla luce del mancato utilizzo dei missili Polaris e, poi, dell'anticipata radiazione. Proprio per il suo breve secondo servizio, l'unit\u00e0 era nelle condizioni adatte alla sua utilizzazione come nave museo, vista anche la sua grande storia: oltre ad aver partecipato alla seconda guerra mondiale era stato il primo incrociatore lanciamissili europeo, la prima unit\u00e0 di superficie al mondo a essere predisposta per il lancio di missili balistici e la prima grande unit\u00e0 italiana del dopoguerra \u2013 rappresentava, a tutti gli effetti, il primo decisivo passo della Marina Militare italiana verso un processo di modernizzazione. La trasformazione in nave museo dell'unit\u00e0 non ebbe per\u00f2 esito e il \"Garibaldi\" fu ufficialmente radiato il 16 novembre 1976. Gi\u00e0 parzialmente smantellato dopo la sua messa in disarmo, lo scafo fu infine demolito a La Spezia a partire dal settembre 1978."}
{"id": "752076", "revid": "767487", "url": "https://it.wikipedia.org/wiki?curid=752076", "title": "Boyz n the Hood - Strade violente", "text": "Boyz n the Hood - Strade violente (\"Boyz n the Hood\") \u00e8 un film del 1991 diretto da John Singleton. \u00c8 stato presentato nella sezione Un Certain Regard al 44\u00ba Festival di Cannes.\nNel 2002 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\n1984. Tr\u00e9 Styles di dieci anni vive con la madre single, Reva a Inglewood, in California. Dopo che Tr\u00e9 entra in una rissa a scuola, il suo insegnante informa Reva che suo figlio \u00e8 molto intelligente ma ha un temperamento volatile e manca di rispetto. Preoccupata per il futuro di Tr\u00e9, Reva lo manda a vivere nel quartiere Crenshaw di Hyde Park (che si trova a South Central Los Angeles) con suo padre, Jason \"Furious\" Styles, da cui spera che Tr\u00e9 apprender\u00e0 preziose lezioni di vita e di essere capace di maturare, ma gli assicura che gli sar\u00e0 permesso di tornare da lei un giorno.\nIn Hyde Park, Tr\u00e9 si riunisce con i suoi amici, Darrin \"Doughboy\" Baker, il fratellastro materno di Doughboy, Ricky, e Chris, loro amico comune. Dopo aver chiacchierato per un po', Furious ordina a Tr\u00e9 di rastrellare le foglie dal prato davanti. Quella notte, Furious dice a Tr\u00e9 che lo fa lavorare per insegnargli come essere responsabile. Pi\u00f9 tardi, Tr\u00e9 sente suo padre sparare a un ladro che cerca di derubare la casa. Due poliziotti arrivano un'ora dopo e mentre l'ufficiale bianco \u00e8 civile e cortese, il nero \u00e8 irrispettoso nei confronti di Furious. Il giorno dopo, Tr\u00e9 e i suoi amici vanno con Chris ai binari della ferrovia dietro Hyde Park Boulevard, dove mostra loro un cadavere. Mentre erano l\u00ec, un gruppo di ragazzi pi\u00f9 grandi appartenenti a una gang di quartiere di Rollin 60 Crips, ruba il pallone di Ricky e Doughboy cerca di recuperarlo, ma non ci riesce. Mentre i ragazzi pi\u00f9 grandi si allontanano, uno di loro restituisce a Ricky la palla. Nel corso della giornata, Furious trascorre il legame padre/figlio con Tr\u00e9, portandolo a pescare in riva al mare e racconta al ragazzo pi\u00f9 della sua vita prima di averlo, compresa la sua esperienza militare nella guerra del Vietnam , nella speranza di rendere suo figlio orgoglioso di lui. Conclude la sua storia consigliando a Tr\u00e9 di non arruolarsi mai nell'esercito, affermando che un uomo di colore non ha posto nell'esercito. Quando tornano a casa, vedono Doughboy e Chris essere arrestati a Hyde Park per taccheggio (Doughboy aveva detto prima che stavano andando al negozio, ma non avevano soldi).\n1991. A un barbecue, Doughboy \u00e8 ora un membro della banda Crip e festeggia la sua recente liberazione dalla prigione, insieme alla maggior parte dei suoi amici, tra cui Chris, che ora \u00e8 paralizzato e usa una sedia a rotelle a causa di una ferita da arma da fuoco e nuovi amici Dooky e Monster, anche loro membri di Crip. Ricky, ora una stella che corre per la Crenshaw High School, vive con la madre single Brenda, la ragazza Shanice e il loro figlio piccolo. Tr\u00e9 \u00e8 diventato un adolescente maturo e responsabile, lavora in un negozio di vestiti al Fox Hills Mall e aspira a frequentare il college con la sua ragazza, Brandi, ma il loro rapporto si sta in qualche modo deteriorando sul desiderio di Tr\u00e9 di fare sesso, mentre Brandi, una devota cattolica, desidera aspettare fino a dopo il matrimonio.\nRicky spera di vincere una borsa di studio dalla USC. Dopo una visita da un reclutatore, un'esperienza leggermente imbarazzante per Ricky dovuta alla sua casa trasandata e alla maleducazione di suo fratello, viene informato che deve ottenere un punteggio di 700 o superiore sui SAT per qualificarsi. Ricky e Tr\u00e9 fanno il test lo stesso giorno. Successivamente, vanno a vedere Furious nel suo ufficio per rilassarsi. Furious porta Tr\u00e9 e Ricky a Compton, in California, per parlare dei pericoli della diminuzione dei valori immobiliari nella comunit\u00e0 nera. Quella notte, durante un raduno di gare su strada, Ricky \u00e8 provocato da Ferris, un membro dei gangster della mafia di Crenshaw. In risposta, Doughboy brandisce la sua pistola, portando a una breve discussione tra le due bande. Quando le due bande finiscono di litigare, Ferris spara in aria con la sua pistola, costringendo tutti a scappare. Mentre Tr\u00e9 parla di lasciare Los Angeles, lui e Ricky vengono trascinati dalla polizia. Il poliziotto \u00e8 esattamente lo stesso che era irrispettoso nei confronti di suo padre sette anni prima; intimidisce e minaccia Tr\u00e9 con la sua pistola, sapendo che non pu\u00f2 fare nulla. Sconvolto, Tr\u00e9 va a casa di Brandi, dove finalmente si apre e scoppia a piangere. Dopo averlo consolato, fanno sesso per la prima volta.\nIl giorno dopo, Ricky ha litigato con Doughboy. Mentre Ricky e Tr\u00e9 vanno in un negozio vicino, vedono Ferris e la sua banda che girano per il quartiere e, nel tentativo di evitarli, la coppia attraversa vicoli e si divide. Mentre Tr\u00e9 si rivolge a Ricky, l'auto di Ferris si ferma. Ricky si gira per correre ma uno degli uomini di Ferris spara a Ricky in una gamba con un fucile. Un secondo colpo colpisce Ricky nella schiena attraverso il petto, uccidendolo. Doughboy e la sua banda, che avevano intuito che Tr\u00e9 e Ricky erano nei guai, li raggiungono, ma sono in ritardo. Devastati e indifesi, i ragazzi portano a casa il corpo senza vita di Ricky. Quando Brenda e Shanice vedono il cadavere di Ricky, scoppiano in lacrime e incolpano Doughboy, che tenta senza successo di confortarli e di spiegare la verit\u00e0. Quella notte, Brenda sconvolta legge i risultati SAT di Ricky.\nI restanti ragazzi giurano vendetta su Ferris e il suo equipaggio. Furious trova Tr\u00e9 che si prepara a prendere il suo .357 Magnum, ma lo convince ad abbandonare i suoi piani di vendetta. Tuttavia, Brandi e Furious vedono Tr\u00e9 uscire furtivamente dalla finestra della sua camera per unirsi a Doughboy. Quella notte, mentre la banda attraversa la citt\u00e0, Tr\u00e9 chiede di essere lasciato uscire dall'auto e torna a casa, rendendosi conto che suo padre aveva ragione a impedirgli di cadere in un ciclo infinito di violenza. Quando Tr\u00e9 torna a casa, Furious lo sta aspettando. Entrambi si guardano senza dire una parola e Furious si ritira nella sua camera da letto. Nel frattempo, Doughboy trova la banda di Ferris in un locale fast-food e Monster apre il fuoco su di loro con un AK-47 uccidendone uno e ferendo gli altri due. Doughboy esce e uccide l'altro membro della banda ferito e finisce Ferris.\nIl giorno dopo, Doughboy visita Tr\u00e9, comprendendone i motivi per aver lasciato la banda. Doughboy sa che presto dovr\u00e0 affrontare una rappresaglia per la morte di Ferris e accetta le conseguenze del suo stile di vita pieno di crimini. Discute in modo lamentoso sul perch\u00e9 l'America non si curi della vita nel ghetto. Dice tristemente che non ha una famiglia lasciata dopo la morte di Ricky e il rinnegamento di Brenda da parte sua, ma viene abbracciato da Tr\u00e9, che dice a Doughboy di avere un fratello in lui.\nL'epilogo rivela che Doughboy ha visto Ricky seppellito il giorno seguente e poi verr\u00e0 assassinato due settimane dopo. Tr\u00e9 e Brandi riprendono la loro relazione e continuano a frequentare i college Morehouse e Spelman ad Atlanta."}
{"id": "752080", "revid": "253269", "url": "https://it.wikipedia.org/wiki?curid=752080", "title": "\u00c9lodie Bouchez", "text": "\u00c8 conosciuta soprattutto per aver vinto il Premio C\u00e9sar per la migliore promessa femminile con il film \"L'et\u00e0 acerba\" di Andr\u00e9 T\u00e9chin\u00e9 e per aver ottenuto il premio per la migliore attrice al Festival di Cannes con il film \"La vita sognata degli angeli\" (\"La Vie r\u00eav\u00e9e des anges\", 1998).\nBiografia.\nNel 1995 ha vinto il Premio C\u00e9sar per la migliore promessa femminile impersonando \"Ma\u00eft\u00e9 Alvarez\" nel film \"L'et\u00e0 acerba\" (\"Les roseaux sauvages\") diretto da Andr\u00e9 T\u00e9chin\u00e9, nella pellicola si \u00e8 esibita accanto a Ga\u00ebl Morel e St\u00e9phane Rideau. Nel 1996 ha recitato di nuovo al fianco di St\u00e9phane Rideau, in \"A tutta velocit\u00e0\" (\"\u00c1 toute vitesse\"). Nel lungometraggio diretto da Ga\u00ebl Morel ha interpretato \"Julie\", una ragazza di belle speranze innamorata prima del giovane scrittore \"Quentin\" (Pascal Cervo) e poi del coraggioso e sfortunato \"Jimmy\" (St\u00e9phane Rideau), morto per salvare da un attacco razzista \"Samir\" (M\u00e9ziane Bardani) un amico omosessuale di origine algerina. Alla fine del 2005 \u00e8 entrata a far parte del cast della serie televisiva statunitense \"Alias\" con il ruolo di Ren\u00e9e Rienne, un'assassina che lavora segretamente per la CIA. Ha inoltre recitato nella serie tv \"The L Word\" interpretando Claude, una scrittrice francese che incontra Jenny durante un viaggio in Canada. Il cantautore David Mead ha composto la canzone \"\u00c9lodie\" per lei.\nVita privata.\nRisiede a Beverly Hills, in California, con suo marito Thomas Bangalter, ex componente del duo elettronico Daft Punk, e i loro due figli, Tara-Jay e Roxan."}
{"id": "752081", "revid": "767487", "url": "https://it.wikipedia.org/wiki?curid=752081", "title": "Rischiose abitudini", "text": "Rischiose abitudini (\"The Grifters\") \u00e8 un film del 1990 diretto da Stephen Frears.\nIl soggetto del film, prodotto da Martin Scorsese, \u00e8 tratto dall'omonimo romanzo di Jim Thompson e riguarda l'incrociarsi, drammatico, delle vite di tre \"truffatori\" (\"grifters\").\nTrama.\nLilly Dillon \u00e8 una bella donna che, per conto del potente allibratore Bobo Justus, fa scommesse di copertura utili ad abbassare le quote pi\u00f9 elevate che costituiscono un potenziale rischio. Nel compiere il suo lavoro non manca di \"grattare\" sempre qualcosa al suo capo e tenerlo per s\u00e9. Suo figlio Roy \u00e8 anche lui un truffatore che vive di piccoli colpi. A seguito di uno di questi, non andato a segno, riceve una bastonata all'addome che gli provoca un'emorragia interna che lentamente lo fiacca. Quando Lilly, solitamente operante sulla costa est, deve recarsi all'ippodromo di La Jolla, in California, e dopo ben otto anni si ferma a Los Angeles per visitare Roy, lo trova in condizioni gravissime. Chiamato un dottore della malavita, la donna riesce a salvare la vita del figlio \"in extremis\".\nAll'ospedale, Lilly conosce Myra, attraente e disinibita compagna del figlio, cui non nasconde il proprio disprezzo. Lilly esorta Roy a riprendere a \"rigare dritto\" cominciando con il lasciare quella ragazza. Intanto, l'imprevisto del figlio le ha fatto mancare proprio una corsa nella quale il vincitore era quotato 70-1. Questa sfortunata circostanza la mette nei guai con Bobo, che, dopo minacce pi\u00f9 pesanti, si limita per il momento a punirla spegnendole un sigaro su una mano.\nUscito dall'ospedale, Roy porta Myra a La Jolla per il fine settimana. In treno il ragazzo mette in atto qualche imbroglio dei suoi e lei si accorge cos\u00ec del suo vero lavoro. Cos\u00ec anche lei svela di essere una \"bidonista\", per altro alla ricerca di un partner per una truffa grossa ed elaborata.\nMyra descrive allora la sua lunga collaborazione con Cole, un altro professionista del campo, e il modo in cui hanno truffato dei ricchi investitori. I loro bidoni erano ambientati in lussuosi edifici affittati all'occorrenza: dopo aver convinto i cosiddetti \"merli\" a portare i soldi da investire in operazioni di borsa illegali, le truffe terminavano con una falsa retata dell'FBI con finta morte della ragazza. In questo modo i truffati non andavano mai a reclamare i soldi per paura di venire accusati di complicit\u00e0.\nRoy rifiuta la proposta non fidandosi fino in fondo. Myra vede un condizionamento della madre dietro questa decisione e se ne va. Poi per vendicarsi fa una soffiata a Bobo, svelandogli che Lilly ha nella sua Cadillac una grande somma di denaro, evidentemente frutto di ripetute sottrazioni effettuate nei suoi confronti. Lilly, avvertita da un amico, fugge, ma Myra la segue con l'intenzione di ucciderla.\nRoy viene chiamato da un agente dell'FBI per identificare il corpo di sua madre, trovata nella stanza di un motel con la faccia completamente dilaniata da un colpo di arma da fuoco. Mentre identifica il corpo, osserva che per\u00f2 sulla mano destra manca la vistosa bruciatura che si era procurata pochi giorni prima. Tornato a casa, trova proprio Lilly che sta cercando di rubargli tutto il denaro messo da parte con anni di lavoretti. Al figlio rivela di aver sparato a Myra mentre questa stava cercando di ucciderla nel motel, e di aver poi sistemato il cadavere in modo che sembrasse il suo. Ma ora deve comunque fuggire da Bobo che non tarder\u00e0 a scoprire presto la verit\u00e0 e quindi riprender\u00e0 a cercarla.\nRoy si rifiuta di lasciarla andare via con il suo denaro. Nel tentativo di scappare, lei lo colpisce con una valigia e accidentalmente gli rompe un bicchiere sul collo che gli recide l'arteria carotide, facendolo cadere a terra moribondo. Lilly, disperata, piange ma non si ferma. Silenziosamente prende il denaro insanguinato e se ne va per la sua strada.\nRiconoscimenti.\nLe attrici sono state nominate anche per alcuni importanti premi internazionali, tra cui il BAFTA (Bening) e il Golden Globe (Huston): entrambi sono stati conferiti dalla National Society of Film Critics. La sceneggiatura di Westlake \u00e8 stata nominata ai Writers Guild of America ma non vinse."}
{"id": "752082", "revid": "33277", "url": "https://it.wikipedia.org/wiki?curid=752082", "title": "Giovanni Angelo de' Medici", "text": ""}
{"id": "752083", "revid": "838137", "url": "https://it.wikipedia.org/wiki?curid=752083", "title": "Francesco Maria Loyero", "text": "Biografia.\nNacque a Badolato il 2 giugno 1676 da Girolamo e Laura Tropeano.\nSi laure\u00f2 in Diritto alla Sapienza di Roma l'11 giugno 1684 e fu ordinato sacerdote il 18 aprile 1699. Fu iscritto all'Arcadia col nome di Ipalio Sfetteriano. Fu vicario generale ad Amalfi, Gravina, Manfredonia, Cassano, Policastro e Terracina.\nFu eletto vescovo di Umbriatico il 16 dicembre 1720. Nel 1731 fu trasferito a Nicastro. Il 12 febbraio 1735 accolse a Maida il re Carlo III di Borbone. Mor\u00ec a Nicastro nel 1736 e fu sepolto nella cattedrale.\nGenealogia episcopale.\nLa genealogia episcopale \u00e8:"}
{"id": "752085", "revid": "1833487", "url": "https://it.wikipedia.org/wiki?curid=752085", "title": "Khubz", "text": "Il khubz () \u00e8 un tipico pane basso molto schiacciato, poco cotto, simile alla piadina italiana e alla tortilla messicana (ma prodotto con farina di grano e non di mais). Viene mangiato arrotolato e riempito solitamente con carne halal.\n\u00c8 utilizzato per preparare il panino arabo, che di solito contiene shawerma ed altri ingredienti. Il tutto viene arrotolato al fine di creare un cono chiuso in basso, da consumare dall'alto verso il basso. La particolare forma (l'unica apertura \u00e8 quella superiore) permette, a differenza dei pi\u00f9 diffusi hamburger, di cibarsi senza che le salse colino o gli ingredienti debordino dai lati.\nNon va confuso con il panino arabo, che \u00e8 invece una variet\u00e0 di pane italiano, caratterizzato dalla crosta soffice, bianca, sottile e rugosa, di solito cosparsa di farina."}
{"id": "752087", "revid": "339392", "url": "https://it.wikipedia.org/wiki?curid=752087", "title": "Lungsod Quezon", "text": ""}
{"id": "752091", "revid": "21880", "url": "https://it.wikipedia.org/wiki?curid=752091", "title": "Il ladro di orchidee - Adaptation", "text": ""}
{"id": "752097", "revid": "8596", "url": "https://it.wikipedia.org/wiki?curid=752097", "title": "Larry Flint - Oltre lo scandalo", "text": ""}
{"id": "752099", "revid": "1573940", "url": "https://it.wikipedia.org/wiki?curid=752099", "title": "Tragulus javanicus", "text": "Il tragulo di Giava (Tragulus javanicus ) \u00e8 una specie di artiodattilo della famiglia dei Tragulidi. Dal momento che da adulto raggiunge al massimo le dimensioni di un coniglio, \u00e8 uno degli ungulati pi\u00f9 piccoli del mondo. Vive nelle foreste dell'isola di Giava e, forse, di Bali. In passato venivano considerati sue sottospecie il pi\u00f9 diffuso \"T. kanchil\" e il quasi sconosciuto \"T. williamsoni\".\nDescrizione.\nIl tragulo di Giava \u00e8 lungo solamente 40-47\u00a0cm. Ha testa piccola, occhi grandi, dorso arcuato e arti sottili con dita laterali pi\u00f9 sviluppate che negli altri ruminanti; \u00e8 privo di corna. Nei maschi i canini superiori sporgono dalle labbra quasi a sembrare piccole zanne. Il mantello \u00e8 di color bruno-arancio; il ventre \u00e8 bianco.\nDistribuzione e habitat.\nCome indica il nome, questo tragulo \u00e8 endemico delle regioni occidentali e centrali di Giava, ma sulla base di un recente avvistamento, avvenuto nel 2006, alcuni studiosi ne ipotizzano la presenza anche a Bali, all'interno del Parco nazionale di Bali Barat. Come tutti gli altri traguli, anch'esso \u00e8 un abitante delle foreste tropicali.\nBiologia.\n\u00c8 un animale schivo ed esclusivamente notturno, che di giorno dorme in cavit\u00e0 degli alberi o in tane. Si nutre di foglie, arbusti, germogli e frutti caduti dagli alberi. Durante il periodo degli amori si muove in coppie, ma per il resto dell'anno \u00e8 un animale solitario. La femmina \npartorisce un unico piccolo, gi\u00e0 perfettamente formato, dopo 5 mesi di gravidanza."}
{"id": "752102", "revid": "122446307", "url": "https://it.wikipedia.org/wiki?curid=752102", "title": "Associazione Sportiva Suzzara Calcio", "text": "L'Associazione Sportiva Suzzara Calcio \u00e8 una societ\u00e0 calcistica di Suzzara, in provincia di Mantova.\nGioca le sue gare interne al Campo Sportivo Comunale, intitolato a Italo Allodi. \nStoria.\nNel corso della sua storia la squadra, fondata nel 1919 con denominazione di \"Suzzara Fooball Club\", ha preso parte perlopi\u00f9 a campionati regionali; negli anni 1940 disput\u00f2 tre campionati di Serie B, ottenendo il miglior risultato di sempre durante il torneo misto di Serie B-C Alta Italia 1945-1946, che concluse al quinto posto nel suo girone sfiorando l'ammissione agli spareggi per la promozione in Serie A.\nDopo un lungo declino la squadra rivisse un nuovo momento favorevole a cavallo tra gli anni 1980 e 1990, quando fece ritorno tra i professionisti disputando sette campionati consecutivi in Serie C2 dalla stagione 1986-1987 alla quella 1992-1993. Nel corso di quest'ultima, travolta da problemi economici causati dalle malefatte del gruppo dirigenziale (che avrebbero portato anche a strascichi giudiziari), la societ\u00e0 venne dichiarata fallita ultimando a stento il campionato, che si concluse con una netta retrocessione tra i dilettanti al penultimo posto.\nIl sodalizio bianconero cambi\u00f2 denominazione in \"Suzzara Calcio 2000\" rimanendo attivo inizialmente con la sola squadra degli \"Allievi Provinciali\", per poi da questa ripartire. Il 15 giugno 2008, avendo battuto nell'ultimo turno dei play-off nazionali di Eccellenza per 1-0 la Manzanese, \u00e8 stata promossa in Serie D. Nella stagione 2008-09 dopo un promettente avvio di campionato, causa cessioni dei migliori giocatori si \u00e8 piazzato 15\u00ba ed \u00e8 stato costretto a cercare la salvezza ai play-out: a causa del peggior piazzamento in classifica \u00e8 stato retrocesso in Eccellenza dopo 2 pareggi 0-0 e 1-1 con la Virtus Castelfranco il 14 giugno 2009.\nNella stagione 2009-2010 il Suzzara, che si era inizialmente iscritto all'Eccellenza Lombarda, non parteciper\u00e0 a nessun campionato, causa il fallimento della societ\u00e0 e la mancanza di un presidente; in data 6 agosto 2009 ha comunicato al Comitato Regionale Lombardia la propria rinuncia all'Eccellenza, e per questo motivo \u00e8 stata ammessa al suo posto la Rudianese. Quindi dopo un anno di inattivit\u00e0 si \u00e8 formata una nuova societ\u00e0 iscritta al campionato di Terza Categoria, campionato terminato con la promozione in Seconda, dopo aver vinto il play-off contro la Poggese.\nDal 2011-2012 la squadra partecipa al campionato di Seconda Categoria. Nell'annata 2014-15 conquista anche il 4\u00ba turno dei play-off regionali, qualificandosi per la Prima Categoria."}
{"id": "752104", "revid": "125386739", "url": "https://it.wikipedia.org/wiki?curid=752104", "title": "Hypomnemata", "text": "Le hypomnemata () erano un particolare tipo di taccuini usati nella societ\u00e0 greca antica da varie categorie di persone quali commercianti, filosofi, teologi e studenti per annotare ricordi personali e formulare opinioni sull'esperienza del s\u00e9.\nStoria.\nQuesto tipo abituale di annotazione personale era entrato in voga ai tempi di Platone (circa IV secolo a.C.) e rappresenta uno dei primi progressi tecnologici della cultura occidentale tesi alla creazione di un logos cosciente.\nNell'antica societ\u00e0 greca, questa nuova tecnologia fu tanto devastante quanto l'introduzione del computer nell'odierna sfera privata. Gli hypomnemata erano utili al crescente pubblico colto in molti modi: come volumi di resoconti, registri pubblici, guide di condotta e taccuini individuali che servivano da memorandum. Non tutta la popolazione all'epoca era alfabetizzata; erano analfabeti praticamente tutti gli schiavi e moltissime donne.\nInterpretazioni.\nNe \"L\u2019\u00e9criture de soi\", in \"Dits et \u00e9crits II\", Michel Foucault scrive:\nLa teoria platonica dell'anamnesi riconosceva il nuovo status della scrittura come forma di memoria artificiale: Platone svilupp\u00f2 i principi ipomnesici per i suoi studenti da seguire nell'Accademia. Gli \"hypomnemata\" costituivano una memoria materiale delle cose lette, sentite o pensate, offrendole cos\u00ec come un tesoro accumulato per la rilettura e la successiva meditazione. Essi fornivano inoltre la materia grezza per la scrittura di trattati pi\u00f9 sistematici in cui si davano argomenti e mezzi per combattere e sconfiggere difetti come la rabbia, l'invidia, il pettegolezzo, la lusinga, o per superare le circostanze difficili (un lutto, l'esilio, la caduta in disgrazia)."}
{"id": "752106", "revid": "767487", "url": "https://it.wikipedia.org/wiki?curid=752106", "title": "Alice's Restaurant (film 1969)", "text": "Alice's Restaurant \u00e8 un film di Arthur Penn del 1969.\nL'opera \u00e8 stata ispirata da una canzone autobiografica, Alice's Restaurant, di Arlo Guthrie, figlio del cantante Woody Guthrie.\nIl film contiene elementi ironici, satirici, lirici e melodrammatici, ma \u00e8 soprattutto un lucido affresco dell'America contemporanea in dissoluzione, alla ricerca di una nuova chiave di lettura del sogno americano.\nTrama.\nArlo, un diciottenne di New York si iscrive al College, per rimandare la chiamata alle armi. Ma in breve tempo, viene espulso per i suoi comportamenti trasgressivi. Conosce una coppia di giovani, Ray e Alice, che gestisce un ristorante, allo scopo di finanziare un gruppo vicino agli hippie, che ha fondato una comunit\u00e0 in una chiesa sconsacrata. Ma la chiamata alle armi incombe sulla vita di Arlo che saluta la compagnia e, al suo rientro, scopre che la comunit\u00e0 si \u00e8 sciolta e ognuno \u00e8 andato per la propria strada.\nProduzione.\nIl film fu prodotto dalla Elkins Entertainment e dalla Florin.\nDistribuzione.\nDistribuito dalla United Artists, il film usc\u00ec nelle sale cinematografiche USA il 20 agosto 1969."}
{"id": "752108", "revid": "15756", "url": "https://it.wikipedia.org/wiki?curid=752108", "title": "Storia di Carrara", "text": "La citt\u00e0 di Carrara ha una storia molto antica. Sull'origine del nome della citt\u00e0 sono state fatte diverse ipotesi. Secondo , . ; ulteriore supposizione \u00e8 quella del danese Wilhelm Wanscher, \nLe origini.\nI primi insediamenti nel territorio carrarino risalgono al IX secolo a.C., quando la zona era occupata dai Liguri Apuani, una popolazione di origine celtica. Questa antica stirpe ligure occupava una regione che si estendeva dalla fascia costiera fino all'odierna Lunigiana (testimonianza di questa antica popolazione sono le numerose statue stele che ancora oggi si possono ammirare nei musei). \nNel 193 a.C. i Liguri Apuani, riuniti assieme alle altre stirpi liguri, si spinsero oltre l'Arno nel tentativo di respingere gli assalti romani. Nel 186 a.C. Roma sub\u00ec una pesante sconfitta: il console Quinto Marcio, che guidava un esercito composto da circa novemila unit\u00e0, fu attirato in un agguato in una localit\u00e0 nei pressi dell'attuale Fosdinovo, in seguito ribattezzata \"saltus Marcius\" (forse l'odierna Marciaso), dove quattromila soldati furono uccisi dagli Apuani. L'episodio fu poi riportato da Tito Livio nel trattato \"Ab urbe condita\".\nRoma ebbe la meglio soltanto nel 180 a.C. (ma le lotte continuarono per tre anni), quando i comandanti Publio Cornelio Cetego e Marco Bebio Tamfilo sconfissero gli Apuani, deportandone circa 47.000 nel Sannio e facendo amministrare la zona a dei coloni che fondarono il porto di Luni, di cui oggi si possono ammirare le rovine.\nIn seguito alla fondazione di Luni e alla scoperta dei giacimenti marmiferi (I secolo a.C. circa), cominci\u00f2 l'intenso sfruttamento delle cave di marmo, estratto dagli schiavi sotto la guida di tecnici, portato a Luni con i carri e poi imbarcato. \nLe antiche cave dell'epoca Romana comprendono gi\u00e0 i tre bacini marmiferi principali: il bacino di Torano (cave di \"Mandria\" e del \"Polvaccio\"), quello di Miseglia (cave di \"Canalgrande\", \"Fantiscritti\" e \"Tagliata\") e soprattutto quello di Colonnata (cave del \"Bacchiotto\", di \"Calaggio\", di \"Gioia\", di \"Fossa Ficola\" e di \"Fossacava\").\nMolti dei monumenti della Roma antica, soprattutto quelli pi\u00f9 splendidi e imponenti, furono costruiti utilizzando il marmo proveniente dalle cave di Carrara. Fu grazie all'estrazione del marmo che a ridosso delle cave si svilupparono i primi villaggi in cui risiedevano gli addetti ai lavori: questi insediamenti costituiscono il nucleo pi\u00f9 antico della citt\u00e0 di Carrara.\nSotto il regno dell'imperatore Tiberio Claudio Nerone le cave passarono al fisco patrimoniale della casa degli Augusti; le decime sul marmo vennero incassate dall'erario imperiale tramite un tributo denominato \"vectigalis\". Questo tributo diede poi dato il nome al toponimo di Vezzala, antico quartiere della citt\u00e0 di Carrara in cui si trovavano gli uffici e le abitazioni dei funzionari del fisco incaricati di riscuotere il \"vectigalis\".\nLo sviluppo della colonia continuer\u00e0 fino al 476, quando la caduta dell'Impero romano d'Occidente comporter\u00e0 anche la crisi delle cave, che diventarono un rifugio lontano dalle coste battute dai barbari.\nDalla caduta dell'Impero Romano alla fine del dominio dei Vescovi di Luni.\nDopo la caduta dell'Impero romano d'Occidente, varie popolazioni si succedettero sul territorio carrarese.\nI primi ad arrivare furono i barbari Goti, che occuparono alcune localit\u00e0 a monte facilmente difendibili e che si ritiene abbiano fondato i paesi di Codena, Bergiola e Gotara.\nNella prima met\u00e0 del VI secolo i Bizantini di Giustiniano sconfissero i Goti e riconquistarono la regione, insediandosi di preferenza nelle zone pianeggianti (in questo periodo Luni torn\u00f2 ad un nuovo splendore). \nLa regione aveva per i Bizantini una grande importanza strategica e militare: si trovava sul limite settentrionale della Provincia Italica da loro controllata, era attraversata da due importanti strade (la via Aurelia verso Ventimiglia e la futura Via Francigena che conduceva oltre il Passo della Cisa. Inoltre, il porto di Luni garantiva un facile accesso via mare alle truppe di Bisanzio.\nI Bizantini costruirono una serie di fortificazioni nell'alta Lunigiana per impedire l'accesso dei barbari; anche la zona di Carrara fu interessata da diverse opere militari difensive a scopo interno: la villa romana di Moneta fu riadattata come fortilizio, mentre altre fortificazioni furono costruite presso \"Castellaro\", \"Castelpoggio\", \"La Costaccia\", \"Castrum Volpilionis\", \"Castelbaito\", \"Il Malpasso\".\nI Bizantini furono definitivamente sconfitti nel 642 dai Longobardi di Rotari che preferirono la valle di Carrara, maggiormente difendibile, al centro costiero di Luni. \nLuni, in quanto sede del vescovo, venne apertamente osteggiata dai Longobardi, che ne sminuirono l'importanza accorpandola al ducato di Lucca e favorendo sul piano religioso i monaci della vicina abbazia del Brugnato. Durante la dominazione Longobarda il potere della Chiesa nella cosa pubblica si ridusse fortemente.\nLe classi nobili Longobarde si insediarono a Carrara, dove adesso si trova il quartiere del \"Cafaggio\" (da cafadium, zona riservata ai nobili), localit\u00e0 che circondarono con il broilo (zona riservata allo svago e alla caccia); con questi insediamenti la citt\u00e0 di Carrara inizi\u00f2 a costituirsi come centro urbano: in questi anni conobbe una veloce espansione. \nInoltre, da questi antichi nobili Longobardi discesero i ceppi delle famiglie degli Obertenghi e degli Adalberti.\nI Longobardi acquisirono anche alcuni territori in pianura per destinarli all'agricoltura. Particolarmente significativa \u00e8 la collocazione del loro cimitero, nella localit\u00e0 lungo il fiume Carrione oggi chiamata \"Perticata\" (dall'usanza dei Longobardi di piantare delle lunghe pertiche sul luogo di sepoltura dei loro morti).\nQuando, nel 773, i Longobardi vennero sconfitti da Carlo Magno, Carrara divenne un feudo dei vescovi di Luni. La valle di Carrara fu usata pi\u00f9 volte dalla popolazione di Luni come rifugio dalle scorrerie dei pirati e dalle difficili condizioni della costa (che si stava velocemente impaludando ed era soggetta alla malaria). In particolare, sembra che la popolazione di Luni si trasfer\u00ec per qualche anno a Carrara dopo il sacco della loro citt\u00e0 ad opera dei Vichinghi di re Hasting dell'860. \u00c8 possibile che il vescovo di Luni San Ceccardo, storico patrono di Carrara, fosse uno dei profughi rifugiatisi nella zona oppure che fosse stato ucciso da Hasting durante il saccheggio.\nTra il 945 e il 963 l'imperatore Ottone I di Sassonia conferm\u00f2 ufficialmente il possesso del feudo di Carrara (con Massa, Avenza e Moneta) ai vescovi conti di Luni. Ad ogni modo la situazione di Luni stava velocemente peggiorando e pare che gi\u00e0 nel 998 il vescovo Gottifredo avesse trasferito parte del suo seguito a Carrara. Il trasferimento fu agevolato anche dalla rinuncia di alcuni nobili imperiali all'amministrazione dei territori del feudo di Carrara, aumentando cos\u00ec il potere e la legittimazione della Chiesa sul territorio.\nA seguito dell'anno mille fu fondata la Chiesa di Sant'Andrea, che risalirebbe al 1035. Nel 1058 la citt\u00e0 di Luni viene definitivamente abbandonata; i suoi abitanti si trasferirono quasi tutti a Sarzana; altri gruppi fondarono gli insediamenti di Ortonovo e di Nicola. Nonostante la perdita della loro citt\u00e0 in questo periodo i vescovi di Luni vedono aumentare di molto il loro potere; l'esercizio della loro autorit\u00e0 sul feudo di Carrara incontrer\u00e0 via via un'opposizione sempre pi\u00f9 forte da parte della popolazione locale.\nI primi ad opporsi ai vescovi furono tuttavia i feudatari locali, dopo il 1100. I vescovi alla fine ebbero la meglio; con la Pace di Lucca del 1124: il potere sul feudo di Carrara venne suddiviso tra i vescovi e i feudatari della Lunigiana loro alleata. Nel 1151 Carrara divenne ufficialmente la sede vescovile (lo stesso anno le chiese di S.Andrea e di Avenza sono date in amministrazione a Lucca).\nGi\u00e0 nel 1187, per\u00f2, i vescovi di Luni si trovarono impegnati in una difficile guerra contro i marchesi Malaspina, guerra che interess\u00f2 tutta la Lunigiana e si protrasse per molti anni. Al termine del conflitto, nel 1202, il potere dei vescovi ne risult\u00f2 in parte indebolito. Per questo motivo, nel 1207, il vescovato fu trasferito a Sarzana, in una localit\u00e0 pi\u00f9 centrale per gli interessi dei vescovi di Luni e pi\u00f9 facilmente gestibile.\nLo spostamento dei vescovi nella citt\u00e0 vicina fu occasione per la popolazione locale, essenzialmente ghibellina, per riprendere le lotte contro la Chiesa. La citt\u00e0 infatti andava sempre pi\u00f9 consolidando la sua struttura, espandendosi e riprendendo l'estrazione e il commercio del marmo, grazie soprattutto allo sviluppo delle citt\u00e0 vicine, in primis Pisa e Firenze.\nDalle lotte popolari che ne seguirono risultarono vincitori i ghibellini, soprattutto grazie al fatto che la rivolta contro il potere dei vescovi stava assumendo un carattere generalizzato in varie localit\u00e0 della zona. Come risultato la citt\u00e0 riusc\u00ec a costituirsi in un Comune.\nLa forma organizzativa di Carrara \u00e8 quella del \"Comune di Valle\", in cui tutti gli insediamenti sparsi sul territorio erano considerati eguali, e ognuno di essi eleggeva i propri rappresentanti da inviare al Consiglio Comunale. Anche questa forma di organizzazione si inserisce nell'ottica di indebolimento del potere vescovile, che trova difficile controllare un'organizzazione cos\u00ec frammentata.\nNel 1215, Federico II tolse Carrara ai Vescovi e la affid\u00f2 a Guglielmo Malaspina, che cominci\u00f2 la costruzione della Rocca a difesa della citt\u00e0. La citt\u00e0 si divise tra parte guelfa, ancora soggetta al vescovo (essenzialmente la zona di S.Andrea), e parte ghibellina, fedele al nuovo signore (quartieri di Cafaggio e Vezzala).\nNel maggio del 1217 il vescovo di Luni Marzucco si trov\u00f2 costretto a fare concessioni al Comune di Carrara; le concessioni per\u00f2 non soddisfarono gli abitanti: nei tumulti che ne seguirono, che coinvolsero anche la citt\u00e0 di Sarzana, il vescovo venne ucciso.\nDopo questo incidente, che forse segn\u00f2 il punto pi\u00f9 basso del potere vescovile, la curia di Luni and\u00f2 lentamente ricostituendosi. La sua influenza aument\u00f2 progressivamente (nel 1219 la rivolta di Sarzana fu definitivamente sedata), e gi\u00e0 nel 1229 il vescovo Guglielmo godeva di nuovo di indiscussa autorit\u00e0.\nCome risultato, nel 1230 tutta la zona torn\u00f2 sotto il dominio dei vescovi di Luni. \nI Carraresi non gradirono questo ritorno, volendosi liberare della pesante autorit\u00e0 vescovile, cos\u00ec nel 1235, nella chiesa di San Pietro nel borgo di Avenza, furono regolamentati i rapporti tra il vescovo e il comune di Carrara. Nel 1260 questi statuti vennero poi rinnovati nella chiesa di S.Andrea; i nuovi statuti non si limitarono a regolamentare le relazioni politiche tra il comune di Carrara e i vescovi di Luni, ma entrarono anche nel merito della sfera economica. L'applicazione di questi nuovi statuti fu cos\u00ec disinvolta da parte degli abitanti di Carrara da attirare su di essi la scomunica da parte del vescovo (31 marzo 1261).\nNel frattempo l'estrazione del marmo continu\u00f2 in maniera incessante, con esportazioni a Siena, Firenze, Pisa, Genova, Roma, Milano, tanto che Carrara divenne cos\u00ec famosa da muovere l'interesse di Dante, che soggiorn\u00f2 nel castello di Fosdinovo presso i Malaspina e cit\u00f2 la zona di Carrara nella sua Commedia.\nIl potere dei vescovi fin\u00ec definitivamente nel 1313 (vedi la Signoria di Carrara), quando Carrara pass\u00f2 sotto i fiorentini tramite i Pisani e poi sotto i lucchesi, che mandarono Castruccio Castracani a governare la citt\u00e0: Castruccio costru\u00ec la famosa fortezza di Avenza, di cui oggi sopravvive il torrione.\nIn seguito Carrara pass\u00f2 ai milanesi di Gian Galeazzo Visconti, e infine, nel 1473, torn\u00f2 sotto il dominio dei Malaspina, che avevano sede a Fosdinovo.\nI Malaspina.\nCarrara divent\u00f2 nel 1495 la sede dei Malaspina, che si trasferirono nella vicina Massa nella seconda met\u00e0 del Cinquecento: questo perch\u00e9 Carrara era interessata da lotte che vedevano opposti i carraresi ai soldati francesi di Carlo V, che visit\u00f2 la citt\u00e0 nel 1541. \nTuttavia le lotte finirono presto e nel 1554 fu fondato il ducato, di cui Carrara divenne capitale insieme a Massa: il governo della citt\u00e0 fu preso da Alberico I Cybo-Malaspina, all'epoca ventiduenne. Sotto il dominio di Alberico I, Carrara ebbe un grande sviluppo sia economico che culturale. La citt\u00e0 divent\u00f2 meta dei maggiori artisti dell'epoca: tra gli altri, Michelangelo Buonarroti faceva visite frequenti a Carrara per scegliere il marmo destinato alle sue sculture. Anche lo sviluppo urbanistico conobbe un'importante accelerazione: furono erette nuove chiese, la citt\u00e0 fu circondata da una pi\u00f9 ampia cerchia di mura e fu creata l'attuale piazza Alberica, che divenne il centro economico e culturale della citt\u00e0 insieme alla via Alberica, che collegava la piazza al palazzo dei Malaspina.\nIl duca Alberico mor\u00ec nel 1623 e fu succeduto da Carlo I (1623-1662), Alberico II (1662-1690), Carlo II (1690-1710), Alberico III (1710-1715), Alderano (1715-1731), per arrivare a Maria Teresa, che assume il governo del ducato nel 1731 e nel 1741 si sposa con Ercole III d'Este, erede del ducato di Modena.\nDal Ducato di Modena all'Unit\u00e0 d'Italia.\nCon l'avvento di Maria Teresa, Carrara passa sotto il ducato di Modena. Fu fondata l'Accademia di Belle Arti (1769), che sorse a fianco del palazzo principesco, e nel 1751 iniziarono i lavori per la costruzione di un porto che avrebbe dovuto supportare l'estrazione del marmo, liberando Carrara dalla dipendenza dei porti delle citt\u00e0 vicine. Negli ultimi anni del '700, Carrara cominci\u00f2 a risentire degli echi giacobini, in particolare dopo la morte di Maria Teresa (1790): i francesi occupano Modena e i carraresi, volendo mantenere vivo il senso di autonomia che li ha sempre contraddistinti nella storia, diedero vita a una rivolta popolare contro le forze francesi. Carrara pass\u00f2 sotto Elisa Bonaparte Baciocchi, che intensific\u00f2 l'estrazione e il commercio del marmo e cominci\u00f2 le opere di bonifica del litorale.\nNel 1815, con la Restaurazione, Carrara torn\u00f2 a essere un Principato autonomo, sotto la guida di Maria Beatrice d'Este: alla morte di quest'ultima, la citt\u00e0 torn\u00f2 sotto il Ducato di Modena, prima sotto Francesco IV (1829-1846), quindi sotto Francesco V (1846-1859). I moti rivoluzionari per l'indipendenza avevano fatto presa anche su Carrara, dove scoppi\u00f2 una rivolta guidata da Domenico Cucchiari e dove si moltiplicarono le logge massoniche: la citt\u00e0 ebbe per Mazzini un ruolo fondamentale per la sua azione, poich\u00e9 a Carrara egli scelse molti dei suoi pi\u00f9 diretti collaboratori, tra cui Felice Orsini, il futuro attentatore di Napoleone III.\nCarrara entr\u00f2 a far parte poi del regno d'Italia.\nNel 1938 il comune di Carrara venne fuso con i comuni di Massa e Montignoso, formando il nuovo comune di Apuania.\nNel corso della Seconda guerra mondiale la citt\u00e0 subi pesanti bombardamenti aerei da parte degli Alleati (tra cui quello avvenuto il 18 gennaio 1945, quando furono arrecati gravissimi danni al centro storico del comune toscano). La citt\u00e0 venne poi liberata dalle truppe della 92\u00aa divisione (5\u00aa armata USA), l'11 aprile 1945.\nNel 1946 il comune di Apuania venne soppresso, e al suo posto furono ricostituiti i comuni preesistenti."}
{"id": "752111", "revid": "1318658", "url": "https://it.wikipedia.org/wiki?curid=752111", "title": "Parco provinciale Tatshenshini-Alsek", "text": "Il Parco provinciale Tatshenshini-Alsek (in inglese: Tatshenshini-Alsek Provincial Wilderness Park) \u00e8 un'area protetta che si trova nell'angolo pi\u00f9 nord-occidentale della provincia della Columbia Britannica, in Canada. Il parco, che si estende su di un'area di 9.580 chilometri quadrati, venne istituito nel 1993 dopo un'intensa battaglia condotta dalle organizzazioni per la conservazione di Stati Uniti e Canada, che volevano fermare l'esplorazione di questa regione da parte dell'industria mineraria e proteggere un'area ricca di biodiversit\u00e0 e di bellezze naturali.\nIl parco confina con i parchi nazionali Kluane, nello Yukon, Glacier Bay e Wrangell-St. Elias, in Alaska, e con essi fa parte dei Patrimoni dell'umanit\u00e0 dell'UNESCO.\nStoria.\nLungo i fiumi di quest'area si trovavano anticamente numerosi villaggi di pescatori Tlingit e Tutchone. Il confine orientale del parco segue una vecchia via usata dalla trib\u00f9 \"Chilkat\" per commerciare con popolazioni Tutchone.\nA met\u00e0 del XIX secolo si verific\u00f2 una tragica inondazione quando un lago (che da anni era semi-ostruito dall'avanzata di un ghiacciaio) esond\u00f2 a causa del blocco completo del fiume Alsek. Questo provoc\u00f2 un muro d'acqua alto 7 metri e largo 15 che spazz\u00f2 via un intero villaggio Tutchone, a \"Dry Bay\".\nTatshenshini-Alsek \u00e8 stata una delle ultime regioni della Columbia Britannica ad essere esplorate. Durante gli anni sessanta si ebbero le prime esplorazioni geologiche per la ricerca di minerali, grazie alle quali vennero trovati ingenti depositi di rame nelle vicinanze della \"Windy Craggy Mountain\".\nNegli anni settanta si cominci\u00f2 a sfruttare turisticamente la zona, discendendo i fiumi Tatshenshini e Alsek (rafting). Negli anni ottanta venne avanzata la proposta di aprire una miniera a cielo aperto sulla cima del Windy Craggy.\nNel 1991 venne istituito il \"Tatshenshini International\", una federazione delle 50 pi\u00f9 importanti organizzazioni ambientaliste del Nordamerica, che inizi\u00f2 un'intensa campagna contro lo sfruttamento minerario della regione. Questo sforzo ricevette notevole attenzione sia negli Stati Uniti che in Canada e giunse sia al Congresso che alla Casa Bianca, con l'interessamento in prima persona del Vicepresidente Al Gore. In seguito a tutte queste pressioni, il Primo ministro della Columbia Britannica Mike Harcourt decise nel 1993 di proteggere la regione Tatshenshini-Alsek come un parco di Classe A. I detentori dei diritti d'estrazione del Windy-Craggy ricevettero un indennizzo di 103,8 milioni di dollari.\nNel 1999 un gruppo di cacciatori trov\u00f2 i resti di un essere umano ai piedi di un ghiacciaio. Il corpo, molto ben conservato, risult\u00f2 essere vecchio di 550 anni.\nNatura.\nI fiumi Alsek e Tatshenshini scorrono attraverso il parco formando vallate a forma di \"U\". Le gole che hanno scavato lasciano entrare l'aria fresca e umida dell'oceano nel freddo interno. Il rapido raffreddamento di quest'aria, le frequenti alluvioni e valanghe, una complessa geologia e i grandi cambi d'altitudine hanno contribuito a creare una gran variet\u00e0 di habitat naturali.\nNel parco si trova una notevole popolazione di grizzly e l'unica popolazione canadese di orso nero americano. Oltre agli orsi, qui si possono trovare pecore di Dall, capre delle Montagne Rocciose, alci, lupi grigi, aquile di mare e reali, falchi pellegrini e girfalchi.\nLungo le coste sono presenti leoni marini e megattere.\nAll'interno del parco si trova la catena montuosa Alsek con il Mount Fairweather, la cima pi\u00f9 elevata della provincia con 4.663 metri. La regione Tatshenshini-Alsek si trova in una zona ad alta attivit\u00e0 sismica."}
{"id": "752114", "revid": "767487", "url": "https://it.wikipedia.org/wiki?curid=752114", "title": "Il leone d'inverno", "text": "Il leone d'inverno (\"The Lion in Winter\") \u00e8 un film del 1968 diretto da Anthony Harvey, tratto dall'omonima opera teatrale del 1966 di James Goldman.\nTrama.\nEnrico II Plantageneto, re d'Inghilterra, preoccupato per il destino del regno dopo la sua morte convoca la moglie Eleonora d'Aquitania, i tre figli ed il re francese Filippo in un castello bretone con la scusa di festeggiare il Natale. In quei pochi giorni i corridoi e le camere del castello diventano teatro di orrende cospirazioni, violente liti, scenate di gelosia. Alla fine il risultato sar\u00e0 una nuova distribuzione dei poteri all'interno del regno, soprattutto nelle mani di Eleonora.\nProduzione.\nL'attore irlandese Peter O'Toole interpreta per la seconda volta Enrico II d'Inghilterra, dopo averlo gi\u00e0 interpretato nel 1964 nella pellicola \"Becket e il suo re\" di Peter Glenville, stavolta in un periodo successivo rispetto a fatti narrati nel precedente film. Per la sua interpretazione, come nella precedente pellicola, fu candidato all'Oscar come miglior attore protagonista, ma nemmeno in questa occasione riusc\u00ec a vincere l'ambita statuetta.\nQuando Katharine Hepburn (Eleonora d'Aquitania) dice che ha avuto sei figlie e cinque maschi commette un errore, poich\u00e9 Eleonora d'Aquitania dal re di Francia (Luigi VII, da cui poi scelse di divorziare) ebbe due figlie (Maria e Alice), mentre da Enrico II ebbe tre femmine, cio\u00e8 in totale cinque femmine, mentre per il numero dei figli maschi non commette errori e neanche per gli anni di matrimonio.\nEra Adele non Alice (interpretata da Jane Merrow) il nome della promessa sposa di Riccardo, quindi ultima amante del re.\nSembra che sia stato lo stesso O'Toole a volare di persona fino a Los Angeles e a convincere la Hepburn (per la quale dopo la morte di Spencer Tracy si supponeva un ritiro dalle scene) ad accettare il ruolo di coprotagonista, facendole vedere anche il film \"\" del 1967, ultima regia di Anthony Harvey.\nRemake.\nNel 2003 fu realizzata una versione televisiva per la regia di Andrei Konchalowskj, con Glenn Close nel ruolo di Eleonora d\u2019Aquitania, la quale per questa interpretazione si aggiudic\u00f2 il suo primo Golden Globe (categoria \u201cMiglior attrice in una mini-serie o film per la televisione\u201d)."}
{"id": "752115", "revid": "438678", "url": "https://it.wikipedia.org/wiki?curid=752115", "title": "Hustle &amp; Flow - Il colore della musica", "text": "Hustle &amp; Flow - Il colore della musica \u00e8 un film del 2005 scritto e diretto da Craig Brewer.\nTrama.\nAmbientato nella parte Nord della citt\u00e0 di Memphis, troviamo il protagonista DJay nella sua attivit\u00e0 di protettore di alcune ragazze, che investe i suoi risparmi nel tentativo di sfondare nel mondo del rap, attraverso l'aiuto di un suo amico d'infanzia, di un fonico per ambienti che lavora nelle chiese, e di una delle sue ragazze, Shug.\nIl primo esempio della bravura di DJay con le rime \u00e8 \"It's Hard out Here for a Pimp\" (\"\u00c8 dura qua fuori per un pappone\"), perfetta sintesi di tutta la sua vita in quel momento.\nCerca di portare la sua musica ai piani alti, attraverso vecchie conoscenze, come il rapper Skinny Black (Ludacris).\nQuando tutto sembra andare per il meglio, nel corso della stessa serata in cui consegna la musicassetta a SkinnyBlack, verr\u00e0 arrestato per averlo malmenato dopo che questi getter\u00e0 la cassetta nel bagno. Dal carcere per\u00f2, DJay non perde la voglia di lottare e di raggiungere i propri sogni, di uscire e ritrovare la donna che ama e la sua bambina, Keisha."}
{"id": "752118", "revid": "767487", "url": "https://it.wikipedia.org/wiki?curid=752118", "title": "Mi chiamo Sam", "text": "Mi chiamo Sam (\"I Am Sam\") \u00e8 un film di Jessie Nelson del 2001, interpretato da Sean Penn e Michelle Pfeiffer.\nTrama.\nSam Dawson \u00e8 un uomo sulla quarantina che lavora in una caffetteria e soffre di una disabilit\u00e0 mentale che non gli permette di essere alla pari con le altre persone; le abilit\u00e0 del suo cervello sono infatti quelle di un bambino di sette anni. \u00c8 costretto a crescere sua figlia Lucy Diamond (chiamata cos\u00ec in onore della canzone \"Lucy in the Sky with Diamonds\" dei Beatles, la band preferita di Sam) da solo perch\u00e9 la mamma della bambina li ha abbandonati. Aiutato da un gruppo di amici e dalla vicina di casa Annie Cassell, Sam cresce sua figlia con affetto instaurando con lei un'intesa fuori dal comune, poich\u00e9 la bambina guarda oltre lo stato mentale del padre e lo accetta per quello che \u00e8. Lucy cresce e ben presto mostra capacit\u00e0 mentali superiori a quelle del padre e viene spesso derisa dai suoi compagni per quel padre \"ritardato\".\nUna sera Sam viene portato in caserma per quello che viene scambiato per un tentativo di adescamento di una squillo; inoltre, durante la festa a sorpresa per il settimo compleanno della bambina, Sam viene provocato da uno dei bambini causando un incidente. Con ci\u00f2 gli assistenti sociali portano via Lucy, permettendo a Sam di vederla solo due volte a settimana, ma la ragazzina, inseparabile dal padre, vorrebbe tornare insieme a lui.\nSam cerca di riottenere l'affidamento e perci\u00f2 contatta un avvocato, Rita Harrison, che si offre di difenderlo gratuitamente. Occuparsi di questo caso aiuta la donna a rimettere a posto la propria vita, cercando di recuperare il rapporto con il figlio e lasciando il marito. Da ci\u00f2 Sam inizia a cambiare, tirando fuori la sua sensibilit\u00e0 e la sua dignit\u00e0 riuscendo anche a fare meglio il suo lavoro nella caffetteria. Al processo il giudice si convince che Sam non sia bravo a fare il padre e Lucy viene affidata ad un'altra donna, Randy Carpenter, ma la bambina non ci sta e tutte le notti fugge di casa per raggiungere Sam, tuttavia l'uomo la riporta sempre a casa. La donna, comprendendo il legame che c'\u00e8 tra Lucy e il padre, decide di lasciare definitivamente la bambina a lui, aiutandolo comunque nella crescita, dato che Sam ha sempre desiderato una madre per Lucy e Randy si \u00e8 rivelata quella giusta. Sam riuscir\u00e0 infine ad ottenere dal tribunale l'affidamento della figlia. Contemporaneamente Rita, lasciato suo marito, inizia una vita da single con suo figlio e si vedr\u00e0 spesso con Sam e Lucy.\nPersonaggi.\nSam Dawson.\nUomo sulla quarantina d'anni, il quale soffre di una disabilit\u00e0 mentale che non gli permette di essere alla pari degli altri. Vuole molto bene a sua figlia Lucy e le \u00e8 molto affezionato.\nLucy Diamond Dawson.\nLa figlia settenne di Sam. Ha un rapporto di profonda intesa con suo padre, poich\u00e9 \u00e8 l'unica che riesce a vedere al di l\u00e0 del ritardo del padre, anche se alcune volte \u00e8 un po' imbarazzata.\nRita Harrison.\nL'avvocato che sostiene Sam nella sua causa. Inizialmente appare come una donna perfetta e sempre indaffarata con il lavoro, ma grazie a Sam capir\u00e0 che la sua vita non \u00e8 perfetta e alla fine del film lascer\u00e0 suo marito e vivr\u00e0 pi\u00f9 felicemente assieme a suo figlio.\nAnnie Cassel.\nLa vicina di casa di Sam che lo ha aiutato nei momenti pi\u00f9 difficili per lui. \u00c8 la madrina di Lucy.\nRandy Carpenter.\nLa temporanea madre adottiva di Lucy. Alla fine del film, notando lo splendido rapporto fra Lucy e suo padre, decider\u00e0 di farla tornare insieme a Sam, ma lui le permetter\u00e0 di fare comunque parte della vita della figlia.\nCritica.\n\"Epilogo commovente e profondamente dignitoso ma che, specie per le reazioni sociali, esprime una speranza piuttosto che una realt\u00e0.\"\n\"New York Times\""}
{"id": "752121", "revid": "486946", "url": "https://it.wikipedia.org/wiki?curid=752121", "title": "Frase doppia", "text": ""}
{"id": "752123", "revid": "486946", "url": "https://it.wikipedia.org/wiki?curid=752123", "title": "Sciarada alterna", "text": ""}
{"id": "752125", "revid": "486946", "url": "https://it.wikipedia.org/wiki?curid=752125", "title": "Sciarada incatenata", "text": ""}
{"id": "752126", "revid": "71433", "url": "https://it.wikipedia.org/wiki?curid=752126", "title": "Quills, la penna dello scandalo", "text": ""}
{"id": "752127", "revid": "287204", "url": "https://it.wikipedia.org/wiki?curid=752127", "title": "Hericiaceae", "text": "Hericiaceae \u00e8 una famiglia di funghi basidiomiceti appartenente all'ordine Russulales.\nGeneri di Hericiaceae.\nIl genere tipo \u00e8 \"Hericium\" Pers., 1764, altri generi inclusi sono:"}
{"id": "752128", "revid": "1762097", "url": "https://it.wikipedia.org/wiki?curid=752128", "title": "Prussia Occidentale", "text": "La Prussia Occidentale (in tedesco: \"Westpreu\u00dfen\", in polacco: \"Prusy Zachodnie\") fu una provincia del Regno di Prussia dal 1773 al 1824 e dal 1878 al 1918. Fu parte del Secondo Reich dal 1871 al 1918.\nStoria.\nNella guerra dei tredici anni (1454-1466), le citt\u00e0 della Pomerelia e della Prussia Occidentale si ribellarono all'Ordine Teutonico e cercarono l'aiuto del Re Casimiro IV di Polonia. Con il Trattato di Toru\u0144 del 1466 la Pomerelia e la Prussia Occidentale divennero le province polacche della Prussia Reale, con diritti speciali, specialmente a Danzica, mentre la Prussia Orientale rimase ai Cavalieri Teutonici, ridotti a vassalli della Polonia. La Prussia Reale divenne parte della Confederazione Polacco-Lituana nel 1569.\nGran parte della Prussia Reale fu annessa dal Regno di Prussia con la prima spartizione della Polonia del 1772, e divenne la provincia della Prussia Occidentale l'anno seguente, ad eccezione della Varmia che fu unita al Ducato di Prussia per formare la Prussia Orientale. Nel 1793, con la seconda spartizione della Polonia, la citt\u00e0 anseatica di Danzica (Gda\u0144sk), non pi\u00f9 in grado di difendersi da s\u00e9, fu annessa al Regno di Prussia e aggiunta alla Prussia occidentale. Alcune zone della Grande Polonia annesse nel 1772 che formavano il Distretto di Netze furono aggiunte alla Prussia Occidentale nel 1793.\nNel 1806, con le guerre napoleoniche, le parti meridionali della Prussia Occidentale furono assegnate al Ducato di Varsavia. Dal 1824 al 1878 la Prussia Occidentale fu unita alla Prussia Orientale per formare la Provincia della Prussia, ma dopo il 1878 furono ristabilite come province separate.\nDopo il Trattato di Versailles del 1919, gran parte della Prussia Occidentale fu assegnata alla Seconda Repubblica di Polonia, mentre piccole parti a est e ad ovest della provincia rimasero alla Germania. La parte restante a ovest form\u00f2 la Marca di Pozna\u0144-Prussia Occidentale nel 1922, mentre la parte orientale divenne parte del Distretto della Prussia Occidentale all'interno della Prussia Orientale. Con la Conferenza di Potsdam del 1945, dopo la seconda guerra mondiale, tutta l'ex Prussia Occidentale fu posta sotto l'amministrazione della Polonia e nei decenni successivi fu riconosciuta come parte dello stato polacco anche dalla Germania Est e Ovest. La Landsmannschaft Westpreu\u00dfen (espressione tedesca che significa \"Associazione etnica della Prussia Occidentale\") \u00e8 un'organizzazione non a scopo di lucro formata nel 1948 da rifugiati tedeschi nella Germania Ovest, scacciati dalle loro case nella Prussia Occidentale durante l'occupazione sovietica e durante le espulsioni dei tedeschi dopo la seconda guerra mondiale."}
{"id": "752133", "revid": "36594", "url": "https://it.wikipedia.org/wiki?curid=752133", "title": "Religione Sikh", "text": ""}
{"id": "752140", "revid": "125870072", "url": "https://it.wikipedia.org/wiki?curid=752140", "title": "La battaglia del secolo", "text": "La battaglia del secolo (\"The Battle of the Century\") \u00e8 un film del 1927 diretto da Clyde Bruckman. La prima proiezione pubblica fu il 31 dicembre 1927. Nel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nOliver \u00e8 il manager del peggior pugile del mondo, Stan, conosciuto nell'ambiente sportivo come \"Lo straccio umano\". Avendo perso l'ennesimo incontro Oliver, sotto consiglio di un assicuratore, assicura Stan con una polizza contro gli infortuni. Grazie alla sua mente geniale, Oliver cerca di procurare un incidente a Stan per incassare i soldi della polizza. Uno dei tentativi \u00e8 quello di farlo scivolare su una buccia di banana, che prender\u00e0 in pieno un garzone di una pasticceria, in breve i due scatenano una battaglia di torte che coinvolger\u00e0 un intero quartiere.\nPerdita del film.\n\u00c8 tra i primi film di Laurel &amp; Hardy ed uno dei pi\u00f9 famosi, ma circa met\u00e0 film \u00e8 andata perduta. Questo si deve al fatto che Robert Youngson, preparando il suo \"Cavalcata della risata (The Golden Age of Comedy)\" sforbici\u00f2 le parti deteriorate della pellicola, ne elimin\u00f2 i cartelli e invert\u00ec anche l'ordine delle sequenze.\nI pezzi oggi perduti sono la parte centrale del film e le scene conclusive. Per molto tempo si credette che fosse sopravvissuta soltanto la sequenza della battaglia a torte in faccia; nel 1979 venne poi ritrovato al MOMA di New York il primo rullo dell'incontro di boxe, seppure incompleto.\nLa versione oggi visibile spiega con dei cartelli e alcune foto le sequenze assenti. Nel DVD Ermitage i due pezzi di film vengono attaccati l'uno all'altro senza spiegarne i punti mancanti, creando confusione allo spettatore. Esiste anche un'altra versione in DVD, nel volume 9 di \"The lost films of Laurel &amp; Hardy: the complete collection\" della durata di 18 minuti, con pi\u00f9 foto e pagine della sceneggiatura, ma senza nemmeno un accompagnamento musicale.\nRitrovamento del secondo rullo completo.\nIl 15 giugno 2015 viene annunciato il ritrovamento dell'intero secondo rullo della pellicola in formato 16\u00a0mm scovata per caso da un collezionista statunitense.\nGrazie al ritrovamento di questo materiale, quasi tutto il film (il 90% circa esclusi un paio di minuti del primo rullo) \u00e8 visibile al pubblico.\nQuesta versione \u00e8 stata proiettata come evento speciale durante la 34\u00aa edizione de \"Le giornate del cinema muto\" di Pordenone il 9 ottobre 2015."}
{"id": "752142", "revid": "124123", "url": "https://it.wikipedia.org/wiki?curid=752142", "title": "Salomon Resnik", "text": "Biografia.\nSalomon Resnik nasce a Buenos Aires da genitori russo-ebraici emigrati in Argentina. Si laurea alla Facolt\u00e0 di Medicina di Buenos Aires discutendo la tesi sulla Sindrome di Cotard. Diventa nel 1954 membro associato dell'\"Associazione Psicoanalitica Argentina\" (fondata nel 1942) e membro titolare nel 1957. Si interessa, verso la fine degli anni cinquanta, di delinquenza giovanile e psicoanalisi infantile, poi del trattamento psicoanalitico della psicosi in bambini e adulti. Pioniere nell'applicazione della psicoanalisi nell'autismo infantile e nel trattamento della schizofrenia in Argentina. Allievo e collaboratore del suo maestro Enrique Pichon-Rivi\u00e8re, anche lui interessato al mondo della cultura, si occupa dell'applicazione della psicoanalisi nel sociale in termini di psicoterapia di gruppo e dinamica istituzionale.\nGi\u00e0 nel 1950, in collaborazione con Raul Usandivaras e Juan Morgan, inizia la prima esperienza terapeutica in gruppo istituzionale di pazienti psicotici cronici. Resnik vive le vicissitudini della cultura della Buenos Aires dell'epoca. Legato allo scrittore Jorge Luis Borges e ad Aldo Pellegrini (critico d'arte), medico anch'egli e noto critico d'arte moderna, vive il \"milieu\" che lo stimola a interessarsi alle scienze umane, all'arte e alla letteratura.\nCollabora al gruppo surrealista di Buenos Aires e contribuisce alla rivista \"Ciclo\", di arte e avanguardia. Nel 1953 scrive un lavoro interdisciplinare su musica e psicoanalisi. Nel 1955 conosce a Ginevra, durante il \"Congresso Internazionale di Psicoanalisi\", Melanie Klein, dalla quale rimane molto colpito. Da questo incontro nasce il progetto di continuare la sua formazione a Londra proprio con la Klein.\nDal 1957 vive in Europa, prima a Parigi per un anno, dove studia con Roger Bastide, Claude L\u00e9vi-Strauss, Maurice Merleau-Ponty e Georges Gurvitch. Continua le sue ricerche sulla schizofrenia nell'Ospedale Saint-Anne e nel servizio di ammissione di Georges Daumezon. Nel 1958 prende contatto con Fran\u00e7ois Tosquelles, Jean Oury e Roger Gentis, promotori della psicoterapia istituzionale che giocher\u00e0 un ruolo importante nello sviluppo dell'applicazione della psicoanalisi al sociale. Alla fine del 1958 realizza il suo sogno di trasferirsi a Londra e assiste ai seminari della Klein, di Wilfred Bion e altri.\nSi fa analizzare da Herbert Rosenfeld per oltre dieci anni. Con l'appoggio di Morris Carstairs (che esercita a Londra e a Edimburgo) e di Donald Winnicott, lavora nel \"Netherne Hospital\", ospedale psichiatrico nel Surrey con l'incarico di occuparsi di una comunit\u00e0 terapeutica di giovani psicotici. Nel 1959 collabora con il \"Cassel Hospital\" a Richmond con Thomas Forrest Main, creatore del termine \"Comunit\u00e0 terapeutica\". Collabora anche con Maxwell Jones all'\"Henderson Hospital\" di Belmont e con Siegfried Heinrich Foulkes a Londra. Lavora in una \"Child Guidance Clinique\" a Guildford e approfondisce i suoi studi sugli stati precoci della vita del bambino con Melanie Klein ed Esther Bick.\nRealizza gli studi di Antropologia sociale nel 1963 all'\"University College\" di Londra e collabora con il Dipartimento di psicologia sociale della \"LSE\". A Londra, alla fine degli anni sessanta, prende contatto con Italo Calvino, che \u00e8 interessato ai suoi scritti e lo invita a pubblicare le sue opere presso la casa editrice Einaudi. In questo modo entra in relazione con gli intellettuali italiani.\nNel 1970 \u00e8 di nuovo in Francia, dove lavora con intellettuali francesi e suoi colleghi psichiatri e psicoanalisti con vocazione umanistica. \"Ma\u00eetre de conf\u00e9rence\" in Psichiatria alla facolt\u00e0 di Medicina di Lione e presso la Sorbonne di Parigi, collabora anche come professore a contratto tenendo corsi per laureati nella Facolt\u00e0 di medicina dell'Universit\u00e0 Cattolica del Sacro Cuore di Roma, alla cattedra di Psichiatria di Ancona e quella di Napoli. A Venezia, dove comincia a essere presente regolarmente, collabora con la Fondazione Giorgio Cini, su invito di Vittore Branca e Carlo Ossola, per un periodo di vent'anni, nel settore interdisciplinare di pittura, letteratura e scienze dell'uomo, e con l'Accademia di Belle Arti su invito del pedagogista dell'arte Giorgio Nonveiller.\nNel campo psichiatrico-psicoanalitico collabora alla formazione di psicoterapeuti per bambini e per adulti presso un'associazione fondata a Venezia, il Centro Internazionale Studi Psicodinamici della Personalit\u00e0 (CISPP diretto da Enrico Levis). Ai corsi partecipano filosofi ed esponenti della cultura come Aldo Gargani, Renzo Mulato, Alberto Panza, Edmundo Gomez Mango, Pietro Bria, Giuseppe Maffei, Simona Nissim, Isabella Schiappadori, Maria Pagliarani, Luigi Boccanegra. Resnik contribuisce anche alla fondazione dell'ASVEGRA, Associazione Veneta per la Ricerca e la Formazione in Psicoterapia di Gruppo e Analisi istituzionale..\nContribuisce inoltre, con Gaetano Benedetti e Giorgio Ferlini alla nascita della scuola di specializzazione in psicoterapia Fenomenologica-Psicoanalitica \u201cARETUSA\u201d di Padova.\nMolti sono stati i riconoscimenti per i suoi studi e le sue ricerche, tra i pi\u00f9 graditi, per lui che veneziano si \u00e8 sempre sentito, \u00e8 stata la cittadinanza onoraria conferitagli dal sindaco di Venezia al compimento degli ottanta anni, poi la laurea honoris causa in \u201cscienze filosofiche\u201d conferitagli dall\u2019Universit\u00e0 degli studi della Calabria il 19 ottobre 2012 e il premio alla cultura della citt\u00e0 di Cosenza \u201cTelesio d\u2019argento\u201d per l\u2019anno 2012.\nFino alla sua morte, avvenuta il 16 febbraio 2017, \u00e8 vissuto e ha lavorato a Parigi, e mensilmente ha tenuto regolarmente seminari e gruppi a Venezia e continuando a occuparsi di formazione presso il CISPP. Recentemente ha collaborato alla formazione di colleghi in Ucraina, promuovendo lo scambio culturale tra psichiatri e psicoanalisti locali e italiani.\nLink utili: Sito web del CISPP "}
{"id": "752143", "revid": "438678", "url": "https://it.wikipedia.org/wiki?curid=752143", "title": "Hurricane - Il grido dell'innocenza", "text": "Hurricane - Il grido dell'innocenza (\"The Hurricane\") \u00e8 un film diretto da Norman Jewison del 1999.\nBasato sulla vita del pugile Rubin Carter, la sceneggiatura \u00e8 stata ideata da Armyan Bernstein e Dan Gordon sulla base del libro\" Lazarus e Hurricane\" di Sam Chaiton e Terry Swinton nonch\u00e9 dall'autobiografia dello stesso Rubin Carter.\nNella colonna sonora del film \u00e8 presente \"Hurricane\" di Bob Dylan, scritta nel 1975 per sostenere Rubin Carter nella sua battaglia legale.\nTrama.\nRubin 'Hurricane' Carter (Denzel Washington) vive una giovent\u00f9 difficile, crescendo in un'America razzista nella quale i neri scontano ancora retaggi di discriminazione e violenza. Messo in riformatorio per un reato \"non commesso\" (aveva ferito un pedofilo che prima aveva cercato di appartarsi con un suo amico e poi di fargli del male), ne esce, fuggendo, dopo 8 anni. Si arruola nell'esercito ma al suo ritorno viene nuovamente incarcerato per la fuga dal riformatorio.\nScontata la pena diviene un pugile professionista, arrivando a sfidare il campione del mondo dei pesi medi. Nell'incontro viene sconfitto ai punti dalla decisione dei giudici, presa per ragioni razziali secondo quanto si lascia intendere.\nPoco dopo viene accusato e condannato ingiustamente a tre ergastoli per triplice omicidio. Mentre sconta la condanna a vita, Carter scrive la sua autobiografia, che arriver\u00e0 poi nelle mani di un ragazzo di Brooklyn.\nIl ragazzo si rivede in lui e lo contatta via lettera ricevendo risposta e iniziando un carteggio. Prender\u00e0 a cuore la storia di Carter al punto da coinvolgere nel caso alcuni suoi amici canadesi che se ne occuperanno personalmente fino a giungere alla liberazione.\nAccoglienza.\nIncassi.\nLa pellicola fu un buon successo al botteghino. Con un budget di 50 milioni di dollari, la pellicola ne incass\u00f2 quasi 74 milioni, riuscendo dunque a coprire il costoso budget iniziale.\nCritica.\nDalla critica il film ricevette molte critiche positive, anche se la storia \u00e8 stata visibilmente romanzata. In particolare la prova recitativa di Denzel Washington nel ruolo di Carter \u00e8 stata premiata al Festival di Berlino 2000 con l'orso d'argento, un Golden Globe e gli ha valso la nomination come miglior attore ai Premi Oscar 1999. Anche Norman Jewison venne premiato con il \"Prize of the Guild of German Art House Cinemas\". Il film ricevette in tutto sei riconoscimenti internazionali.\nInesattezze storiche.\nIl film contiene diverse inesattezze storiche, tutte tali da dare di Rubin un ritratto di vittima ingiustamente perseguitata che non corrisponde propriamente alla realt\u00e0."}
{"id": "752144", "revid": "599013", "url": "https://it.wikipedia.org/wiki?curid=752144", "title": "Davide Succi", "text": "Biografia.\nIl 14 marzo 2009 \u00e8 diventato padre per la prima volta.\n\u00c8 soprannominato \"il Cigno\".\nHa frequentato l'Istituto tecnico per geometra Pacinotti di Bologna.\nCaratteristiche tecniche.\nClassica prima punta vecchia maniera col gran feeling con la rete, nelle squadre in cui ha militato ne \u00e8 stato spesso il rigorista.\nCarriera.\nInizi.\nCresciuto nel quartiere San Donato, muove i primi passi nella U.S. Pegaso, societ\u00e0 satellite della blasonata A.C Croce Coperta Turris. La sua carriera di calciatore professionista, dopo il passaggio a San Lazzaro, inizia nella stagione 1997-1998 nell'Iperzola (poi Boca San Lazzaro) in Serie C2.\nNotato dai dirigenti del , l'anno seguente entra a far parte della squadra Primavera della societ\u00e0 milanese e dopo due stagioni, dopo la vittoria del Torneo di Viareggio del 1999, viene acquistato dal Chievo in Serie B.\nNei quattro anni successivi cambia diverse squadre, ovvero Poggese, Padova, e SPAL. Nel campionato 2004-2005 fa il salto decisivo di categoria ritornando al Chievo in Serie A, riuscendo ad esordire a due minuti dalla fine di Brescia-Chievo il 6 novembre 2004. A gennaio 2005 si trasferisce alla Lucchese.\nRavenna.\nDopo una breve apparizione alla Lucchese nel 2005-2006, finisce al , mettendosi in evidenza gi\u00e0 nel primo anno con 33 presenze e sette reti.\nNella stagione 2006-2007 segna 18 reti in 34 partite contribuendo alla risalita della squadra romagnola in Serie B.\nNella stagione 2007-2008, realizza 17 reti, ma ci\u00f2 non basta a salvare il Ravenna dalla retrocessione.\nIl 23 agosto 2008 il Ravenna gioca in casa del , partita valida per il Terzo turno di Coppa Italia: Succi \u00e8 protagonista del match con una doppietta (e in totale fanno 4 in tutta la competizione), grazie alla quale il Ravenna riesce a battere il Palermo e a qualificarsi per il turno successivo.\nPalermo.\nViene acquistato proprio dalla societ\u00e0 siciliana il 1\u00ba settembre, ultimo giorno di calciomercato, in compartecipazione; coi rosanero firma un contratto da 400.000 euro a stagione. Gioca la sua prima partita in maglia rosanero il 21 settembre contro il (2-1 il risultato).\nSegna il suo primo gol in Serie A il 23 novembre 2008 in -Palermo (1-1), alla terza presenza con i rosanero. A questo gol seguir\u00e0 quello importantissimo dell'11 aprile 2009 a San Siro contro l' (2-2), su assist di Miccoli, che fissa il risultato sul pareggio finale. Una settimana dopo si ripeter\u00e0 siglando la rete del 2-0 al , partita finita poi 4-1. Nel finale di stagione arriveranno le reti contro Cagliari (5-1), Atalanta (2-2) e (2-2), per un totale di sei gol in 26 presenze di campionato. A fine stagione il suo cartellino viene interamente riscattato dalla societ\u00e0 rosanero per 3 milioni di euro.\nNella stagione 2009-2010 gioca 6 partite di campionato (mai da titolare), ed \u00e8 spesso costretto guardare le partite della tribuna. Pertanto, nel mese di gennaio passa in prestito al .\nBologna.\nIl 26 gennaio 2010 passa in prestito gratuito con diritto di riscatto al , squadra della sua citt\u00e0 natale.\nCinque giorni dopo esordisce con la nuova maglia entrando al 79' al posto di Henry Gim\u00e9nez nella 22\u00aa giornata di campionato a Verona contro il Chievo (1-1). La terza presenza in rossoblu, in -Bologna (0-1), coincide con la sua prima partita da titolare, lasciando poi il campo a Marcelo Zalayeta al 65'.\nAl Bologna \u00e8 di fatto considerato una riserva, ottenendo 10 presenze complessive e solo un'altra da titolare, all'ultima giornata in trasferta contro il Cagliari (1-1), giocando tutti e 90 i minuti. A fine stagione non viene riscattato dal Bologna tornando cos\u00ec al Palermo per fine prestito.\nDoppio ritorno a Padova.\nNon rientrando nei piani tecnici del Palermo, il 18 agosto 2010 viene ufficializzato il suo passaggio in prestito con diritto di riscatto della met\u00e0 del cartellino fissato ad 800.000 euro al Padova, formazione in cui aveva gi\u00e0 militato ad inizio carriera, scendendo in Serie B; nella stessa trattativa \u00e8 stato inserito il cartellino del difensore Nicola Maniero, che passa in Sicilia con la stessa formula.\nEsordisce con la nuova maglia il 22 agosto 2010 nella prima giornata di campionato nel pareggio per 1-1 contro il Novara, segnando anche la rete che sblocca la partita al 10'. Il 10 settembre segna una doppietta nel 4-0 casalingo sulla (il primo gol su rigore, l'altro su azione).\nDopo una prima parte di stagione molto positiva, il 15 gennaio 2011, durante Novara-Padova (1-1), ha rimediato la rottura completa del tendine d'Achille della gamba sinistra in seguito ad uno scontro con Filippo Porcari, uscendo dal terreno di gioco in barella. Quattro giorni dopo \u00e8 stato operato per la ricostruzione del muscolo. La sua annata \u00e8 di fatto terminata qui, con 20 presenze in campionato e 15 gol (era capocannoniere fino a quel momento); a fine stagione la sua squadra ha perso la finale dei play-off contro il Novara dopo il quinto posto nella stagione regolare. In seguito ad alcune complicazioni sorte durante la fase di recupero dall'infortunio, il 15 giugno 2011 \u00e8 stato sottoposto ad un nuovo intervento chirurgico. Segue il mancato riscatto da parte del Padova, cos\u00ec il giocatore torna al Palermo.\nIl 31 agosto 2011, ultimo giorno di calciomercato, torna in prestito al Padova.\nTorna in campo il 5 novembre 2011, a undici mesi di distanza dall'infortunio, giocando il primo tempo della partita fra Padova e del campionato Primavera. Il ritorno in prima squadra avviene il 6 gennaio 2012, entrando in campo all'89' di -Padova (0-2). Torna al gol a quattordici mesi di distanza dall'ultima rete, nella 32\u00aa giornata giocata il 25 marzo: con la sua realizzazione il Padova batte per 1-0 in trasferta il . Chiude la stagione con 13 presenze.\nCesena.\nIl 6 luglio 2012 passa a titolo definitivo e gratuito al firmando un contratto biennale.\nIl 4 luglio 2013 prolunga il contratto fino al 30 giugno 2016. Con i bianconeri raggiunge i play-off e ottiene la promozione in Serie A dopo il doppio confronto con il Latina. Nella stagione 2014 2015 nel campionato di serie A segna 3 gol in tutto il campionato contro Milan (1-1) e H.Verona (3-3). Dal 2012 Succi ha collezionato 97 presenze e 25 gol.\nChennaiyin.\nNel 2016 passa al Chennaiyin, nella Indian Super League con l'allenatore Marco Materazzi alla guida. Segna il suo primo gol con questa maglia il 20 ottobre dello stesso anno contro il NorthEast United. Alla fine della sua esperienza al Chennaiyin raccoglie 13 presenze e 3 goal.\nForl\u00ec e Hamrun Spartans e La Fiorita.\nil 6 gennaio viene ufficializzato il suo trasferimento al Forl\u00ec Calcio in Lega Pro.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D.\nA novembre firma con gli segnando al suo debutto nel campionato maltese.\nNell\u2019estate del 2018 firma con La Fiorita, squadra di San Marino dove giocher\u00e0 i preliminari di UEFA Champions League 2018-2019 insieme ad Alessandro Cattelan, Adri\u00e1n Ricchiuti, Damiano Tommasi e Andy Selva, tuttavia la squadra sammarinese esce al primo turno dopo aver perso 2-0 contro il Lincoln FC. \nFine carriera nei dilettanti.\nNel gennaio 2019, firma con il Massa Lombarda, partecipante al campionato di Eccellenza dell'Emilia-Romagna. Nel novembre 2019 si accasa in Prima Categoria col Meldola.\nStatistiche.\nPresenze e reti nei club.\n\"Statistiche aggiornate al 24 gennaio 2019.\""}
{"id": "752149", "revid": "767487", "url": "https://it.wikipedia.org/wiki?curid=752149", "title": "Affliction", "text": "Affliction \u00e8 un film del 1997 diretto da Paul Schrader, tratto dal romanzo \"Tormenta\" di Russell Banks.\nTrama.\nWade Whitehouse \u00e8 un poliziotto in un piccolo paese del New Hampshire, divorziato e impegnato nel tentativo di instaurare un rapporto con la figlia, la quale per\u00f2 sembra respingerlo. L'uomo ha alle spalle un passato tormentato, con un padre che era solito ubriacarsi e imporsi violentemente su di lui, sulla madre e sul fratello minore Rolfe.\nIn un giorno di apparente calma, un vecchio sindacalista, Evan Twombley, perde la vita durante una battuta di caccia con Jack Hewitt, il migliore amico di Wade. La cosa suscita scalpore tra chi viene a saperlo, ma il tutto viene subito liquidato come un incidente; Wade non \u00e8 per\u00f2 convinto che sia andata cos\u00ec. Successivamente egli scopre che sua madre \u00e8 morta per ipotermia. Dopo il funerale, Rolfe dice a Wade di credere che l'incidente di caccia di Twombley possa essere un complotto ordito da alcune persone tra cui il suo datore di lavoro, Gordon LaRiviere e lo stesso Jack. Ma la verit\u00e0 \u00e8 un'altra, ben pi\u00f9 spaventosa.\nRiprese.\nLe riprese sono state effettuate in Qu\u00e9bec."}
{"id": "752152", "revid": "767487", "url": "https://it.wikipedia.org/wiki?curid=752152", "title": "Jim Gillette", "text": "Biografia.\nInizi\u00f2 a cantare negli anni ottanta, ispirato principalmente da Rob Halford. Dopo alcuni anni trascorsi a perfezionare la sua tecnica vocale, decise di fondare nel 1985 la sua prima band, gli Slut, dopo essersi trasferito a Phoenix, in Arizona. Dopo aver registrato una sola demo, sciolse la band per unirsi ai Tuff nel 1986. Con questo gruppo incise due demo. Nel frattempo, inizi\u00f2 a tenere delle lezioni di canto intitolate Jim Gillette's Metal Power con il chitarrista degli Hawk Doug Marks. L'anno successivo dovette abbandonare la band per trasferirsi a Hollywood. L\u00ec conobbe Michael Angelo Batio, giovane shredder, con il quale strinse subito amicizia.\nNel frattempo, Jim aveva gi\u00e0 composto del materiale proprio, e decise quindi di entrare in studio per registrare, chiedendo a Batio di unirsi a lui. Alla band si unirono presto il bassista T.J. Racer, il batterista Vinnie Saint James e il tastierista Kevin Jachetta, e l'album, Proud to be Loud, fu pubblicato lo stesso anno. Subito dopo la pubblicazione, per\u00f2, Saint James e Jachetta abbandonarono il progetto. I tre musicisti rimasti, allora, fondarono un nuovo gruppo, che chiamarono Nitro, con il batterista Bobby Rock. Ottenuto un contratto con la Rampage Records (sottoetichetta della Rhino), la band pubblic\u00f2 il suo primo album, O.F.R., nel 1989.\nDopo alcuni cambi di lineup, i Nitro pubblicarono Nitro II: H.W.D.W.S. nel 1991, entrando poco dopo in un periodo di crisi che tuttavia non venne superato. La band si sciolse due anni pi\u00f9 tardi, nel 1993; Gillette decise quindi di prendersi una pausa dal mondo della musica, sposandosi con la cantante Lita Ford e diventando in seguito bodybuilder, apparendo comunque come ospite sull'album Black della moglie. Nel 1996 fu pubblicata una raccolta dei Tuff intitolata Decade of Disrespect, contenente alcuni brani con Gillette alla voce. Nel 1998 usc\u00ec Gunnin' for Glory, raccolta dei Nitro.\nNel 2001, Jim decise di creare un suo nuovo gruppo, che chiam\u00f2 Organ Donor, con il chitarrista James P. Johnson, il bassista Chris Campize e il batterista Jesse Mendez, incidendo e pubblicando l'album The Ultra-Violent. Poco dopo, per\u00f2, decise di abbandonare il progetto. Nel 2006 appare come ospite su una traccia dell'album Exploder della band britannica omonima. Nel 2009 appare come seconda voce nell'album di Lita Ford Wicked Wonderland.\nNel 2011 si separa dalla moglie Lita Ford dopo 17 anni di matrimonio.\nNel 2016 \u00e8 di nuovo impegnato con i Nitro."}
{"id": "752155", "revid": "1573940", "url": "https://it.wikipedia.org/wiki?curid=752155", "title": "Moschiola meminna", "text": "Il tragulo macchiato dello Sri Lanka (Moschiola meminna ) \u00e8 una specie di artiodattilo della famiglia dei Tragulidi. Fino a tempi recenti, all'interno di questa specie venivano classificati anche i traguli presenti in India, ma questi vengono ormai considerati una specie a s\u00e9, \"Moschiola indica\", malgrado tuttora alcune importanti autorit\u00e0 tassonomiche, come ITIS e Catalogue of Life, continuino a considerare anche questi sotto \"Moschiola meminna\". Nello Sri Lanka, questa specie \u00e8 diffusa nelle zone asciutte ed \u00e8 rimpiazzata in quelle umide dal tragulo a strisce gialle, \"Moschiola kathygre\".\nGli scienziati del XIX secolo classificarono inizialmente questo animale all'interno del genere \"Tragulus\", ma, essendo per alcune caratteristiche corporee assai pi\u00f9 simile allo iemosco acquatico che alle altre specie asiatiche della famiglia, venne inserito in un genere a parte.\nDescrizione.\nIl tragulo macchiato dello Sri Lanka misura 45\u201355\u00a0cm di lunghezza, 25\u201330\u00a0cm di altezza al garrese, ha una coda di 2,5\u20135\u00a0cm e pesa 2,25-2,70\u00a0kg. Il pelo \u00e8 color giallo-albicocca, con macchie bianche disposte in file pi\u00f9 o meno regolari che vanno dalla testa verso la coda, pi\u00f9 o meno come il cervo pomellato. Come quelli degli altri traguli, i maschi di questa specie presentano due incisivi superiori che sporgono leggermente dalla mascella, dando all'animale l'aspetto di un mosco in miniatura, da cui il nome scientifico del genere (\"Moschiola\", cio\u00e8 \u00abpiccolo mosco\u00bb). Ha zampe meno sottili di quelle degli altri Tragulidi, occhi piccoli e simili a quelli dei Roditori e orecchie piccole e arrotondate, ma con l'estremit\u00e0 appuntita.\nDistribuzione e habitat.\nIl tragulo macchiato dello Sri Lanka vive nelle foreste decidue di tutta la zona asciutta dell'isola, a esclusione, quindi, della umida regione sud-occidentale e della montuosa zona centrale.\nBiologia.\n\u00c8 un animale notturno, estremamente schivo, che per il resto ha un comportamento molto simile a quello degli altri Tragulidi."}
{"id": "752157", "revid": "122315", "url": "https://it.wikipedia.org/wiki?curid=752157", "title": "Tragulidi", "text": ""}
{"id": "752158", "revid": "767487", "url": "https://it.wikipedia.org/wiki?curid=752158", "title": "Demoni e dei", "text": "Demoni e dei (\"Gods and Monsters\") \u00e8 un film del 1998, diretto da Bill Condon. Il film narra la vita di James Whale, regista di \"Frankenstein\" (1931), \"L'uomo invisibile\" (1933) e \"La moglie di Frankenstein\" (1935).\nTrama.\nIl film racconta gli ultimi giorni del regista James Whale, ad Hollywood, nel 1957, fino al suo suicidio. Evoca anche le sue creazioni, come il famoso \"Frankenstein\", la sua partecipazione alla prima guerra mondiale, il suo interesse per la pittura, la sua vecchiaia, attraverso lo sguardo di Clayton Boone, il suo nuovo giardiniere di cui si \u00e8 invaghito."}
{"id": "752159", "revid": "22475", "url": "https://it.wikipedia.org/wiki?curid=752159", "title": "Neumi", "text": ""}
{"id": "752160", "revid": "76963", "url": "https://it.wikipedia.org/wiki?curid=752160", "title": "Camilo Pessanha", "text": "Biografia.\nDi carattere schivo e solitario, all'Universit\u00e0 di Coimbra, dove consegu\u00ec la laurea in legge, fu compagno di studi di Eug\u00eanio de Castro, di Antonio Nobre e di Alberto de Oliveira. Nel 1894 si trasfer\u00ec a Macao, e l\u00ec esercit\u00f2 l'avvocatura, ebbe incarichi pubblici e fu attratto dalla cultura cinese. Pubblic\u00f2 in giovent\u00f9 \"Lubrica\" (1885) e, spronato dagli amici, ritrovati durante una vacanza in patria, pubblic\u00f2 nel 1920 \"Clepsidra\", l'opera cui deve la fama di poeta. Ha tradotto poesie dal cinese. La sua collezione d'arte cinese \u00e8 conservata al Museo di Coimbra. In Italia \u00e8 stato pubblicato da Einaudi.\nLa poesia di Camillo Pessanha s'inserisce nella corrente del simbolismo portoghese, per stile e per tematiche, anche se questo poeta non appartiene a nessuna scuola. I suoi versi evocano paesaggi in rovina, lo scorrere del tempo, dove presente e futuro di decadenza e annichilimento fanno da contraltare al paradiso perduto dell'infanzia e allo splendore del Portogallo di altri tempi. Il tema dell'esilio e della nostalgia trova espressione nell'anelito al viaggio, come metafora. Questo nucleo tematico viene espresso in versi particolarmente raffinati, dal punto di vista della scelta dei fonemi e delle opzioni metriche e retoriche."}
{"id": "752163", "revid": "8596", "url": "https://it.wikipedia.org/wiki?curid=752163", "title": "Sesso e potere", "text": ""}
{"id": "752165", "revid": "8596", "url": "https://it.wikipedia.org/wiki?curid=752165", "title": "Sesso &amp; Potere", "text": ""}
{"id": "752166", "revid": "438678", "url": "https://it.wikipedia.org/wiki?curid=752166", "title": "Sesso &amp; potere", "text": "Sesso &amp; potere (\"Wag the Dog\") \u00e8 un film del 1997 diretto da Barry Levinson. \u00c8 tratto dal romanzo \"American Hero\" di Larry Beinhart.\nIl film \u00e8 una commedia nera che affronta con un taglio ironico il tema della manipolazione dell'opinione pubblica attraverso il controllo dei mass media, asserviti al potere.\nTrama.\nPer distogliere l'attenzione dei media e dell'opinione pubblica statunitense da uno scandalo sessuale che vede coinvolto il presidente, lo \"spin doctor\" Conrad Brean e i suoi addetti alle pubbliche relazioni ingaggiano un produttore di Hollywood, Stanley Motss, per organizzare la messa in scena di una finta guerra contro l'Albania, cos\u00ec da favorirne la riconferma a Washington. A undici giorni dalle elezioni, infatti, il consenso attorno al presidente rischia di precipitare a causa di una giovane ragazza scout che lo accusa di aver abusato di lei durante una gita alla Casa Bianca.\nIl piano consta di due fasi principali. Nella prima, viene simulato un conflitto contro il piccolo Stato balcanico, accusato di dare ospitalit\u00e0 ad alcune cellule terroristiche che minacciano la sicurezza degli Stati Uniti. In particolare, i terroristi avrebbero gi\u00e0 pronta una bomba che dovrebbe essere spedita in Canada prima di far strage sul suolo americano. Quando il rivale alla corsa verso la presidenza, John Neal, annuncia la fine del combattimento, il piano sembra fallire. In questo frangente, viene utilizzata una sequenza per muovere a compassione i cittadini statunitensi e invitarli a sposare la causa della guerra: una giovane ragazza albanese fugge sotto i colpi d'arma da fuoco dei terroristi con in braccio un gattino; in realt\u00e0, per\u00f2, la sequenza viene montata grazie all'uso di moderne tecnologie.\nDurante la seconda fase, invece, viene fatta circolare una voce secondo la quale un soldato statunitense, William Schumann, sarebbe rimasto prigioniero in Albania, ostaggio dei nemici. Viene cos\u00ec montato un caso mediatico e il soldato in questione, soprannominato \"Vecchia scarpa\" per il suo carattere mite, diventa un eroe nazionale. Il suo ritorno in patria \u00e8 atteso in maniera spasmodica dall'opinione pubblica, ma durante il viaggio in aereo qualcosa va storto: il finto soldato \u00e8 in realt\u00e0 un carcerato reo di aver violentato una suora, fatto che crea non pochi problemi all'equipaggio, che deve tenerlo a bada per mezzo di psicofarmaci. Dopo varie peripezie, Schumann e gli uomini del presidente si trovano casualmente in un bar. Sfruttando la distrazione degli altri, Schumann adocchia la figlia del titolare e, in preda all'istinto sessuale, tenta di stuprarla.\nNel frattempo il gestore, uditi i lamenti della figlia, interviene a salvarla imbracciando un fucile: nella concitazione esplode due colpi, che risulteranno fatali per Schumann. Viene cos\u00ec allestita una cerimonia ufficiale e Schumann muore da eroe, con la sua bara avvolta nella bandiera a stelle e strisce. Motss, ideatore assieme a Conrad Brean della messinscena per far rieleggere il presidente, viene ucciso poich\u00e9 intenzionato a uscire allo scoperto. Egli, tuttavia, non \u00e8 mosso da motivazioni morali, bens\u00ec da un desiderio di fama represso: non esiste, infatti, un riconoscimento per i produttori di film ed egli non \u00e8 mai stato indicato come il vero creatore dei film che ha portato al successo.\nProduzione.\nIl titolo originale\u00a0- il gioco di assonanze \"Wag the dog\" - deriva da un gioco di parole spiegato in una didascalia all'inizio del film: \u00ab\"Why does a dog wag its tail? Because the dog is smarter than the tail. If the tail was smarter, it would wag the dog\"\u00bb (\u00abPerch\u00e9 un cane agita la coda? Perch\u00e9 il cane \u00e8 pi\u00f9 intelligente della sua coda. Se invece fosse la coda pi\u00f9 intelligente, agiterebbe lei il cane\u00bb).\nIl personaggio di Stanley Motss, interpretato da Dustin Hoffman, \u00e8 direttamente basato sulla figura di Robert Evans, direttore di produzione della Paramount Pictures, noto per la sua megalomania, le sue strane abitudini e il suo modo di vestire. Hoffman si \u00e8 anche ispirato a suo padre Harry Hoffman, ex allestitore di scenografie alla Columbia Pictures.\nColonna sonora.\nNel film si pu\u00f2 sentire la canzone \"Wag the Dog\" di Mark Knopfler, che d\u00e0 anche il titolo originale alla pellicola.\nCasi mediatici.\nIl caso volle che pochi mesi dopo l'uscita del film nelle sale negli Stati Uniti d'America, il Paese si ritrov\u00f2 ad affrontare realmente una serie di vicende molto simili a quelle narrate nel film: infatti l'allora presidente Bill Clinton si vide dapprima costretto a gestire lo scandalo \"Sexgate\", nato dalla sua relazione extraconiugale con la stagista Monica Lewinsky, e in seguito fronteggi\u00f2 vari attentati alle ambasciate statunitensi in Africa, ordinando un'immediata risposta militare."}
{"id": "752167", "revid": "716642", "url": "https://it.wikipedia.org/wiki?curid=752167", "title": "Unione Sportiva Rivarolese", "text": "L'Unione Sportiva Rivarolese, meglio nota come Rivarolese, era una squadra di calcio italiana, fondata nel 1919 nell'allora comune di Rivarolo Ligure, divenuto poi quartiere di Genova.\nLa societ\u00e0 nell'estate del 2019, gi\u00e0 U.S.D. Rivarolese 1919, \u00e8 stata incorporata per fusione dal Rapallo Ruentes 1914, che milita nel campionato di Eccellenza Liguria, con il conseguente cambio di denominazione in \"Societ\u00e0 Sportiva Dilettantistica Rapallo R. 1914 Rivarolese\".\nStoria.\nI primi anni e il debutto in Prima Categoria.\nLa Rivarolese nacque nel primo dopoguerra in seguito alla fusione del \"Foot Ball Club Italia\" e del \"Foot Ball Club Stella\". Fu scelta una maglia nera decorata da una banda e una stella rosse, mentre sullo stemma venne raffigurato un avvoltoio.\nAgli albori della sua storia disput\u00f2 per alcuni anni il campionato nazionale; sul suo campo di gioco, il \"Torbella\", donato al comune dalla Marchesa Pallavicini, che prese il nome da quello del fiume che attraversava il paese, affrontando squadre come il , l' e la , che fu sconfitta per 2-0 in campionato di fronte a quasi 5.000 spettatori, il 15 ottobre 1922.\nIl debutto nel campionato di massima serie (girone eliminatorio ligure) avvenne nella stagione 1920-1921: nella partita di esordio nel girone ligure disputata il 31 ottobre 1920 perse per 3-1 contro l'Andrea Doria, ma seppe gi\u00e0 riscattarsi la settimana successiva conquistando la prima vittoria battendo in casa per 3-2 il Savona; tuttavia, nelle giornate successive arrivarono soltanto sconfitte, e, come se non bastasse, l'unica partita vinta contro il Savona fu annullata dal Comitato Regionale Ligure per ragioni tecniche e fatta ripetere. La ripetizione, disputata il 2 gennaio 1921 a Sampierdarena sul campo di Villa Scassi per un franamento sul campo Torbella, fu sospeso sul 2-0 per il Savona per invasione di campo dei tifosi inferociti della Rivarolese i quali minacciarono il capitano del Savona. La partita fu sospesa e la Rivarolese, oltre a perderla a tavolino, fu squalificato per tutto il campionato, perdendo le rimanenti otto partite ancora da disputare 0-2 a tavolino. Nonostante l'ultimo posto nell'eliminatoria ligure con zero punti, e la conseguente retrocessione nel campionato ligure di Promozione, la FIGC decise di riammettere il club nella massima serie.\nNella stagione successiva la Rivarolese disput\u00f2 ancora una volta, dunque, il campionato di Prima Categoria, rimasto tuttavia privo delle grandi squadre, che si erano separate dalla FIGC per protesta (pretendevano una riduzione delle partecipanti al massimo campionato a 24, contro le 64 del torneo precedente) e si erano create un loro campionato personale, quello della CCI. Genoa e Andrea Doria aderirono alla CCI e dunque non presero parte al campionato della FIGC a cui si era iscritta la Rivarolese: nonostante l'assenza di queste due grandi del calcio ligure e nazionale, la Rivarolese ancora una volta non riusc\u00ec a vincere l'eliminatoria ligure e a qualificarsi alla fase nazionale, chiudendo terza nel girone ligure dietro a e alla Speranza di Savona. A fine campionato, con la riconciliazione tra la FIGC e le 24 grandi squadre che avevano fondato la CCI sancita dal cosiddetto Compromesso Colombo, arriv\u00f2 tuttavia il rischio retrocessione: per rimanere in massima serie (ridotta a 36 squadre) la Rivarolese avrebbe dovuto disputare degli spareggi salvezza contro altre squadre: vinse il primo spareggio battendo i piemontesi della per 2-0 a Novi Ligure, e nel secondo turno affront\u00f2 il , squadra aderente alla CCI: la gara di andata in casa fin\u00ec 0-0, ma al ritorno la Rivarolese riusc\u00ec nell'impresa di espugnare Venezia vincendo 2-1, salvandosi e condannando il Venezia alla retrocessione.\nSalvatasi per un pelo, la Rivarolese disput\u00f2 quindi il campionato di massima serie (Prima Divisione) 1922-1923, il primo per la societ\u00e0 ligure in cui affrontava squadre non liguri (poich\u00e9 non era strutturato su eliminatorie regionali): fu inserita nel girone B, un raggruppamento a 12 squadre che, oltre ovviamente alla Rivarolese, comprendeva: Genoa, Legnano, Bologna, , , Modena, Cremonese, Spezia, Derthona, Esperia e Udinese. Le ultime quattro di ognuno dei tre gironi sarebbero retrocesse in Seconda Divisione. La Rivarolese, tuttavia, non riusc\u00ec a salvarsi: per un solo punto manc\u00f2 la salvezza, chiudendo in terzultima posizione e retrocedendo nella Seconda Divisione.\nSeconda met\u00e0 degli anni venti e anni trenta.\nNella stagione 1923-1924 la Rivarolese disput\u00f2 il campionato di Seconda Divisione venendo inserita nel girone A insieme a Sestrese, Savona, Vado, Speranza, Veloci Embriaci, Spes e Quarto. La Rivarolese lott\u00f2 per la vittoria del girone fino all'ultimo, ma manc\u00f2 l'obbiettivo per un punto, chiudendo seconda dietro la Sestrese. In questo caso decisivo fu l'intervento della FIGC che priv\u00f2 di due punti la Rivarolese per punirla per un presunto illecito nella partita contro il Quarto: la gara Rivarolese-Quarto del 13 gennaio 1924 fu infatti \"privata del punteggio\" dalla Lega Nord avendo con una inchiesta appurato l'illecito sportivo di entrambe nel favorire la vittoria della Rivarolese (4-2 sul campo) perch\u00e9 in campo i giocatori del Quarto avevano subito 4 gol con troppa facilit\u00e0 \"non avendo difeso le proprie chance\" (delibera Lega Nord del 22 gennaio 1924 pubblicata dalla \"Gazzetta dello Sport\"). Proprio quei due punti tolti risultarono decisivi: con quei due punti, la Rivarolese avrebbe superato in classifica la Sestrese, chiudendo in testa alla classifica e qualificandosi alle Finali promozione.\nLa Rivarolese disput\u00f2 quindi il campionato 1924-1925 ancora in Seconda Divisione: ancora una volta non riusc\u00ec a vincere il girone A, chiudendo al secondo posto (a pari merito con la Valenzana) staccato da un solo punto dalla vincitrice del girone A, la Novese. Nella stagione 1925-1926 la Rivarolese disput\u00f2 ancora il campionato di Seconda Divisione, questa volta nel girone B, ma la permanenza nel secondo livello fu messa a rischio da una riforma dei campionati: solo le prime quattro classificate di ogni girone di Seconda Divisione si sarebbero qualificate al successivo campionato cadetto, ribattezzato \"Prima Divisione\" (perch\u00e9 la massima serie, fino ad allora Prima Divisione, aveva cambiato nome in Divisione Nazionale). La Rivarolese non riusc\u00ec a centrare l'obbiettivo, chiudendo al nono posto e rimanendo quindi esclusa dalla cadetteria anche quando la FIGC decise di ripescare nel secondo livello anche le quinte e seste classificate dei gironi.\nNel 1926-1927 la Rivarolese disput\u00f2 quindi il campionato di terza serie, la declassata Seconda Divisione, chiudendo a met\u00e0 classifica. Nella stagione successiva, invece, vincendo il proprio girone, riusc\u00ec ad ottenere la promozione in Prima Divisione, serie appena declassata a terzo livello in seguito alla riforma che port\u00f2 alla scissione del massimo campionato (Divisione Nazionale in due gironi nazionali) in due serie a girone unico: la Divisione Nazionale Serie A e la Divisione Nazionale Serie B. Nel 1929-1930 manc\u00f2 la promozione in Serie B solo allo spareggio: chiuso il girone A di Prima Divisione a pari merito con la Lucchese, perse per\u00f2 il conseguente spareggio promozione (a La Spezia, 15 giugno 1930: Lucchese-Rivarolese 1-0).\nNel frattempo, nel 1926 il comune di Rivarolo Ligure e un'altra ventina di comuni autonomi furono inglobati nel territorio della citt\u00e0 di Genova, che diveniva cos\u00ec la \"Grande Genova\"; di conseguenza, pi\u00f9 volte si parl\u00f2 di un progetto che intendeva unire le squadre dei nuovi quartieri della citt\u00e0 ligure. Inizialmente la Rivarolese riusc\u00ec ad evitare prima la fusione con la e Andrea Doria, le quali avevano dato vita alla Dominante, e successivamente, nel 1931 evit\u00f2 di venire fagocitata nel \"Foot Ball Club Liguria\", cambiando il nome in quello di \"Associazione Calcio Fascista Littorio Rivarolo\". In quegli anni la societ\u00e0 disput\u00f2 diversi campionati in Serie C, ottenendo un ottimo terzo posto nel 1936-1937; nel 1937, tuttavia, il Littorio Rivarolo e la non poterono evitare l'assorbimento da parte della Sampierdarenese, la quale assunse la denominazione \"Associazione Calcio Liguria\". Il tentativo di ridar vita alla Rivarolese, nel 1939, fall\u00ec per motivi economici l'anno successivo.\nIl dopoguerra.\nNel dopoguerra la societ\u00e0 fu rifondata con il nome di \"Polisportiva Rivarolese\", iscrivendosi alla Serie C; in quella categoria milit\u00f2 per due stagioni, venendo retrocessa al termine della stagione 1947-48 nella neocostituita Promozione per riforma dei tornei: essendo infatti il campionato di Serie C diventato veramente elefantiaco (ben 18 gironi), al punto che qualcuno cominci\u00f2 provocatoriamente a chiamarla \"Serie C Regionale\", la FIGC stabil\u00ec che al riformato campionato di Serie C 1948-49 (a tre gironi, poi ampliati a quattro) sarebbero state ammesse solo le vincenti di ognuno dei gironi della Serie C gestiti dalla Lega Interregionale Nord: la Rivarolese non riusc\u00ec a vincere il girone, chiudendo settima e retrocedendo in Promozione.\nLa Rivarolese, comunque, torn\u00f2 in Serie C dopo appena una stagione vincendo il girone A della Promozione 1948-49. Nel campionato di Serie C 1949-50 la Rivarolese, tuttavia, manc\u00f2 la salvezza per un punto, ritornando immediatamente in Promozione. Ancora una volta la Rivarolese, tuttavia, seppe recuperare immediatamente la categoria perduta, vincendo il girone F della Promozione 1950-51, tornando ancora una volta in Serie C. Questo fu per\u00f2 l'ultimo campionato di Serie C disputato dalla Rivarolese, beffata da una riforma dei tornei: la FIGC decise infatti di rendere anche la Serie C un campionato a girone unico a partire dalla stagione 1952-53: ci\u00f2 significava che solo le prime tre classificate di ognuno dei quattro gironi, a cui si aggiungevano le due migliori quarte, sarebbero state ammesse alla nuova Serie C \"a girone unico\", mentre le escluse avrebbero partecipato, insieme alle migliori della Promozione, al neocostituito campionato di IV Serie. La Rivarolese non riusc\u00ec a entrare tra le prime tre del proprio girone, chiudendo al sesto posto nel girone A del campionato di Serie C 1951-52, venendo quindi retrocessa in IV Serie.\nCon tale retrocessione incominci\u00f2 il vero declino della Rivarolese: invero, nel campionato dell'esordio in IV Serie, la Rivarolese riusc\u00ec a chiudere al secondo posto nel proprio girone, prendendosi anche la soddisfazione di battere in entrambi gli scontri diretti la capolista del girone, la Carrarese. Gi\u00e0 nel campionato successivo, tuttavia, la Rivarolese sfior\u00f2 la retrocessione nei campionati regionali, chiudendo dodicesima; la retrocessione fu rimandata solo di un anno e, al termine della stagione 1954-55, a causa del 16\u00ba posto nel girone a tre punti dalla salvezza, la Rivarolese precipit\u00f2 nei campionati regionali, nei quali sarebbe rimasta per 21 anni.\nSeguirono una serie di stagioni nelle quali la squadra milit\u00f2 nei campionati regionali di Promozione, Campionato Nazionale Dilettanti e Prima Categoria non riuscendo mai a lottare per la promozione in Serie D, e retrocedendo anzi nel secondo livello regionale (all'epoca la Seconda Categoria) al termine della stagione 1964-65. Dopo una fusione con gli \"Amici Certosa\", da cui eredit\u00f2 il colore giallo, intraprese una piccola risalita, culminata con la promozione in Serie D nel 1976. Nella prima stagione in Serie D ottenne la salvezza senza problemi, chiudendo al settimo posto a pari punti con la Novese e l'Imperia, ma nella stagione successiva la squadra non riusc\u00ec a salvarsi, chiudendo penultima e precipitando di nuovo nel campionato regionale di Promozione. Da allora la Rivarolese ha sempre militato nei campionati regionali, non brillando particolarmente. L'ultima stagione nel massimo campionato regionale, all'epoca la Promozione, fu quella 1990-91: al termine della stagione, a causa del 10\u00ba posto nel girone B, non fu ammessa al neocostituito campionato regionale di Eccellenza (al quale furono ammesse le migliori sette di ognuno dei due gironi, pi\u00f9 la migliore ottava). L'ultima stagione in Promozione (secondo livello regionale) fu quella 1998-99.\nNegli ultimi tempi ha dedicato particolare attenzione al vivaio, intraprendendo una collaborazione con la . Dopo diverse stagioni stabilmente nel campionato di Seconda Categoria, grazie alla fusione con la Nuova Cartusia ottiene di giocare in Prima Categoria. Nella stagione 2011-12 il presidente Sighieri affida il compito di costruire la squadra al neo Direttore Sportivo Nino Bevilacqua, ex giocatore della grande Sestrese vincitrice di Coppa Italia e Campionato di Eccellenza e gi\u00e0 Direttore Sportivo con ottimi successi al Don Bosco. Al primo colpo la Rivarolese sale in Promozione grazie alla campagna acquisti e al lavoro di mister Balboni chiamato a sostituire Ligi Barboni a dicembre. Dopo un avvio di stagione stentato, infatti, la Rivarolese ottiene la promozione dopo gli spareggi, grazie alla vittoria sulla Val d'Aveto (doppio successo, 2-0 all'andata al Torbella e 1-0 al ritorno) e sulla Carlin's Boys per 3 a 2 nella gara secca disputatasi a Noli.\nNei successivi tre anni di Promozione dal 2012 al 2015, con la nomina di Riccardo Tonello a mister della prima squadra(dopo essere stato il valido secondo di mister Balboni), la Rivarolese torna ad essere la societ\u00e0 gloriosa ed ammirata da tutti di un tempo, ottenendo due salvezze anticipate ed un inaspettato 6\u00ba posto.\nNel 2015, dopo un rimpasto dirigenziale anticipato dalle dimissioni dell'intero staff tecnico, \u00e8 pronta ad affrontare un nuovo campionato di Promozione .\nNel mese di Ottobre il Direttore Sportivo Massimo Lebole opera il cambio di allenatore promuovendo Angelo Sorbello dalla formazione Juniores e al termine della stagione 2015-2016, grazie al secondo posto nel girone B del campionato ligure di Promozione e la vittoria in finale play-off contro l'Ortonovo per 1-0, ottiene finalmente la promozione al quinto livello del calcio italiano.\nNell'estate 2019, dopo una trattativa post campionato, viene ufficializzata la fusione per incorporazione tra la Rivarolese 1919 (che nel contempo aveva incorporato il Campomorone Sant'Olcese) con il Rapallo Ruentes 1914, militante nella stessa categoria di Eccellenza. La societ\u00e0, che assume la denominazione ufficiale di \"S.S.D.R.L. Rapallo R. 1914 Rivarolese\", gioca le sue partite casalinghe allo Stadio \"Macera\" di Rapallo, mentre l'ex settore giovanile e juniores della Rivarolese rimane presso lo Stadio \"Torbella\" di Rivarolo."}
{"id": "752170", "revid": "438678", "url": "https://it.wikipedia.org/wiki?curid=752170", "title": "L'oro di Ulisse", "text": "L'oro di Ulisse (\"Ulee's Gold\") \u00e8 un film del 1997 diretto da Victor Nu\u00f1ez.\nTrama.\n\u00c8 la storia dell'evoluzione sentimentale di Ulysses Jackson, veterano, vedovo con un figlio in prigione, che, a causa della sparizione della nuora Helen, deve pensare all'educazione delle sue due nipoti. Unica consolazione, in questa sua vita autoreclusa, sono le sue api, alle quali dedica moltissime attenzioni. Il tepore di questa armonia viene per\u00f2 interrotto dapprima quando il figlio Jimmy lo chiama dal carcere rivelandogli di aver nascosto, all'insaputa dei suoi complici, il bottino dell'ultimo colpo in banca: 100.000 dollari. E successivamente quando dovr\u00e0 riscattare sua nuora Helen, ricomparsa dopo molto tempo, e caduta prigioniera dei due ex-complici del figlio, che apprendono da Helen di essere stati ingannati da Jimmy. Ulysses dovr\u00e0 quindi uscire dal suo voluto isolamento e sar\u00e0 solo grazie al suo senso del quieto vivere, e con l'aiuto di un'infermiera vicina di casa e del suo vecchio amico sceriffo che riuscir\u00e0 a risolvere la situazione, senza incorrere nella violenza."}
{"id": "752175", "revid": "438678", "url": "https://it.wikipedia.org/wiki?curid=752175", "title": "L'apostolo", "text": "L'apostolo (\"The Apostle\") \u00e8 un film del 1997 scritto, diretto e interpretato da Robert Duvall.\n\u00c8 stato presentato nella sezione Un Certain Regard al 51\u00ba Festival di Cannes.\nTrama.\nSonny (Robert Duvall) \u00e8 un predicatore di una comunit\u00e0 un po' eccentrico. Durante un weekend nel quale partecipa a un convegno di predicatori, si convince che la moglie Jessie lo stia tradendo con un membro della chiesa. Prende perci\u00f2 la macchina in piena notte e torna a casa ma la trova vuota. Va infine a casa di Sam (il presunto amante) e scopre che la moglie si trova proprio l\u00ec.\nIl giorno successivo, ha una discussione con la moglie in cui lui la accusa verbalmente e in cui lei gli annuncia che la congregazione vuole esonerarlo da guida spirituale della chiesa. Lei gli conferma anche la sua intenzione di lasciarlo e partire con i figli. La notte Sonny, trasferitosi dalla madre, prega urlando, tanto da svegliare il vicinato. Il giorno successivo entra nella chiesa della sua comunit\u00e0 e annuncia di voler lasciare la guida della chiesa. In seguito raggiunge i figli che stanno disputando una partita di baseball. Al termine della partita Sam si avvicina a lui e Sonny in un impeto di follia lo aggredisce con una mazza da baseball alla tempia.\nFugge quindi dalla citt\u00e0 e abbandona la sua auto in un fiume. Distrugge anche tutti i suoi documenti e alla fine giunge in un paesino della Louisiana. Incontra l\u00ec un reverendo in pensione a cui chiede il suo aiuto per fondare una chiesa per la comunit\u00e0 di quella cittadina. Comincia anche a fare il predicatore nella radio locale. Alla fine il reverendo lo porta alla chiesa abbandonata di sua propriet\u00e0 e gli d\u00e0 il permesso di usarla e di rimetterla in sesto. Nel frattempo chiama un suo vecchio amico che gli comunica che la madre \u00e8 ricoverata all'ospedale, che lui \u00e8 ricercato dalla polizia e che Sam si trova ancora in coma.\nSonny intanto si sta rifacendo una vita, ed invita a uscire con lui la segretaria della radio. Inoltre prende un vecchio pullman, lo rivernicia e con questo va a prendere i fedeli per la messa della domenica. Comincia cos\u00ec a predicare nella sua nuova chiesa e si fa chiamare da tutti L'Apostolo E.F.\nAll'inizio la chiesa \u00e8 frequentata da poche persone, ma mano a mano che il tempo passa comincia a riempirsi di fedeli. Un giorno durante la messa, arriva un vicino razzista che gli dice chiaramente che da l\u00ec devono sparire. E.F. fa quindi a cazzotti fuori dalla chiesa fra lo stupore dei suoi fedeli. Poco tempo dopo, il vicino torna con una pala per distruggere la chiesa insieme ad alcuni amici, ma la fermezza della congregazione e l'uso della Bibbia lo convincono a pentirsi e a convertirsi. \nUn giorno, mentre predica in radio, sua moglie capta alcuni sprazzi della predica e scopre dove si trova. Si scopre quindi che egli \u00e8 ormai ricercato per omicidio di primo grado. La moglie chiama quindi la polizia indicandogli dove cercarlo. E cos\u00ec durante la messa la polizia arriva e Sonny, in un ultimo sermone, saluta la comunit\u00e0 che gli \u00e8 ormai molto legata e lasciando le consegne a Sammy viene arrestato.\nIl film si conclude con Sonny ai lavori forzati in una piantagione mentre predica agli altri carcerati e li motiva."}
{"id": "752176", "revid": "73843", "url": "https://it.wikipedia.org/wiki?curid=752176", "title": "Canoa/kayak ai Giochi della XIV Olimpiade", "text": "Si sono svolte 9 gare di canoa/kayak alle olimpiadi estive 1948, 8 maschili e, per la prima volta nella storia di questo sport alle Olimpiadi, 1 gara femminile."}
{"id": "752177", "revid": "628767", "url": "https://it.wikipedia.org/wiki?curid=752177", "title": "Prima spartizione della Polonia", "text": ""}
{"id": "752178", "revid": "767487", "url": "https://it.wikipedia.org/wiki?curid=752178", "title": "Goodbye Mr. Holland", "text": "Goodbye Mr. Holland (\"Mr. Holland's Opus\") \u00e8 un film di Stephen Herek del 1995.\nTrama.\nPortland, 1965. Il compositore Glenn Holland, sposato con Iris e deciso ad ottenere riconoscimenti come autore di un'opera sinfonica, per vivere si trova a dover insegnare musica ai poco ricettivi studenti del liceo Kennedy. Glenn vorrebbe abbandonare l'incarico ma la critica situazione economica dovuta alla nascita del figlio Cole lo costringe a restare al suo posto.\nPoco a poco per\u00f2 la sua dedizione, unita ad un'intelligente apertura verso forme moderne come il rock, gli fanno conseguire risultati notevoli, anche con soggetti difficili come Gertrude Lang, clarinettista in difficolt\u00e0 cronica. La prima esibizione dell'orchestra della scuola \u00e8 un successo, tanto che Holland \u00e8 chiamato dalla direttrice Helen Jacobs a mettere su una banda. Il suonatore di tamburo \u00e8 un ragazzo nero, Louis Russ, campione di football, che Glenn, per compiacere l'amico allenatore Bill Meister, ha preparato con certosina pazienza. Durante l'esibizione della banda Iris si accorge che Cole, il figlioletto che ormai ha compiuto tre anni, \u00e8 quasi completamente sordo. Per sopperire alle spese di una scuola specializzata, Glenn lavora anche d'estate come istruttore di guida. Frattanto Louis muore in Vietnam e Helen Jacobs va in pensione.\nPassano gli anni e col tempo Glenn si affeziona sempre di pi\u00f9 ai propri studenti e all\u2019insegnamento della musica, finendo per\u00f2 al contempo per trascurare la propria famiglia. Nel 1980 si allestisce uno spettacolo di Gershwin. Rowena Morgan, la protagonista, canta molto bene ed \u00e8 carina. L'interessamento dell\u2019insegnante per la giovane e l'acuirsi della tensione in famiglia farebbero temere il peggio, ma quando Rowena lo invita a seguirla a New York lui resta al suo posto. L'ennesimo screzio col figlio, ora adolescente, convince poi Glenn a dedicarsi di pi\u00f9 al ragazzo e inventa un sistema di luci accoppiate ai suoni per i disabili. Ormai per\u00f2, Glenn ha perso ogni speranza di vedere realizzata la sua opera sinfonica.\n1995. Il taglio dei fondi costringe l\u2019ormai sessantenne Holland al pre-pensionamento. Nel frattempo per\u00f2 Glenn ha instaurato un ottimo rapporto con Cole, che riesce ad avere una vita normale nonostante la sua sordit\u00e0. Gli ex alunni poi, anche quelli diventati gi\u00e0 adulti, gli riservano una festa a sorpresa in cui eseguono la sinfonia che non era mai riuscito a esporre al pubblico."}
{"id": "752179", "revid": "628767", "url": "https://it.wikipedia.org/wiki?curid=752179", "title": "Seconda spartizione della Polonia", "text": ""}
{"id": "752184", "revid": "125077720", "url": "https://it.wikipedia.org/wiki?curid=752184", "title": "Lockerbie", "text": "Lockerbie (in gaelico scozzese \"Logarbaidh\") \u00e8 una piccola citt\u00e0 della Dumfries e Galloway, una regione della Scozia sud-occidentale.\nStoria.\nSituata approssimativamente a 120\u00a0km a sud-ovest di Glasgow e a 32\u00a0km dal confine con l'Inghilterra, secondo il censimento del Regno Unito effettuato nel 2001 a Lockerbie vivevano 4\u00a0009 persone.\nPur essendo una piccola cittadina, Lockerbie, ha una rete di trasporti molto ben sviluppata, in quanto \u00e8 nei pressi dell'autostrada M74 e ha una stazione sulla linea ferroviaria principale che unisce Glasgow a Londra (West Coast Main Line).\nL'edificio principale della citt\u00e0 \u00e8 il municipio, che rappresenta un chiarissimo esempio di architettura in stile baronale scozzese, costruito impiegando la tipica arenaria. L'edificio \u00e8 prospiciente un monumento ai caduti della seconda guerra mondiale, con una statua bronzea raffigurante un angelo.\nLockerbie \u00e8 stata un mercato per il commercio dei bovini e delle pecore, in virt\u00f9 della vicinanza col confine inglese. Ancor oggi la citt\u00e0 \u00e8 sede di aste di bestiame, in particolare ovini.\nDisastro di Lockerbie.\nLa citt\u00e0 di Lockerbie deve la sua rinomanza internazionale per essere stata il luogo dove, il 21 dicembre 1988, si sono schiantati i resti del volo PA 103 della Pan Am esploso in volo a causa di un attentato terroristico, perpetrato con un ordigno esplosivo nascosto nella stiva del Boeing 747-121. Oltre a tutti gli occupanti dell'aereo (259 persone) nell'attentato perirono anche undici abitanti di Lockerbie.\nPrima dell'11 settembre 2001 il disastro di Lockerbie \u00e8 stato l'attacco terroristico pi\u00f9 sanguinoso condotto contro un aereo civile. Le indagini sull'incidente evidenziarono che si trattava di un attentato e che era stato utilizzato dell'esplosivo. Due uomini, accusati di appartenere ai servizi segreti libici, furono individuati come i responsabili, ossia come coloro che avevano piazzato la bomba. Abd el-Basset Ali al-Megrahi fu condannato all'ergastolo nel gennaio 2001 dopo un processo di 84 giorni presso una corte scozzese, che eccezionalmente si riun\u00ec presso Camp Zeist nei Paesi Bassi.\nHa scontato la pena fino al 20 agosto 2009 nella prigione di Greenock vicino a Glasgow. Il presunto complice di al-Megrahi, al-Am\u012bn Khal\u012bfa Fa\u1e25\u012bma \u00e8 stato scagionato. Il ricorso contro il verdetto presentato da al-Megrahi nel 2002 \u00e8 stato respinto. Nel 2005 un ufficiale della polizia in pensione si \u00e8 fatto avanti sostenendo le affermazioni, gi\u00e0 fatte in precedenza (2003) da un ex-agente della CIA, secondo le quali le prove contro al-Megrahi sarebbero false e costruite ad arte.\nAl-Megrahi \u00e8 stato detenuto in un carcere scozzese fino al 20 agosto 2009, data nella quale \u00e8 stato scarcerato per ragioni umanitarie (in quanto malato terminale di cancro alla prostata). Il giorno seguente il governo libico ha permesso il suo rientro in patria (con l'aereo personale del colonnello Gheddafi), accolto come \"un eroe nazionale\". Nello stesso anno il governo britannico ha ammesso le proprie responsabilit\u00e0 riguardo alla liberazione del terrorista libico: in ballo c'erano interessi economici legati alla BP.\nIl 4 luglio 2010 lo stesso medico che gli aveva dato non pi\u00f9 di tre mesi di vita, ha detto che potrebbe vivere altri dieci anni. Il 23 febbraio 2011, intervistato dal quotidiano svedese Expressen, l'ex ministro libico della giustizia Mu\u1e63\u1e6daf\u0101 \u02bfAbd al-Jal\u012bl ha ammesso le responsabilit\u00e0 dirette del colonnello Gheddafi nell'ordinare l'attentato. Il 29 agosto 2011 i rivoltosi libici hanno per\u00f2 respinto le richieste arrivate dalla Gran Bretagna, dagli Stati Uniti e dai parenti delle vittime della strage affinch\u00e9 al-Megrahi fosse ricondotto in Occidente. Al-Megrahi \u00e8 morto di cancro il 20 maggio 2012."}
{"id": "752186", "revid": "94902", "url": "https://it.wikipedia.org/wiki?curid=752186", "title": "Carotenoide", "text": ""}
{"id": "752187", "revid": "125997651", "url": "https://it.wikipedia.org/wiki?curid=752187", "title": "Gli intrighi del potere - Nixon", "text": "Gli intrighi del potere - Nixon (\"Nixon\") \u00e8 un film statunitense del 1995 diretto da Oliver Stone.\nIl film, che narra la carriera di Richard Nixon, ha ottenuto quattro candidature ai premi Oscar.\nTrama.\nL'americano Richard Milhouse Nixon, figlio di un negoziante e di una severa casalinga, cresciuto in California in una modesta famiglia e colpito duramente dalla morte di due fratelli, una volta divenuto avvocato ottiene rapidamente il successo politico: a 33 anni \u00e8 deputato, a 37 anni senatore, a 39 anni vicepresidente e nel 1968, a 55 anni, diventa presidente degli Stati Uniti d'America. Malgrado la spesso agitata relazione con la moglie Pat, si dedica con impegno, controverso ma efficace, per porre fine al conflitto indocinese: questo sforzo si coniuga con le importanti aperture alla Cina ed all'Unione Sovietica, che riscattano nell'opinione generale decisioni impopolari come l'aggressione alla Cambogia o i massicci bombardamenti in Nord Vietnam.\nIl rientro, a conflitto concluso, di seicento prigionieri di guerra aumenta le sue quotazioni anche tra i pacifisti ad oltranza. Nel 1969 Nixon d\u00e0 il via ai colloqui sulla riduzione degli armamenti nucleari e nel 1972 si reca a Mosca, dove per la prima volta un presidente americano parla in diretta televisiva al popolo russo. Nel 1973 Breznev restituisce la visita a Nixon, che \u00e8 alle prese con la scia di illegalit\u00e0 legate allo scandalo del Watergate e con le collusioni con FBI e CIA, che lo ricollegano agli attentati a Fidel Castro. Il film si conclude con le dimissioni dalla presidenza e con le famose immagini di repertorio della partenza dalla Casa Bianca a bordo dell'elicottero presidenziale. Le ultime immagini sono quelle del funerale di Nixon, nel 1994, al quale parteciparono sia il presidente Bill Clinton sia tutti gli ex-presidenti allora ancora viventi degli Stati Uniti d'America.\nProduzione.\nOrigini.\nEric Hamburg, ex portavoce e membro dello staff della Casa Bianca, ebbe l'idea di un film su Nixon dopo una cena con Oliver Stone. Originariamente, Stone stava lavorando a due progetti separati; il musical \"Evita\" e un film sul dittatore panamense Manuel Noriega. Quando entrambi i progetti non si concretizzarono, Stone spost\u00f2 la propria attenzione su un biopic riguardante Richard Nixon. La morte di Nixon il 22 aprile 1994, fu un altro dei fattori chiave nella decisione del regista di abbracciare il progetto. Egli propose il film alla Warner Bros., ma, secondo Stone, la dirigenza lo vide \"come un gruppo di vecchi bianchi poco attraenti seduti in giacca e cravatta, con molti dialoghi e poca azione\".\nNel 1993, Hamburg menzion\u00f2 l'idea del film su Nixon allo scrittore Stephen J. Rivele con l'idea che avrebbero incorporato tutti i misfatti dell'uomo politico, sia noti che speculativi. A Rivele piacque l'idea tanto pi\u00f9 che aveva gi\u00e0 pensato di scrivere una sceneggiatura su simili tematiche. Insieme allo sceneggiatore Christopher Wilkinson, scrisse la prima stesura del copione nel novembre 1993. Furono loro a concepire l'idea del Sistema come \"Bestia\", che Wilkinson descrisse \"un mostro senza testa che si trascina nella storia americana del dopoguerra\", una metafora per il lato oscuro del Paese che aveva portato all'assassinio di John F. Kennedy, Robert F. Kennedy e Martin Luther King Jr., alla guerra del Vietnam, e aveva aiutato l'ascesa al potere di Nixon ma anche la sua caduta. Stone disse in un'intervista che Nixon realizz\u00f2 che la \"Bestia\" era pi\u00f9 potente di lui: \u00abNon possiamo addentrarci troppo, ma vi accenniamo cos\u00ec tante volte; il complesso militare-industriale, il potere del denaro\u00bb. Furono questi concetti a convincere Stone a dirigere \"Nixon\" e fu lui a chiedere a Hamburg di reclutare Rivele e Wilkinson per scrivere la sceneggiatura. Rivele e Wilkinson consegnarono la prima stesura del copione il 17 giugno 1994, giorno dell'anniversario dello Scandalo Watergate. A Stone piacque il copione ma decise che la terza parte e il finale avessero bisogno di una revisione. La seconda stesura fu consegnata il 9 agosto, 20\u00ba anniversario delle dimissioni di Nixon.\nPre-produzione.\nStone fece molte ricerche in materia insieme a Hamburg. Con Hamburg e gli attori Anthony Hopkins e James Woods, Stone si rec\u00f2 a Washington D.C. per intervistare alcuni membri ancora in vita dello staff interno di Nixon: l'avvocato Leonard Garment e il procuratore generale Elliot Richardson. Parl\u00f2 anche con Robert McNamara, ex Segretario della Difesa nelle amministrazioni Kennedy e Johnson. Il regista volle anche assumere come consulente Alexander Butterfield, personaggio importante nello scandalo del Watergate, per assicurarsi che l'Ufficio Ovale fosse rappresentato in maniera realistica, e gli ex consiglieri della Casa Bianca John Sears e John Dean, per essere certo che ogni aspetto della storia fosse accurato. Butterfield apparve in alcune scene come membro dello staff della Casa Bianca. Per prepararsi ai loro rispettivi ruoli, Powers Boothe, David Hyde Pierce e Paul Sorvino parlarono con le loro controparti reali, ma J.T. Walsh decise di non contattare John Ehrlichman perch\u00e9 lui aveva minacciato di fare causa alla produzione dopo aver letto una prima versione della sceneggiatura e non essere rimasto contento di come era ritratto. Hopkins vision\u00f2 molti documentari d'epoca su Nixon. In origine Stone aveva un accordo per la regia di tre lungometraggi con la Regency Enterprises, che includeva \"JFK - Un caso ancora aperto\", \"Tra cielo e terra\", e \"Assassini nati - Natural Born Killers\". Dopo il successo di \"Natural Born Killers\", Arnon Milchan, capo della Regency, fece firmare a Stone un contratto per altri tre film. Quando per\u00f2 Stone disse a Milchan che voleva fare \"Nixon\", Milchan, non entusiasta dell'idea, rispose al regista che il budget massimo per il film sarebbe stato di 35 milioni di dollari, credendo che questo lo avrebbe fatto desistere dal progetto. Allora Stone port\u00f2 il progetto al finanziere ungherese Andrew G. Vajna che aveva un accordo economico con la Disney. La societ\u00e0 di Vajna, la Cinergi Pictures, propose al regista un finanziamento di 38 milioni di dollari. Questo fatto fece infuriare Milchan che aveva in essere un contratto di esclusivit\u00e0 con Stone, e minacci\u00f2 di fargli causa. Fu raggiunto un accordo extra giudiziario tra le parti, e Stone fu in grado di stringere un accordo con la Cinergi e la Hollywood Pictures (di propriet\u00e0 della Disney) che gli garant\u00ec un budget di 43 milioni. Per ridurre comunque i costi, Stone ricicl\u00f2 i set della Casa Bianca utilizzati per il film \"Il presidente - Una storia d'amore\" di Rob Reiner.\nCasting.\nAllo studio non piacque la scelta di Stone di far interpretare Richard Nixon ad Anthony Hopkins. Avrebbero preferito Tom Hanks o Jack Nicholson; due delle prime scelte di Stone. Il regista prese in considerazione anche Gene Hackman, Robin Williams, Gary Oldman e Tommy Lee Jones. Si incontr\u00f2 anche con Warren Beatty ma l'attore richiese troppe modifiche al copione. Stone decise di scritturare Hopkins basandosi sulle sue interpretazioni in \"Quel che resta del giorno\" e \"Viaggio in Inghilterra\". Riguardo Hopkins, Stone disse: \u00abL'isolamento di Tony \u00e8 ci\u00f2 che mi ha colpito. La solitudine. Ho sentito che era la qualit\u00e0 che ha sempre contraddistinto Nixon\u00bb. Quando l'attore si incontr\u00f2 con il regista ebbe l'impressione che Stone fosse \"uno dei grandi cattivi ragazzi della cultura pop americana\", e che non poteva lasciarsi sfuggire l'opportunit\u00e0 di lavorare con lui. Ci\u00f2 che fece decidere definitivamente a Hopkins di accettare il ruolo furono le scene dove il presidente Nixon parla dei suoi genitori, che lo colpirono molto.\nRiprese principali.\nLe riprese del film cominciarono ufficialmente il 1\u00ba maggio 1995 ma ci fu in precedenza a fine aprile una settimana di preparazione per la ripresa di alcune scene utilizzate come falso documentario d'epoca sulla carriera di Nixon. All'inizio delle riprese, Hopkins rest\u00f2 intimidito dalla grande quantit\u00e0 di battute e dialoghi che doveva memorizzare, anche perch\u00e9 spesso venivano cambiati di continuo. Sorvino gli disse che il suo accento era del tutto sbagliato, e lo aiut\u00f2 a imitare il tono di voce di Nixon. Inizialmente Hopkins disse a Stone di volere abbandonare la produzione ma il regista lo convinse a restare.\nNella primavera del 1994, \"Time\" riport\u00f2 la notizia che nelle prime stesure del copione Nixon veniva messo in correlazione con l'assassinio di John F. Kennedy. I fatti raccontati nella sceneggiatura erano basati su ricerche provenienti da varie fonti, inclusi documenti, trascrizioni e ore di riprese di Nixon alla Casa Bianca. Dean ha parlato dell'accuratezza del film: \u00abIn una scala pi\u00f9 ampia, riflette accuratamente quello che successe\u00bb. Stone rispose alle critiche circa le scene inventate nel film, dicendo: \u00abIl materiale che abbiamo inventato non \u00e8 stato fatto a casaccio o in modo stravagante, era basato sulla ricerca e l'interpretazione\u00bb. Richard Helms, ex direttore della CIA, minacci\u00f2 di fare causa alla produzione. In risposta, Stone tagli\u00f2 al montaggio tutte le scene dove compariva Helms dichiarando che lo faceva solo per \"ragioni artistiche\".\nIncassi.\nIl film, con un budget stimato di circa 44 milioni di dollari, non replic\u00f2 il successo di \"JFK - Un caso ancora aperto\" e incass\u00f2 poco pi\u00f9 di 13 milioni di dollari negli USA.\nAccoglienza.\nDue giorni prima dell'uscita del film nei cinema, la Richard Nixon Library diffuse un comunicato per conto della famiglia Nixon, definendo alcune sequenze del film \"riprovevoli\" e descrivendolo realizzato al solo scopo di \"diffamare e degradare la memoria del Presidente e della signora Nixon presso il popolo americano\". Tale comunicato venne diffuso basandosi su una copia della sceneggiatura. Inoltre, il comunicato critic\u00f2 la rappresentazione della vita privata di Nixon da parte di Stone, della sua infanzia, e dell'insinuazione che egli abbia preso parte al piano per uccidere Fidel Castro. Stone rispose che le sue intenzioni nel girare il film non erano assolutamente maligne o diffamatorie, ma piuttosto un tentativo di \"comprendere appieno la vita e la carriera di Richard Nixon; il buono e il cattivo, i trionfi e le tragedie e l'eredit\u00e0 che ha lasciato alla sua nazione e al mondo\". La figlia di Walt Disney, Diane Disney Miller, scrisse una lettera alle figlie di Nixon dicendo che Stone aveva \"commesso un grave disservizio nei confronti dei famigliari di Nixon, della Presidenza, e della storia americana tutta\". Stone non defin\u00ec il suo film la verit\u00e0 definitiva su Nixon ma piuttosto \"una base dalla quale partire per documentarsi, leggere e farsi una propria opinione\".\nAlcuni critici accusarono Stone di aver rappresentato Nixon come un alcolizzato, sebbene egli avesse detto di essersi basato sulle informazioni contenute nei libri di Stephen Ambrose, Fawn Brodie e Tom Wicker. Il noto critico cinematografico Roger Ebert lod\u00f2 il film per la sua \"atmosfera da tragedia classica\". Inoltre Ebert inser\u00ec la pellicola nella sua lista relativa ai migliori dieci film dell'anno. Janet Maslin del \"The New York Times\" lod\u00f2 l'interpretazione di Anthony Hopkins.\nMick LaSalle del \"San Francisco Chronicle\", scrisse: \"Il problema del film non \u00e8 l'accuratezza storica, ma la sua assurdit\u00e0. L'interpretazione esagerata di Hopkins nei panni di Nixon \u00e8 il fulcro di un film che nella sua ideazione e presentazione vira costantemente verso il kitsch\". Anche Richard Corliss, nella sua recensione del film sulla rivista \"Time\", critic\u00f2 l'interpretazione di Hopkins: \"Hopkins \u00e8 un fallimento. Non riesce a replicare il tono di voce baritonale di Nixon, con i suoi meravigliosamente falsi tentativi di intimit\u00e0, e nemmeno la statura di uno scalatore sociale in carriera che, a mani nude, scalava le montagne anche se non era mai alto o grande abbastanza\". Peter Travers di \"Rolling Stone\" scrisse: \"\u00c8 uno psicodramma avvincente, per\u00f2, semplicemente non confondete \"Nixon\" con la storia\".\nSul sito internet aggregatore di recensioni Rotten Tomatoes il film ha un indice di gradimento del 74%, basato su 61 recensioni da parte di critici professionisti, con un punteggio globale di 6.8 su 10. Metacritic assegna al film un punteggio di 66 su 100 basato su 22 recensioni, indicante \"recensioni generalmente favorevoli\"."}
{"id": "752190", "revid": "123386057", "url": "https://it.wikipedia.org/wiki?curid=752190", "title": "Lazio meridionale", "text": "Il Lazio meridionale o Basso Lazio \u00e8 l'area storico-geografica situata all'interno dell'attuale regione politica del Lazio, che corrisponde alle due met\u00e0 meridionali delle province di Frosinone e Latina. Definita anche \"Lazio Borbonico\", poich\u00e9 appartenuta al Regno delle Due Sicilie prima del 1860 e confluita poi all'interno dello stato unitario italiano assieme alla regione Campania ed alla provincia di terra di lavoro (alle quali rimase sottoposto fino agli anni 1920), corrisponde anticamente al cosiddetto Latium Adiectum dell'epoca latina e romana, secondo alcune definizioni di quest'ultimo.\nStoria.\nLa regione fu occupata, a partire dal 2000 a.C. circa, dalla prime popolazioni indoeuropee discese in Italia. I Latini si insediarono nella zona che chiamarono poi \"Latium vetus\". Tale regione comprendeva la parte nord-occidentale dell'antico \"Latium\". Nella pi\u00f9 ampia regione verso sud-est, tra gli Appennini ed il mare, si vennero a trovare (anche in momenti successivi, ed in contrasto con i latini con i quali si contesero alcuni territori con alterne vicende) altri popoli italici quali i Volsci, gli Equi, gli Ernici,gli Ausoni e gli Aurunci, nonch\u00e9 alcune colonie etrusche. Questa zona eterogenea fu in seguito chiamata dai Romani \"Latium novum\" o \"adiectum\", ovvero \"aggiunto\", perch\u00e9 era un territorio che essi avevano aggregato in seguito alle loro progressive conquiste del V e IV secolo a.C.. Si estendeva verso sud fino al tratto del fiume \"Liris\" oggi detto Garigliano; secondo Plinio il Vecchio si estendeva anche leggermente pi\u00f9 a sud fino a Sinuessa. Il confine tra Latium vetus e latium adiectum \u00e8 invece pi\u00f9 incerto, poich\u00e9 le fonti antiche lo esplicitano raramente ed in modi parzialmente contraddittori, ma delimitando l'area di originario insediamento e controllo politico dei latini, va sicuramente a porsi lungo il crinale dei Monti Ausoni settentrionali ripetendo in gran parte quello che, dopo secoli e fino ai tempi recenti, sar\u00e0 il confine fra papato il Regno Borbonico che taglia in due le attuali province di Latina e Frosinone, e che definisce l'attuale Lazio meridionale.\nLe due regioni storico-geografiche entrarono in seguito a far parte, insieme alla Campania, della Regio prima (pi\u00f9 tardi nota con il nome di Latium et Campania) nella suddivisione territoriale e amministrativa stabilita dalle riforme di Augusto. In et\u00e0 imperiale il Lazio era ormai percepito come un'entit\u00e0 unica, mentre restava netta la distinzione rispetto alla Campania, con il confine fissato al fiume Garigliano. Nell'Alto Medioevo l'area si framment\u00f2 sotto l'influenza contrapposta dei Longobardi e dei Bizantini; si vennero definendo in tale epoca lo Stato Pontificio (i cui \"patrimonia\" arrivavano inizialmente al Garigliano), la Terra di San Benedetto e il Ducato di Gaeta, realt\u00e0 che riaggregarono il \"Latium\" in due blocchi separati. Si cre\u00f2 cos\u00ec uno dei confini pi\u00f9 stabili d'Europa, ma anche il pi\u00f9 permeabile e il meno militarizzato per via del prestigio papale. Il rinascimento vide la nascita del Ducato di Sora nonch\u00e9 le feroci lotte contro il banditismo.\nNell'epoca dei governi delle dinastie di origine normanno-sveva, grazie ad una politica di conquista progressiva, si defin\u00ec la Terra di Lavoro del Regno di Sicilia; maggiore stabilit\u00e0 si ebbe quando nacque il dipartimento di Terra di Lavoro del Regno di Napoli, con capoluogo Capua fino al 1818 e poi Caserta. Si ebbero tuttavia scontri di potere, per esempio tra Capua e la sottomessa Cassino in ricerca di maggiore autonomia. Il dipartimento comprendeva l'intera attuale provincia di Caserta, la parte meridionale delle attuali province di Frosinone e Latina, parte dell'agro nolano e le isole Ponziane. Comprese addirittura per quattrocento anni una enclave pontificia: Pontecorvo. La Terra di Lavoro, come tutti i dipartimenti del Regno, era suddivisa a sua volta in circondari, mandamenti e universitas demaniali e feudali. Sora era capoluogo di circondario, e ospitava gli uffici principali; l'altro capoluogo poi passato al Lazio nel 1927 era Gaeta. A partire dal 1806 furono istituiti i pi\u00f9 vasti e articolati \"distretti amministrativi\", con l'istituzione del Distretto di Gaeta e del Distretto di Sora comprendenti rispettivamente nove e otto circondari minori.\nDopo secolari negoziati tra Papato e Re Borbonici, solo il 26 settembre 1840, papa Gregorio XVI e Ferdinando II sottoscrissero un trattato di confinazione, che pose termine allo stato di incertezza in cui versava la frontiera dei suddetti stati, causa di dispute tra le popolazioni. L'apposizione di cippi di confine in pietra avvenne tra il 1846 e il 1847.\nCon regio decreto del 6 dicembre 1926 nacque la provincia di Frosinone, che includeva gran parte del Lazio meridionale, da Velletri al Garigliano; la provincia fu ridotta di dimensioni con regio decreto del 2 gennaio 1927, cedendo alla provincia di Roma la fascia tirrenica fino al golfo di Gaeta e il Veliterno; allo stesso tempo gran parte dei territori compresi nei circondari di Gaeta e Sora passarono dalla Campania al Lazio. Il 25 gennaio 1934 fu istituita la provincia di Littoria, oggi Latina, scorporando le aree pi\u00f9 a sud della provincia di Roma; nel 1970, quando fu istituita la regione Lazio, il \"Latium\" riconquist\u00f2 unit\u00e0 amministrativa, a scapito di quella plurisecolare che era la Terra di Lavoro, ormai completamente frammentata.\nAlcuni fanno risalire all'attuale configurazione provinciale il faticoso sviluppo nel Novecento del golfo di Gaeta, del Cassinate e della valle di Comino, a vantaggio delle zone di Latina e Frosinone, poich\u00e9 queste aree costituiscono le estreme appendici meridionali di due province verticali, con capoluoghi legati nella forte e compatta area d'influenza di Roma. Di conseguenza \u00e8 stato effettuato un decentramento di alcuni uffici provinciali ed \u00e8 stato anche avviato l'iter per l'istituzione di nuova provincia, spesso indicata come \"del Lazio meridionale\"; attualmente tale iter ha ottenuto un arresto, in attesa di sufficienti fondi che sopperiscano al conseguente aggravio di spesa.\nSociet\u00e0.\nLingua e dialetti.\nIl confine storico corrisponde comunque ad un confine di tipo linguistico: l'antica linea di confine tra Lazio e Campania, fino al 1870 confine di Stato, segna con buona approssimazione anche un confine linguistico tra l'area dei dialetti italiani mediani e quella dei dialetti italiani meridionali, ancorch\u00e9 sul versante sud si ravvisino (fino al limite del Garigliano) talvolta elementi dialettali laziali di probabile substrato, soprattutto nel vocalismo e nella fonetica in genere, ma anche, per quanto riguarda la provincia di Frosinone, nel lessico.\nVa tenuto conto, comunque, che l'orientamento degli ultimi governi verso l'abolizione delle province ha, di fatto, portato al decadimento del dibattito.\nDibattito sull'identit\u00e0 e istituzione di una nuova provincia.\nAlcuni, ignorando la discontinuit\u00e0 storica, identificano il Lazio meridionale con l'intero \"Latium\" di epoca classica: una regione delimitata dal Tevere, dal fiume Garigliano, dal mar Tirreno e dalle propaggini degli Appennini verso l'interno. A nord vi era la Tuscia e a sud la Campania. Tale area geografica corrisponde all'antica provincia di Campagna e Marittima e alla parte oggi laziale dell'antica Terra di Lavoro. Il confine tra le due province prima dell'Unit\u00e0 \u00e8 stato tra i pi\u00f9 stabili sulla Penisola.\nAlcuni invece identificano con il territorio del Lazio che fece parte della Terra di Lavoro una nuova area peculiare. Questa identificazione \u00e8 sostenuta da quelli che vedono l'attuale struttura provinciale un ostacolo allo sviluppo e da quelli che giudicano gli attuali confini regionali e provinciali una forzatura storica.\nTali considerazioni hanno dato origine a movimenti che puntavano alla formazione di una nuova provincia nel Lazio Meridionale. Tali movimenti sono stati particolarmente vivaci nel Cassinate che, tra 1956 e 2006, \u00e8 stato al centro di ben dieci proposte di legge per far diventare Cassino capoluogo di una nuova provincia. Le proposte parlamentari sono state presentate dagli on.li Angelucci (1956); Picano (1984); Pecoraro Scanio (1996), Testa (1997), Magliocchetti (1997) (queste ultime supportate dalla nascita nel 1999 del MASL, Movimento Autonomista Sud Lazio), Tofani (2004), La Starza-Conte (2004) e, infine, dall'on.le Formisano (2006); le iniziative a livello regionale sono state prese dal consigliere Gentile (1993) e dai consiglieri Vitelli-Collepardi (1998).\nMentre le proposte iniziali riguardavano l'istituzione della \"Provincia di Cassino\", dal 1996 si inizi\u00f2 a parlare di \"Provincia del basso Lazio\" o \"Provincia del Lazio Meridionale\" con capoluogo Cassino, ma comprendente anche il comune di Sora, in modo da ricalcare i confini storici della Terra di San Benedetto. L'ultima proposta, datata 2006, prevedeva invece una provincia \"tripolare\", con capoluoghi le citt\u00e0 di Cassino, Sora e Formia.\nTale proposta, che veniva giustificata dal fatto che l'attuale configurazione territoriale \u201clongitudinale\u201d delle provincie di Frosinone e Latina, con la posizione dei relativi capoluoghi a una distanza considerevole (talvolta superiore a 100 chilometri) dalla maggior parte dei comuni del Lazio meridionale, avesse determinato nel tempo scelte politico-amministrative troppo spesso sbilanciate in favore delle aree settentrionali della provincia, anche per effetto della forza centrifuga esercitata dal polo romano. La suddetta proposta parlamentare era rafforzata dalle delibere favorevoli di 41 dei 63 comuni interessati, che rappresentavano la maggioranza della popolazione dell'area stessa (circa 205.000 abitanti su 310.000 complessivi).\nCultura.\nUniversit\u00e0 degli Studi di Cassino e del Lazio Meridionale.\nIstituita nel 1979, l'Universit\u00e0 degli Studi di Cassino e del Lazio Meridionale \u00e8 il fulcro della cultura nel Sud del Lazio. Ha sede a Cassino e per via della sua posizione strategica sull'antica via Casilina che collega Roma a Napoli, costituisce il punto di incontro tra le citt\u00e0 del Lazio Meridionale, della Campania, del Molise e dell'Abruzzo dalle quali canalizza la maggior parte degli studenti, anche grazie alla tradizione umanistica e culturale portata avanti nei secoli dall'abbazia di Montecassino. Ha inoltre sedi distaccate a Frosinone, Sora ed Atina."}
{"id": "752193", "revid": "1573940", "url": "https://it.wikipedia.org/wiki?curid=752193", "title": "Aristeid\u012bs K\u014dnstantinid\u012bs", "text": "Vinse la I Olimpiade dell'era moderna.\nHa gareggiato nel 1896 alla I Olimpiade svolta ad Atene nei 10 chilometri e nei 100 chilometri su strada. Ha vinto la corsa della strada, che era il tragitto andata e ritorno da Atene a Maratona per un totale di 87\u00a0km. All'inizio rompe la sua bicicletta, ne ottiene un'altra, ma va a sbattere contro un muro. Alla fine taglier\u00e0 comunque per primo il traguardo in 3:21:10 ore con una bici prestatagli da uno spettatore."}
{"id": "752198", "revid": "125763005", "url": "https://it.wikipedia.org/wiki?curid=752198", "title": "Tra cielo e terra (film)", "text": "Tra cielo e terra (\"Heaven &amp; Earth\") \u00e8 un film del 1993 scritto, diretto e co-prodotto da Oliver Stone.\nIl film \u00e8 l'adattamento cinematografico delle autobiografie di Le Ly Hayslip \"Quando cielo e terra cambiarono posto\" (1989) e \"Figlia della guerra, donna di pace\" (1993), e narra le peripezie di una donna vietnamita (interpretata da L\u00ea Th\u1ecb Hi\u1ec7p) prima, durante e in seguito la guerra del Vietnam. Si tratta del terzo film del regista sull'argomento, dopo \"Platoon\" (1986) e \"Nato il quattro luglio\" (1989), ma a differenza loro il film \u00e8 stato un pesante insuccesso commerciale e di critica.\nTrama.\nAncora bambina, L\u1ec7 L\u00fd vede distrutta la pace che sembrava regnare perenne nel villaggio rurale di Ky La quando assiste alle atrocit\u00e0 commesse dalle truppe francesi nella guerra d'Indocina. Anni dopo, allo scoppio della guerra del Vietnam, a Ky La giungono i Viet Cong, a cui si uniscono molti degli abitanti, tra cui l'adorato fratello di L\u1ec7 L\u00fd, S\u1ea7u. I soldati americani e sud-vietnamiti occupano militarmente il villaggio, anche se i ribelli continuano a godere del supporto della popolazione: la stessa L\u1ec7 L\u00fd, quando S\u1ea7u viene ucciso, si unisce in prima persona alla loro causa. Catturata insieme ad altre donne Viet Cong e torturata per estorcerle informazioni, viene salvata dopo giorni di supplizio dalla madre, che corrompe i carcerieri sud-vietnamiti con la dote della ragazza. Al villaggio, tuttavia, sospettano che L\u1ec7 L\u00fd abbia in realt\u00e0 tradito in cambio della libert\u00e0: giudicata colpevole da un processo sommario, viene stuprata dai due Viet Cong col compito di giustiziarla.\nIn seguito a ci\u00f2, \u00e8 costretta ad abbandonare Ky La. Va a vivere con la madre a Saigon, lavorando in casa di un ricco sud-vietnamita che per\u00f2 si approfitta della sua ingenuit\u00e0 giovanile, seducendola. Una volta scoperto che L\u1ec7 L\u00fd \u00e8 incinta, caccia via entrambe su pressione di sua moglie nonostante le penose suppliche della madre, promettendo loro del sostentamento che non arriver\u00e0 mai. Mentre sua madre torna al villaggio, L\u1ec7 L\u00fd \u00e8 costretta a restare sola a \u0110\u00e0 N\u1eb5ng col bambino, avendo disonorato la famiglia: l\u00ec, sopravvive vendendo sigarette e liquori di contrabbando agli americani, toccando con mano il degrado e la prostituzione che si crea attorno alla presenza dell'esercito occupante. Saputo che il padre \u00e8 malato, torna a Ky La, completamente devastato dalle azioni militari americane e dalle rappresaglie dei Viet Cong, e lui la perdona prima di morire, impartendole un ultimo insegnamento: non lasciarsi mai andare all'odio e seguire invece i dettami del Buddha.\nA \u0110\u00e0 N\u1eb5ng incontra un Gunnery Sergeant americano, Steve Butler, con cui comincia a frequentarsi. Un uomo all'antica con un passato tormentato, Steve le propone di sposarsi e andare a vivere con lei e suo figlio a San Diego: lei accetta, contro il parere di sua madre, e i due hanno il primo di una serie di figli insieme. Grazie a Steve riuscir\u00e0 a sfuggire per il rotto della cuffia alla caduta di Saigon, durante la quale assiste allo stupro di due profughe da parte dei marines. Introdotta alla sua nuova vita da casalinga americana, L\u1ec7 L\u00fd \u00e8 entusiasta di tutti i comfort e novit\u00e0 che il mondo libero le offre, ma l'umore di Steve non fa che peggiorare perch\u00e9 non riesce a trovare lavoro, impedendole per\u00f2 di cercarsene uno. Una notte, dopo averla quasi uccisa in un raptus, le confessa di essere stato un assassino e torturatore per conto di un programma di \"black ops\" in Vietnam e di essere per questo legato a vita all'esercito; L\u1ec7 L\u00fd lo perdona e gli impedisce di uccidersi. Le cose per\u00f2 non migliorano e, quando L\u1ec7 L\u00fd finisce per chiedere il divorzio, Steve rapisce i figli pi\u00f9 piccoli per costringerla a tornare sui suoi passi. Disperata e memore delle ultime parole del padre, si rivolge a un monaco buddhista, che le consiglia di tendere una mano al marito, cos\u00ec da non portare altro cattivo karma nella propria vita e in quelle future: lei gli promette quindi tutto l'amore e devozione, implorandolo per telefono di tornare ad essere l'uomo che aveva conosciuto, ma Steve si suicida. Al tempio buddhista, L\u1ec7 L\u00fd scopre che, forse, l'anima di lui ha finalmente trovato la pace.\nTredici anni dopo la fine della guerra, ormai una donna realizzata, torna per la prima volta in Vietnam coi figli per incontrare sua madre e gli altri familiari ancora in vita a Ky La, dove la vita scorre come ha sempre fatto, nonostante tutto.\nProduzione.\nSviluppo.\nI diritti cinematografici di \"Quando cielo e terra cambiarono posto\" (1989) hanno interessato il produttore Robert Kline, che ne aveva letto una recensione sul \"Los Angeles Times\". Incontrato Oliver Stone \u2013allora impegnato nella ricerca delle location di \"Evita\" in Argentina\u2013 durante la produzione di un programma TV di profili di celebrit\u00e0, Kline gli ha proposto di trarne il suo prossimo film sulla guerra del Vietnam: Stone, che pensava gi\u00e0 da tempo a un film incentrato sulla prospettiva vietnamita del conflitto, ispirato dalla visione del documentario \"Dear America - Lettere dal Vietnam\", ha accettato di scrivere e dirigere l'adattamento, opzionandone i diritti poco dopo aver completato \"Nato il quattro luglio\" (1989). Per convincere l'autrice Le Ly Hayslip, Stone \u00e8 diventato un finanziatore dell'East Meets West Foundation, partecipando per anni alle raccolte fondi.\nPre-produzione.\nLa pre-produzione del film \u00e8 cominciata infine nell'agosto 1992, dopo una lunga pausa che Stone ha passato in famiglia, per riprendersi dalle controversie scatenate da \"JFK - Un caso ancora aperto\", che lo avevano avvilito. A riguardo, ha dichiarato che la produzione \u00e8 stata un'esperienza terapeutica per lui, avendolo \u00aballontanato dal paese [...] proprio quando l'indignazione su \"JFK\" stava cominciando a montare a livelli parossistici [...] Sarei potuto affogare nel risentimento se non avessi continuato a far altro che difendermi, difendermi e difendermi\u00bb.\nLa difficolt\u00e0 principale affrontata in fase di sceneggiatura \u00e8 stata l'adattare la natura incompleta del libro, che finiva con l'abbandono del Vietnam da parte di L\u1ec7 L\u00fd, che ha quindi fornito al regista il manoscritto di \"Figlia della guerra, donna di pace\", in cui raccontava ci\u00f2 che le era accaduto dopo. Per creare il personaggio di Steve Butler, ha combinato i due mariti americani di Hayslip e un'altra figura maschile vietnamita che era stata importante nella vita di lei. Per Stone \u00e8 stata la prima sceneggiatura scritta \"in solitario\" da \"Platoon\", nonch\u00e9 il suo primo film con una protagonista femminile. Quest'ultimo aspetto l'ha spinto a dedicare il film a sua madre Jacqueline, cos\u00ec come aveva dedicato \"Wall Street\" a suo padre: \u00abmia madre ha sempre voluto che facessi un film alla \"Via col vento\" [...] Questo \u00e8 il massimo che ho saputo fare per ora\u00bb.\nIl budget del film, 33 milioni di dollari, era il pi\u00f9 alto nella carriera del regista fino ad allora. La Warner Bros. ha accettato la cifra nonostante avesse dei dubbi sul progetto perch\u00e9 convinta del successo di \"JFK\".\nCasting.\nIl processo di casting \u00e8 cominciato nel dicembre 1991, ben prima dell'inizio della produzione. Per trovare l'attrice adatta per L\u1ec7 L\u00fd sono state tenute audizioni pubbliche a San Francisco, Houston, Dallas, New Orleans, Washington, Vancouver, Hong Kong e Bangkok in cui sono state provinate circa 16.000 ragazze vietnamite. Alla fine la scelta \u00e8 ricaduta sulla ventenne L\u00ea Th\u1ecb Hi\u1ec7p di Oakland, ma originaria della stessa zona di L\u1ec7 L\u00fd, che aveva accompagnato per divertimento un'amica e la sorella all'audizione. Secondo Stone: \u00abi nostri [la direttrice di casting Risa Bramon Garcia] [...] hanno pensato fosse magnetica e l'hanno mandata in aereo a Los Angeles. Ho subito pensato che avesse del carisma. Abbiamo girato delle prove su videotape con gli altri attori [...] e poi abbiamo girato su pellicola. Abbiamo provato con lei per circa cinque mesi, ininterrottamente, e ha avuto la parte. Non l'ho mandata a nessuna scuola di recitazione. Non lo sentivo necessario; lei era naturale\u00bb.\nStone ha insistito affinch\u00e9 il ruolo di Steve andasse a Tommy Lee Jones, trovando che sembrasse \u00abveramente un soldato [...] Poi volevo qualcuno di veramente grosso, che spiccasse davanti ai 149 cm di lei. In alcune scene la sua faccia sembra due volte tanto [quella di L\u00ea]... Pensavo creasse una certa chimica tra di loro\u00bb, mentre la Warner spingeva invece per una star di maggior richiamo; nel giro di un anno, Jones era diventato comunque ben pi\u00f9 famoso grazie ai suoi ruoli in \"Trappola in alto mare\" e \"Il fuggitivo\". L'attore ha accettato di buon grado la parte, avendo gi\u00e0 collaborato col regista in \"JFK\".\nJoan Chen, che quattro anni prima aveva cercato di opzionare i diritti del libro per interpretare lei stessa la protagonista, \u00e8 stata scelta per il ruolo di sua madre. In preparazione per la parte, Chen si \u00e8 dovuta annerire i denti e, assieme ad altri membri del cast, ha lavorato per due mesi in una risaia vietnamita.\nRiprese.\nLe riprese sono cominciate nell'ottobre 1992.\nOriginariamente Stone avrebbe voluto girare in Vietnam, ma tutti i permessi richiesti dal governo avrebbero reso proibitive le riprese, spingendolo quindi a considerare la Thailandia come location. Ky La \u00e8 stato ricreato dallo scenografo Victor Kempster e dall\"'art director\" Alan Tomkins a Phang Nga, localit\u00e0 thailandese scelta per via delle colline calcaree che ricordavano quelle presenti nel vero villaggio. La produzione ha poi irrigato e piantato attorno 150 acri di risaie. Nonostante si fosse cercato di posticipare il pi\u00f9 possibile l'inizio delle riprese per evitare la stagione dei monsoni, durante le prime due settimane il set \u00e8 stato afflitto da piogge torrenziali che l'hanno danneggiato e costretto in ospedale membri della troupe. Visitando il set, Hayslip si \u00e8 dichiarata impressionata da quanto la ricostruzione del villaggio fosse fedele ai suoi ricordi di bambina. L'ultima scena ad esservi girata \u00e8 stata quella dello stupro, per le cui inquadrature di nudo L\u00ea ha indossato dei seni prostetici. L'attrice l'ha definita \u00abla scena pi\u00f9 dura per me dal punto di vista emotivo\u00bb e traumatica; Stone ha sostenuto che \u00abi personaggi cambiano man mano che il film va avanti. L\u1ec7 L\u00fd veniva stuprata presto, quindi anche Hi\u1ec7p doveva esserlo. Sarebbe stato duro indipendentemente da quando l'avremmo fatto, quindi era meglio togliersi subito il pensiero. Ne abbiamo parlato molto [...] e ha capito\u00bb.\nLe riprese si sono poi spostate sull'isola di Phuket, che \u00e8 servita da location per le scene pi\u00f9 urbane ambientate a Saigon e \u0110\u00e0 N\u1eb5ng. Mentre vi girava il film, Stone ha ricevuto per lettera la richiesta di divorzio di Elizabeth a causa della propria infedelt\u00e0 coniugale. Nel tentativo di risolvere la situazione, ha fatto venire la moglie insieme al figlio Sean in Thailandia, finendo per far fare a quest'ultimo un piccolo cammeo nel ruolo di un bambino trascinato per strada da un prete a Saigon. Le riprese a Phuket sono terminate il 6 dicembre, trasferendosi quindi a Bangkok, dove sono state girate altre scene ambientate in citt\u00e0, tra cui quelle durante la caduta di Saigon. La massiccia presenza di veicoli militari di domenica e la chiusura dei palazzi nella zona durante le riprese della scena ha fatto credere a molti abitanti che fosse in corso un colpo di stato; la stampa americana ha intitolato \"Oliver Stone Stages Coup d'Etat in Bangkok\". La scena in cui dei marine, nel caos dell'evacuazione, catturano una tigre \u00e8 stata improvvisata da Stone in fase di location scouting. Le riprese a Bangkok sono durate una settimana, dopo la quale sono stati girati degli ultimi ritocchi al villaggio prima che cast e troupe tornassero negli Stati Uniti. Contemporaneamente alle riprese in Thailandia, un gruppo di documentaristi inviati da Stone ha girato del materiale in Vietnam principalmente per le scene di esterni.\nLa parte finale delle riprese \u00e8 cominciata il 6 gennaio 1993 a Los Angeles, per le scene ambientate a San Diego, concludendosi il mese stesso. Nella scena in cui il suo personaggio doveva schiaffeggiare quello di Jones, L\u00ea \u00e8 stata incoraggiata da quest'ultimo a colpirlo veramente per tutti i ciak che sarebbero serviti. L\u00ea gli ha attribuito il merito di esserle stato da mentore sul set e anche Stone ha osservato come recitasse meglio insieme a lui.\nPost-produzione.\nStone ha cominciato a montare il film col suo collaboratore abituale David Brenner, che ritrovava dopo la momentanea assenza in \"JFK\", gi\u00e0 dall'inizio delle riprese in Thailandia, allestendo una cabina di montaggio nell'hotel in cui alloggiavano.\nColonna sonora.\nLa colonna sonora del film \u00e8 stata composta dal musicista giapponese \"new age\" Kitar\u014d. Con come unica richiesta da parte di Stone l'evitare che essa assomigliasse al \u00absolito sound dei film di Hollywood\u00bb, Kitar\u014d ne ha scritto il tema principale, \"Heaven And Earth\", nel suo studio in Colorado, contemporaneamente all'inizio delle riprese. In tutto, ha lavorato alle musiche un anno e mezzo, recandosi anche sul set in Thailandia.\nSecondo il \"Los Angeles Times\", la colonna sonora, pur presentando elementi tipici delle opere del compositore come \u00abpercussioni esotiche, gong e flauti in contrasto con sezioni di sintetizzatore e timbri orchestrali\u2013possiede anche una profonda ricchezza emotiva, di cui buona parte associabile alle melodie piangenti degli \"huqin\", ai motivi folk vietnamiti e agli impasti vocali cantilenanti. A momenti quasi Mahleriana [...] sprigiona energia quando i tonanti tamburi \"taiko\" vengono portati in primo piano\u00bb.\nDistribuzione.\n\"Tra cielo e terra\" \u00e8 stato distribuito nelle sale cinematografiche statunitensi da Warner Bros. a partire dal 25 dicembre 1993, ampliandosi poi da 63 a 781 cinema il 7 gennaio 1994. In Italia \u00e8 stato distribuito dal 4 febbraio 1994.\nDivieti.\nNegli Stati Uniti, la MPAA ha vietato la visione del film ai minori di 17 anni non accompagnati per la presenza di \u00abviolenza, linguaggio scurrile e nudit\u00e0\u00bb.\nAccoglienza.\nIncassi.\nIl film \u00e8 stato un flop al botteghino, incassando 5,9 milioni di dollari negli Stati Uniti a fronte di un budget di 33 milioni. Nonostante i buoni punteggi nei sondaggi del pubblico tra chi l'aveva visto, ha registrato pochi spettatori ed \u00e8 stato ritirato presto dalla circolazione.\nCritica.\nGi\u00e0 prima della sua uscita, la stampa di settore statunitense l'ha bollato come \u00abl'ennesimo film sul Vietnam\u00bb da parte del regista. Altre critiche preventive erano state rivolte al fatto che il film avesse una protagonista femminile, visto come una mossa fatta da parte sua per smarcarsi dalle critiche alla prospettiva esclusivamente maschile dei suoi film precedenti. Stone ha dichiarato a proposito di aver \u00abscelto Le Ly perch\u00e9 [il suo] \u00e8 un personaggio affascinante [...] Il punto non \u00e8 che sia uomo o donna; \u00e8 noioso e semplificatorio\u00bb.\nAll'uscita, il film \u00e8 stato stroncato dalla maggior parte della critica statunitense, che in molti casi \u00absembrava pi\u00f9 interessata ad attaccare Stone\u00bb direttamente o mettere in discussione \u00abla totalit\u00e0 della sua carriera\u00bb. Il \"New Yorker\", ad esempio, ha scritto che cercava di \u00abcommuoverci di nuovo sul dramma del Vietnam e, incredibilmente, ci riesce. Prima i vietnamiti hanno avuto il dominio coloniale, poi hanno avuto i Vietcong, poi il napalm e ora Oliver Stone cerca di essere carino con loro. Questi poveretti non hanno sofferto abbastanza?\u00bb. Per il biografo del regista James Riordan, ci\u00f2 era dovuto al fatto che \u00abforse si era spinto troppo in l\u00e0 nel difendere \"JFK\" e si era fatto troppi nemici [...] non si pu\u00f2 non immaginare come sarebbe stato percepito \"Tra cielo e terra\" se fosse stato fatto da qualcun altro\u00bb.\nDesson Howe del \"Washington Post\" ha definito la sceneggiatura \u00abscricchiolante\u00bb, lamentando la mancanza di un suo \u00abfulcro tematico\u00bb. James Berardinelli ha scritto che al film \u00abmanca molta della forza narrativa\u00bb presente negli altri film di Stone sulla guerra del Vietnam, in particolare dal momento in cui il personaggio di Tommy Lee Jones entra in scena; ne ha criticato inoltre l'\u00abuso esagerato\u00bb di flashback e narrazioni fuori campo. L'interpretazione dell'esordiente L\u00ea Th\u1ecb Hi\u1ec7p \u00e8 stata accolta pi\u00f9 calorosamente, seppur in modo non unanime: Roger Ebert l'ha definita \u00abstraordinaria\u00bb, Kenneth Turan del \"Los Angeles Times\" \u00abmolto capace pur non essendo professionista\u00bb, Janet Maslin del \"New York Times\" ne ha lodato la \u00abnotevole confidenza\u00bb ed Howe la \u00abpresenza [scenica] autentica\u00bb. Di contro, Berardinelli l'ha definita \u00abadeguata, ma non senz'infamia\u00bb, sostenendo che le scene pi\u00f9 emotive del film ne rivelassero \u00abi limiti [...] attoriali\u00bb.\nNonostante l'accoglienza, Stone ha dichiarato nel 2017 che il film \u00abcontinua a piacermi, \u00e8 uno dei miei preferiti\u00bb."}
{"id": "752201", "revid": "1543377", "url": "https://it.wikipedia.org/wiki?curid=752201", "title": "Canoa/kayak ai Giochi della XI Olimpiade", "text": "Le competizioni di canoa/kayak, per la prima volta nella storia dei Giochi Olimpici, si sono svolte i giorni 7 e 8 agosto 1936 al bacino di Gr\u00fcnau, Berlino.\nSono state assegnate medaglie per 9 eventi. In questa edizione hanno fatto la loro unica apparizione i Kayak smontabili denominati F1 e F2."}
{"id": "752204", "revid": "438678", "url": "https://it.wikipedia.org/wiki?curid=752204", "title": "Salvador (film)", "text": "Salvador \u00e8 un film del 1986, diretto da Oliver Stone e interpretato da James Woods e James Belushi.\nTrama.\nNel 1980 Richard Boyle, un reporter di guerra originario di San Francisco, in cerca di uno scoop per risollevare la propria carriera sull'orlo del fallimento, decide di recarsi in El Salvador per fare un reportage sulla tremenda guerra civile che sta mietendo migliaia di vittime. Inizialmente Richard si dimostra cinico e altamente disinteressato ai problemi del paese e concentrato solo sull'opportunit\u00e0 di speculare tramite il proprio servizio scandalistico, a mano a mano che il conflitto procede Richard sviluppa un enorme senso di compassione per ogni vittima di questo conflitto, coinvolgendosi infine in prima persona per aiutare qualcuno a fuggire da questo inferno.\nAccoglienza.\nIl film fu acclamato dalla critica e vinse numerosi premi, tuttora \u00e8 considerato uno dei migliori film mai girati sulle guerre civili che hanno sconvolto l'America latina e l'America centrale dagli anni settanta. Su Rotten Tomatoes il film ha una valutazione stabilmente sopra il 90% di recensioni positive.\nNonostante i premi e le recensioni entusiastiche il film si rivel\u00f2 poco proficuo ai botteghini, incassando negli USA appena 1,5 milioni di dollari (a fronte di una spesa di 4,5 milioni)\nIl film ottenne anche due candidature all'Oscar per l'attore protagonista (Woods) e per la sceneggiatura originale (Stone e Boyle), ma non si aggiudic\u00f2 nessuna delle due statuette, tuttavia Stone quell'anno vinse comunque il premio come miglior regista per \"Platoon\"."}
{"id": "752207", "revid": "1161734", "url": "https://it.wikipedia.org/wiki?curid=752207", "title": "Posen-Prussia Occidentale", "text": "La Marca confinaria di Posen-Prussia Occidentale (in tedesco: \"Grenzmark Posen-Westpreu\u00dfen\") fu una provincia della Prussia situata nell'odierna Polonia. Fu creata nel 1922 a partire dalle parti della Posnania e dalle parti occidentali della Prussia occidentale che rimasero nella Repubblica di Weimar dopo la fine della prima guerra mondiale. \nLe parti maggiori di queste province erano divenute parte della Seconda Repubblica di Polonia secondo il Trattato di Versailles. La Marca di Pozna\u0144-Prussia Occidentale fu sciolta nel 1938 appena prima della seconda guerra mondiale, quando fu divisa e riassegnata alla Slesia, alla Pomerania e al Brandeburgo. La capitale era Schneidem\u00fchl (in polacco \"Pi\u0142a\") e la provincia si estendeva per 7.695\u00a0km\u00b2.\nLe parti ad est della Vistola dell'ex Prussia occidentale, essendo contigue con la Prussia orientale, divennero un nuovo distretto, il distretto della Prussia occidentale, di tale provincia."}
{"id": "752208", "revid": "339392", "url": "https://it.wikipedia.org/wiki?curid=752208", "title": "Marca di Poznan-Prussia Occidentale", "text": ""}
{"id": "752210", "revid": "129019", "url": "https://it.wikipedia.org/wiki?curid=752210", "title": "Ogni maledetta domenica - Any Given Sunday", "text": "Ogni maledetta domenica - Any Given Sunday (\"Any Given Sunday\") \u00e8 un film del 1999 diretto da Oliver Stone.\nTrama.\nMiami, Florida. Gli \"Sharks\" sono una squadra di \"football\" americano in crisi di risultati dopo la morte dell'anziano proprietario. L'allenatore \u00e8 Tony D'Amato, un \"coach\" vecchio stile, capace e stimato nell'ambiente, spesso osteggiato dal famoso giornalista Jack Rose, ma che non gode pi\u00f9 della fiducia della dirigenza, in particolare della giovane presidente Christina Pagniacci, figlia del proprietario deceduto e intenzionata a rinverdire i fasti e i successi passati e per questo disposta anche a spostare la franchigia da Miami a Los Angeles.\nA complicare le cose giungono anche l'infortunio del carismatico quarterback Cap Rooney, le precarie condizioni di salute del linebacker Luther 'Shark' Lavay, che Harvey Mandrake, medico della squadra totalmente privo di scrupoli, s'ostina a fare giocare a dispetto d'una frattura al collo, e il carattere ribelle e ostile alle regole dell'astro nascente Willie Beamen, sostituto di Cap e, nonostante il grande talento, inviso all'allenatore e ai compagni di squadra.\nNell'incontro del primo turno dei \"play-off\" a Dallas contro la squadra locale gli \"Sharks\" ottengono la vittoria negli ultimi secondi anche grazie al mutato atteggiamento di Willie. Nella conferenza stampa che chiude il film, nella quale l'allenatore si dispiace della finale persa contro San Francisco, tutte le divergenze interne che inquinavano l'atmosfera della squadra sembrano ormai appianate con la partenza di D'Amato, dall'anno successivo allenatore della nuova squadra degli Albuquerque \"Aztecs\"; a sorpresa egli annuncia che porter\u00e0 con s\u00e9 Willie, il quale nel frattempo ha imparato a pensare prima alla squadra che a se stesso, suscitando la rabbia di Christina e allo stesso tempo assicurandosi un probabile futuro vincente.\nProduzione.\nCast.\nSei Hall of Famer della NFL hanno fatto apparizioni come allenatori avversari: Bob St. Clair, con Minnesota, nella prima gara, Y.A. Tittle, per Chicago, nel secondo match, Dick Butkus, con California, nel road game, Warren Moon, con New York, e Johnny Unitas con Dallas, in una partita di play-off; Jim Brown come allenatore della difesa degli Sharks."}
{"id": "752212", "revid": "122594752", "url": "https://it.wikipedia.org/wiki?curid=752212", "title": "Location manager", "text": "Il Location manager \u00e8 una figura professionale che opera nell'ambito delle produzioni cinematografiche, televisive e pubblicitarie. Si tratta del professionista che su indicazione del regista, dello scenografo e del produttore si occupa di ricercare, individuare le \"location\" che pi\u00f9 si adattano alla narrazione di un film. Il location manager inoltre \u00e8 la persona incaricata di ottenere tutti i permessi (pubblici o privati) necessari ad un corretto svolgimento delle riprese e di risolvere tutti i problemi logistici connessi. \u00c8 un'importante figura di contatto tra la produzione e la comunit\u00e0. \nI \"location manager\" possono essere legati alle commissioni cinematografiche locali, ma non necessariamente. Sempre pi\u00f9 spesso questa figura \u00e8 indipendente e possiede un suo circuito di conoscenze e contatti che lo portano ad essere un punto di riferimento per le produzioni sul territorio.\nStoricamente la figura del location manager all\u2019interno dell\u2019industria del cinema si svilupp\u00f2 verso la fine degli anni 30. Inizialmente i compiti del Location manager erano responsabilit\u00e0 degli \u201cAssistant Director\u201d, ma quando l\u2019industria cinematografica (soprattutto americana) crebbe tra gli anni 30 e la fine della seconda guerra mondiale sia in termini di numero di produzioni realizzate che in termini di cura e complessit\u00e0 delle scene da realizzare, si senti sempre di pi\u00f9 la necessit\u00e0 di focalizzare l\u2019attenzione degli \u201cA.D.\u201d sugli aspetti interni del set. Fu cos\u00ec che persone dedicate a tutte le interazioni con le realt\u00e0 esterne fecero la loro comparsa in pellicole come \u201cOmbre Rosse\u201d (1939), \u201cLa Grande Illusione\u201d (1937), \u201cVia col vento\u201d (1939), ecc. fino a diventare alla fine degli anni 70 figure professionali ben definite e diffuse. In Italia i compiti del location manager sono stati per anni delegati agli ispettori di produzione o agli assistenti scenografi.\nIl location manager segue lo sviluppo del progetto sin dalle prime fasi accompagnandolo per tutto il processo:\n1) Pre-preparazione. Sulla base degli ambienti descritti nella sceneggiatura propone o suggerisce alcune location dal suo archivio discutendone con regia, scenografia e produzione sia dal punto stilistico che produttivo.\n2) Ricerca. Il primo compito di un location manager \u00e8 quello di gestire la ricerca (scouting) delle location di un film. La ricerca \u00e8 finalizzata a individuare le ambientazioni che pi\u00f9 coincidono con lo stile, l'epoca o le esigenze artistiche descritte nella sceneggiatura. Gi\u00e0 in questa fase il location manager pensa alla logistica e nel proporre le location elimina tutti quei casi che per la produzione possono essere sconvenienti. Nei progetti pi\u00f9 grandi supervisiona il lavoro dei location scout e/o degli assistenti location manager che lo assisteranno durante tutte le fasi del film, mentre in progetti pi\u00f9 piccoli il location manager pu\u00f2 ricoprire sia il compito di individuazione che di gestione delle location. \n3) Sopralluoghi. Per ogni Set da realizzare vengono inizialmente prese in considerazione diverse Location, una volta effettuata una prima selezione di possibili candidate, si prenderanno degli appuntamenti con i relativi proprietari o responsabili per effettuare dei sopralluoghi al fine di verificare l'effettiva idoneit\u00e0 dei luoghi in base alle loro caratteristiche stilistiche e logistiche ed individuare infine la location pi\u00f9 adatta per ogni singolo Set\n4) Preparazione. Prima dell'inizio delle riprese si stabiliscono gli accordi contrattuali con i proprietari o responsabili delle location, si inoltrano le richieste per i permessi ai vari assessorati, comuni, corpi di polizia e qualsiasi altra istituzione debba essere contattata per il caso specifico, es.: i Beni Culturali. Durante questa fase si effettua un'ulteriore sopralluogo, insieme ai vari capireparto, presso le location confermate per risolvere tutte le questioni di natura tecnico/artistiche. Insieme al direttore di produzione si studiano le soluzioni di parcheggio, i punti d'appoggio per la troupe e quant'altro logisticamente possa favorire il set.\n5) Riprese. Durante le riprese \u00e8 compito del location manager di aprire e chiudere tutti i set, procedere ai pagamenti delle location, coordinare la polizia locale nella gestione del traffico, vigilare sulla sicurezza dell'ambiente di lavoro, relazionarsi con i cittadini e le autorit\u00e0 locali al fine di permettere un pacifico svolgimento delle riprese cercando di ridurre al minimo l'impatto della produzione sulla comunit\u00e0 circostante, ed altre eventuali. \n6) Ripristino. A fine riprese Il Location manager seguir\u00e0 il ripristino degli ambienti utilizzati facendo attenzione che non vi siano mancanze o danneggiamenti, assicurandosi che la location venga riconsegnata nello stesso stato in cui \u00e8 stata ricevuta. In caso di danneggiamenti dovr\u00e0 segnalarli alla produzione e alla compagnia assicurativa affinch\u00e9 si provveda ad un risarcimento o ad una riparazione del danno.\nUn luogo dove si incontrano annualmente i \"location manager\" e le commissioni cinematografiche \u00e8 la Borsa Internazionale delle Location e del Cineturismo realizzata nell'ambito dell'Ischia Film Festival il concorso internazionale dedicato alle location cinematografiche."}
{"id": "752213", "revid": "729019", "url": "https://it.wikipedia.org/wiki?curid=752213", "title": "Hericium", "text": "Hericium \u00e8 un genere di funghi Basidiomiceti appartenente alla famiglia Hericiaceae.\nSpecie di Hericium.\nLa specie tipo \u00e8 \"Hericium coralloides\" (Scop.) Pers. (1794), altre specie incluse sono:"}
{"id": "752214", "revid": "122755366", "url": "https://it.wikipedia.org/wiki?curid=752214", "title": "Prehistoric Park", "text": "Prehistoric Park \u00e8 una miniserie televisiva in stile falso documentario britannica, composta da sei episodi. Il programma \u00e8 stato girato nel corso dell'estate 2006 dalla britannica \"Impossible Pictures\" ed \u00e8 stato prodotto dalla BBC, che ha anche creato la serie di \"Nel mondo dei dinosauri\". In Italia la serie \u00e8 stata trasmessa da LA7. Ogni episodio \u00e8 della durata di un'ora, comprese le interruzioni pubblicitarie. Il programma \u00e8 narrato da David Jason e presentato da Nigel Marven.\nTrama.\nLa serie, che viene raccontata nello stile di un documentario, si concentra sulle avventure del naturalista Nigel Marven, che, grazie ad un portale del tempo, riesce a viaggiare nelle ere passate per salvare creature oggi estinte, come i dinosauri, dall'estinzione. Il suo piano \u00e8 quello di portare alcuni esemplari al sicuro nel XXI secolo per dare loro una seconda possibilit\u00e0. Gli animali vengono poi disposti in vari recinti all'interno del \"Prehistoric Park\", un parco privato della fauna selvatica che si trova in una regione montuosa, in una zona non specificata del mondo. La missione principale di Nigel \u00e8 sfidare l'estinzione salvando creature estinte per dare loro una seconda possibilit\u00e0.\nPersonaggi.\nCi sono vari altri membri dello staff, ma i loro nomi non sono mai stati pronunciati. Uno dei membri non citati pi\u00f9 importanti \u00e8 l'assistente bionda di Suzanne, che appare in tutti gli episodi tranne nell'episodio 1.\nPuntate.\nStagione 1 (2006)\nIl ritorno del T-rex.\nMontana, 65 milioni di anni fa, Cretacico superiore. Set delle riprese: Cile\nAnimali incontrati:\nNella prima puntata,ambientata nel Cretaceo, 65 milioni di anni fa, Nigel vuole salvare il Tirannosauro dall'estinzione, ma prima cattura e trasporta nel XXI secolo un giovane Triceratopo, che chiamer\u00e0 Teo, e poi un intero branco di Ornitomimo. Poi, quando l'asteroide si schianta sulla Terra, Nigel riesce finalmente a portare al parco due cuccioli di T. rex orfani, \"ribattezzati\" Terence e Mathilda. Alla fine della 1\u00aa puntata al parco sono arrivati 23 dinosauri tra cui 1 Triceratopo (Teo), 20 Ornitomimi e 2 Tirannosauri.\nLa femmina di mammut.\nSiberia, 10,000 e 150,000 anni fa, Pleistocene. Set delle riprese: Yukon\nAnimali incontrati:\nNel secondo episodio, il nostro esploratore viaggia fino all'ultima glaciazione per salvare uno degli ultimi Mammut. Viene attaccato da un orso delle caverne, ma riesce a sfuggirgli. Riesce anche a salvare un Elasmoterio, un gigantesco rinoceronte lanoso. Dopo di che si occupa dei Mammut lanosi. Trova una femmina ferita, che riesce a trasportare al parco dove verr\u00e0 curata, e la battezza col nome di Martha. Arrivata, per\u00f2, comincer\u00e0 a soffrire la solitudine e verr\u00e0 integrata con un branco di elefanti africani. Alla fine gli animali arrivati nella 2' puntata sono: 1 Mammut lanoso e 1 Elasmoterio.\nGli uccelli preistorici.\nNordest della Cina, 125 milioni di anni fa, Cretacico inferiore. Set delle riprese: Nuova Zelanda\nAnimali incontrati:\nNella terza puntata, Nigel si avventura nuovamente nel Cretaceo, 125 milioni di anni fa, in Cina, dove tenter\u00e0 di catturare i dinosauri con le penne, tra i quali il Microraptor, un piccolo dinosauro pennuto volante. Inoltre, attirer\u00e0 nella \"porta del tempo\" un gruppo di Titanosauri, grossi sauropodi asiatici, dopo essere sfuggito per miracolo all'eruzione del vicino vulcano.\nDovr\u00e0 anche vedersela con gli Incisivosauri e con un gruppo di Mei Long. Alla fine sono arrivati 13 animali: 4 Microraptor e 9 Titanosauri.\nL'antenato della tigre.\nSud America, 1 milioni di anni fa e 10,000 anni fa, Pleistocene. Set delle riprese: Brasile\nAnimali incontrati:\nLa meta successiva dello zoologo sar\u00e0 il Pleistocene, nel Sudamerica preistorico. La sua quarta missione \u00e8 salvare lo Smilodonte, la famosa \"tigre dai denti a sciabola\". Nelle praterie incontra dei grossi Toxodonti, strani mammiferi erbivori simili agli ippopotami. Durante la missione, porter\u00e0 in salvo nella nostra epoca anche un Forusracido, l'uccello del terrore. Alla fine, porter\u00e0 a termine il suo compito trasportando una coppia di Smilodon nel parco. Intanto, nel parco gli Ornitomimo hanno fatto una cucciolata. In tutto si sono uniti 3 creature: 2 Smilodonti e un uccello del terrore.\nInsetti giganteschi.\nIsola di Arran in Scozia, 300 milioni di anni fa, Carbonifero. Set delle riprese: Florida\nAnimali incontrati:\nDurante la sua quinta missione, Nigel si dirige pi\u00f9 lontano che mai nel tempo, 300 milioni di anni fa, nelle foreste del Carbonifero. Qui, se la dovr\u00e0 vedere con insetti giganti e con anfibi primitivi, tra i quali un crassigirino che non si risparmier\u00e0 di azzannargli la gamba. Riesce a catturare una Meganeura, un'enorme libellula. Verso sera viene punto da un pulmonoscorpio, ma la ferita non risulter\u00e0 mortale. Ad un certo punto, la foresta s'incendia, e Nigel riesce a salvare anche un'Arthropleura, un millepiedi grande come un uomo. Si sono dunque aggiunti in 3, tra cui una Meganeura, un Pulmonoscorpio e un'Arthropleura.\nIl coccodrillo gigante.\nTexas, 75 milioni di anni fa, Tardo periodo Cretaceo. Set delle riprese: Isola di Fraser\nAnimali incontrati:\nNella sua ultima e pi\u00f9 pericolosa avventura, lo zoologo ritorna ancora una volta nel Cretaceo, 75 milioni di anni fa, in Texas, dove cercher\u00e0 di catturare un Deinosuco, il grande coccodrillo. Ci riuscir\u00e0, ma rischier\u00e0 la vita nell'impresa, e porter\u00e0 con s\u00e9 anche un Troodonte, come clandestino sulla jeep. Raggiunto il parco, Nigel dovr\u00e0 riportare l'ordine nella riserva, perch\u00e9 i Titanosauri, presi dal panico, hanno divelto tutti i recinti. Nigel, Fuggito in tempo dalla Tirannosauro Rex salvata nella prima missione (cio\u00e8 Matilda) grazie al Deinosuchus, riesce a far ritornare il parco sotto controllo. Concludono dunque in 2: un Deinosuco e un Troodonte.\nStrutture all'interno del parco.\nQuando gli animali vengono portati al parco, vengono collocati in appositi recinti. I recinti pi\u00f9 famosi sono:\nVoci correlate.\nPrehistoric Park \u00e8 stato creato dai creatori di una serie di documentari della BBC che comprendono:"}
{"id": "752217", "revid": "125298364", "url": "https://it.wikipedia.org/wiki?curid=752217", "title": "Made in Heaven", "text": "Made in Heaven \u00e8 il quindicesimo e ultimo album del gruppo musicale britannico Queen, pubblicato il 7 novembre 1995. Debutt\u00f2 al primo posto nella Official Albums Chart del Regno Unito e ci rimase per 25 settimane; 4 volte disco di platino, sar\u00e0 l'album di inediti dei Queen pi\u00f9 venduto in assoluto nel Regno Unito. Negli Stati Uniti esord\u00ec al 58\u00ba posto della Billboard 200, ottenendo in seguito il disco d'oro.\nNel 2011 l'album \u00e8 stato rimasterizzato in digitale dalla Island/Universal ed \u00e8 stato distribuito, oltre che nel formato standard, in un'edizione deluxe contenente un EP bonus.\nDescrizione.\nGenesi e registrazione.\nL'album \u00e8 stato registrato in maniera decisamente diversa rispetto alle normali modalit\u00e0 di registrazione utilizzate abitualmente dalla band. Nei mesi precedenti alla sua morte, Freddie Mercury si preoccup\u00f2 di incidere alcune tracce vocali fintantoch\u00e9 le sue condizioni di salute glielo avessero permesso, lasciando successivamente agli altri membri della band il compito di creare le basi musicali per questi brani.\nA due anni dalla morte di Mercury, tra la fine del 1993 e gli inizi del 1994, la band torn\u00f2 in studio, dove prepar\u00f2 le basi musicali sia per i brani registrati tra il 1991 e il 1992, sia per altre parti vocali (registrate a partire dal 1980) che Mercury aveva affidato al gruppo per arrangiarle al fine di includerle nell'album.\n\"You Don't Fool Me\", \"A Winter's Tale\" e \"Mother Love\" risalgono alle sessioni di registrazione successive all'uscita dell'album \"Innuendo\" (tenutesi tra gennaio e giugno 1991) e sono gli ultimi pezzi registrati con Mercury. \"My Life Has Been Saved\" e \"Too Much Love Will Kill You\" furono registrate durante le sessioni di registrazione dell'album \"The Miracle\". \"Heaven for Everyone\" risale alle sessioni del 1987 dei The Cross. \"Made in Heaven\" e \"I Was Born to Love You\" furono incise nel 1984 per l'album solista di Freddie \"Mr. Bad Guy\". \"Let Me Live\" \u00e8 un abbozzo di canzone che Freddie aveva inciso con Rod Stewart nel 1983. \"It's a Beautiful Day\" \u00e8 un demo risalente al 1980.\n\"Made in Heaven\" deve il suo nome al titolo della canzone omonima.\nI brani.\nIt's a Beautiful Day.\nLa prima traccia \u00e8 un demo scritto sul pianoforte da Freddie Mercury, risalente alle sessioni di registrazione del 1980 dell'album \"The Game.\" L'orchestrazione che la accompagna \u00e8 principalmente opera di John Deacon.\nMade in Heaven.\nSegue la titletrack, che Freddie Mercury incise nel 1985 per il suo album solista \"Mr. Bad Guy\", ripresa qui in versione differente e rock dai tre Queen.\nLet Me Live.\n\u00c8 un abbozzo di canzone che Freddie aveva inciso con Rod Stewart nel 1983 e che inizialmente sarebbe dovuta rientrare nell'album \"The Works.\" Le parti vocali di Rod Stewart sono state in seguito sostituite dalla voce di Roger Taylor, che \u00e8 anche l'autore del resto del testo. Il brano \u00e8 una delle poche canzoni del gruppo in cui cantano una parte solista Freddie, Roger e Brian. In generale \u00e8 una ballata rock caratterizzata da un coro gospel.\nMother Love.\nLa canzone, scritta da Brian May e Freddie Mercury, contiene l'ultima parte vocale mai registrata da quest'ultimo fra il 13 e il 16 maggio 1991.\nMy Life Has Been Saved.\nQuesta canzone di John Deacon era gi\u00e0 apparsa con un arrangiamento diverso (il riff era fatto con la chitarra anzich\u00e9 con il piano) sul lato B del singolo \"Scandal\" (1989), e venne scartata dalla tracklist finale dell'album The Miracle.\nI Was Born to Love You.\nanch'essa inclusa originariamente nell'album \"Mr. Bad Guy\" di Freddie, ha qui un arrangiamento decisamente \"rock\" al posto dell'originale \"disco\".\nHeaven for Everyone.\nLa canzone risale alle sessioni di registrazione di A Kind Of Magic del 1986. All'epoca viene per\u00f2 scartata, e il produttore David Richards la defin\u00ec \"la pi\u00f9 grande hit che i Queen non hanno avuto\". Successivamente Freddie aveva preteso di cantarla per l'album \"Shove It\" (1988) dei The Cross di Roger Taylor: la versione cantata da Freddie finir\u00e0 su singolo mentre quella di Roger andr\u00e0 nell'album. In questo caso i tre Queen superstiti hanno creato una nuova base musicale sulla quale hanno innestato la vecchia traccia vocale di Mercury.\nToo Much Love Will Kill You.\nQuesta ballata fu incisa durante le sedute dell'album \"The Miracle\", di cui circolava tra i fan un demo cantato da Freddie. Nel 1992 la canzone era poi comparsa come brano di Brian May sul suo album solista \"Back to the Light\", e fu presentata inedita al pubblico del \"Freddie Mercury Tribute Concert\" nell'aprile 1992 allo stadio di Wembley.\nYou Don't Fool Me.\nIl produttore David Richards \u00e8 artefice di gran parte della struttura del brano. Deriva da alcuni disparati take vocali ai quali egli diede una forma, per poi condividere e far completare il lavoro a Brian, Roger e John. Rappresenta il ritorno dei Queen a un singolo dance anche se \u00e8 presente un potentissimo assolo di chitarra, tra i migliori in assoluto di tutta la carriera di May, lungo quasi un minuto.\nA Winter\u2019s Tale.\nL'ultima traccia inedita originale dell'album \u00e8 l'ultima composizione di Freddie, che prese l'ispirazione osservando le rive del Lago di Ginevra a Montreux. Nella atmosfera autunnale delle musiche si fonde un testo che sembra tendere la mano verso la speranza e la serenit\u00e0.\nIt's a Beautiful Day (reprise).\nL'ultima canzone \u00e8 rielaborazione hard rock del brano di apertura, stavolta con un incalzante ritmo.\nYeah ed Untitled.\nL'ultima traccia, non segnata sull'album, lunga 22 minuti e 32 secondi, inizia dopo i 4 secondi della traccia fantasma \"Yeah\" ed \u00e8 completamente strumentale con alcune tracce vocali indefinite (probabilmente registrate da Freddie stesso nei suoi ultimi giorni di vita). All'interno di essa sono numerosi i cambi di tempo, di volume e di strumentazione, e termina con la voce di Freddie che, nell'assoluto silenzio, dice: \"\u00abFab!\u00bb\" (\"Fabulous\"). E nella canzone si sente molto spesso il pianoforte. Il brano fu il risultato di un esperimento da parte del produttore David Richards con un campionatore Ensoniq ASR-10. Egli prese gli accordi iniziali di \"It's a Beautiful Day\" e li mand\u00f2 in loop, aggiungendovi poi la voce di Mercury con una strana eco. May e Taylor aggiunsero inoltre alcune loro idee alla traccia. In precedenza il pezzo era disponibile solamente nella versione in CD dell'album e nelle audiocassette promozionali. Le versioni standard del disco in cassetta terminavano con \"It's a Beautiful Day (Reprise)\", andando in dissolvenza dopo la traccia 12 (\"Yeah\"). La versione in LP (vinile) includeva solo pochi secondi iniziali del brano sperimentale. La traccia 13, da molti indicata con il titolo \"Untitled\" (\"senza titolo\"), cre\u00f2 sorpresa e un certo scompiglio tra gli appassionati dei Queen, data la sua durata ed atmosfera, senza precedenti nella discografia dei Queen (la precedente canzone pi\u00f9 lunga della band, \"The Prophet's Song\" da \"A Night at the Opera\", durava solo 8:20). L'ultima traccia vera e propria indicata nella lista dei brani dell'album (in tutti i formati) \u00e8 la 11: \"It's a Beautiful Day (Reprise)\". Dopo, si sente Freddie Mercury urlare \"\u00abYeah\u00bb\", e con i suoi quattro secondi di durata questa sarebbe la traccia 12. Infine, la musica prosegue nella traccia 13, per 22:32. Nel corso degli anni, May ha parlato della misteriosa traccia rivelando qualche dettaglio su di essa, come la creazione da parte di David Richards citata sopra e il successivo coinvolgimento di lui e Taylor.\nNel 2015, come parte della ristampa della discografia dei Queen in vinile, \"Made In Heaven\" \u00e8 stato ripubblicato come doppio LP con inclusa la traccia 13 nella sua interezza sulla quarta facciata dell'album. Al pezzo \u00e8 stato dato il titolo ufficiale \"13\" ed \u00e8 indicato sul retro della copertina.\nCopertina.\nLa parte anteriore della copertina dell'album ritrae di spalle e controluce una statua di Freddie Mercury a Montreux, dove i Queen possedevano uno studio di registrazione (i Mountain Studios), nel suo gesto di scena con il pugno destro alzato, sullo sfondo dell'alba sul lago di Ginevra. Nella parte posteriore della copertina, l'immagine anteriore prosegue, mostrando i tre restanti membri della band girati di spalle con la splendida cornice del lago. L'immagine stampata sull'etichetta del CD \u00e8 la stessa di copertina, ma scattata al tramonto."}
{"id": "752221", "revid": "725", "url": "https://it.wikipedia.org/wiki?curid=752221", "title": "Intesa Sanpaolo", "text": "Intesa Sanpaolo \u00e8 un istituto bancario italiano attivo dal 1\u00ba gennaio 2007, nato dalla fusione tra Sanpaolo IMI e Banca Intesa. Ha sede legale e amministrativa nella citt\u00e0 di Torino e sede secondaria nella citt\u00e0 di Milano. Le sue origini risalgono al 1563 con la fondazione dell'Istituto Bancario San Paolo di Torino.\nLa banca rappresenta il primo gruppo bancario in Italia per numero di sportelli e per quota di mercato, ed \u00e8 inoltre parte del paniere dell'indice FTSE MIB, quotata nella Borsa di Milano. Le azioni rientrano nell'indice Euro Stoxx 50 e nell'Euro Stoxx 50 Banks.\nStoria.\nLe origini.\nL'Istituto Bancario San Paolo di Torino venne fondato nel 1563 dalla Compagnia di San Paolo. Nel 1998 si fuse con l'Istituto Mobiliare Italiano (proprietario di Fideuram) per dare vita al Sanpaolo IMI. \nNel 1982 il Banco Ambrosiano \u00e8 travolto dalle vicende di Roberto Calvi e viene messo in liquidazione. Le quattro banche private e le tre pubbliche che si fanno carico del subentro, su indicazione del ministro del Tesoro Nino Andreatta e del governatore di Banca d'Italia Carlo Azeglio Ciampi, affidano la guida dell'istituto a Giovanni Bazoli, che ne diviene Presidente, guidando la ricostruzione e il rilancio dell'istituto; la banca assume la denominazione di Nuovo Banco Ambrosiano.\nAlla fine del 1989 si realizza la prima concentrazione che in Italia coinvolge due banche di grandi dimensioni. Il Nuovo Banco Ambrosiano e la controllata Banca Cattolica del Veneto si fondono per creare il Banco Ambrosiano Veneto. La sua rete commerciale si estende sia nell\u2019Italia settentrionale, con l\u2019acquisizione della Banca di Trento e Bolzano, sia nelle aree meridionali, attraverso l\u2019acquisto e l\u2019incorporazione di aziende del territorio: la Banca Vallone, la Citibank Italia, la Societ\u00e0 di Banche Siciliane e la Banca Massicana.\nNel 1997 il Banco Ambroveneto procede all\u2019acquisto di Cariplo, anch'esso estesosi nel territorio, realizzando un'operazione di privatizzazione del settore bancario. Dall\u2019integrazione tra i due gruppi bancari nasce Banca Intesa. Nel corso del 1998 Banca Intesa acquisisce la Cassa di Risparmio di Parma e Piacenza e la Banca Popolare Friuladria. Nel 1999 Banca Intesa acquisisce il controllo della Banca Commerciale Italiana.\nLa fusione tra le due banche Sanpaolo IMI e Banca Intesa, annunciata ad agosto 2006, si \u00e8 poi concretizzata nel dicembre dello stesso anno, con effetto dal 1\u00ba gennaio 2007, tramite una fusione per incorporazione di Sanpaolo IMI in Banca Intesa con contestuale cambio di denominazione sociale in Intesa Sanpaolo S.p.A. La nuova societ\u00e0 bancaria ha adottato inizialmente il modello di governance duale, sistema di derivazione germanica, introdotto con la riforma del diritto societario del 2003, che vede la compresenza di un consiglio di sorveglianza (che esercita molti poteri tradizionalmente riservati all'assemblea) e di un consiglio di gestione. Ad aprile 2016 \u00e8 invece passata al sistema monistico.\nA seguito di tale fusione, per motivi \"antitrust\" Intesa Sanpaolo ha ceduto il controllo delle banche retail Cariparma e FriulAdria (654 sportelli in tutto) al Cr\u00e9dit Agricole S.A., gi\u00e0 azionista di Intesa Sanpaolo (con il 18%) fin dal 1990 (Banco Ambrosiano). Sempre a seguito della fusione tra Sanpaolo e Intesa, Banca Intesa ha sciolto la joint-venture con Cr\u00e9dit Agricole Caam Sgr (Credit Agricole Asset Management Sgr) riacquistando il 65% di Nextra Investment Management, ceduto ai francesi nel dicembre 2005.\n2008-2016.\nNel 2008 si \u00e8 perfezionata l'OPA al prezzo di 6,735 per azione nei confronti della Cassa di Risparmio di Firenze, che successivamente \u00e8 stata delistata.\nNel 2010 Intesa Sanpaolo ha superato lo \"stress test\" effettuato dal \"Committee of European Banking Supervisors\" (CEBS). Il \"test\" analizzava la solidit\u00e0 patrimoniale degli istituti bancari per verificare le capacit\u00e0 di resistenza alle crisi.\nA ottobre 2010 Intesa Sanpaolo ha rilevato il 79% di Banca Monte Parma, con un investimento complessivo massimo di circa 230 milioni di euro; l'integrazione \u00e8 diventata operativa dal febbraio 2012.\nNel 2011 la Cassa di Risparmio della Spezia (CARISPE) \u00e8 stata ceduta al Gruppo Cr\u00e9dit Agricole Italia.\nNel novembre 2012 sono state fuse per incorporazione, la Cassa di Risparmio di Terni e Narni, la Cassa di Risparmio Citt\u00e0 di Castello e la Cassa di Risparmio di Foligno, nella Cassa di Risparmio di Spoleto, rinominata in Casse di Risparmio dell'Umbria, banca del territorio legata all'istituto creditizio.\nIl 15 aprile 2013 la Banca dell'Adriatico si fonde per incorporazione nella Cassa di Risparmio di Ascoli Piceno, creando una nuova banca del territorio che mantiene la denominazione di Banca dell'Adriatico, con la sede sociale sita ad Ascoli Piceno.\nA novembre 2014, la Cassa di Risparmio di Venezia e la Banca di Credito Sardo sono state incorporate in Intesa Sanpaolo.\nIl 20 luglio 2015, Banca di Trento e Bolzano (Bank f\u00fcr Trient und Bozen) e Banca Monte Parma sono state incorporate in Intesa Sanpaolo.\nIl 23 novembre 2015 Cassa di Risparmio della Provincia di Viterbo, Cassa di Risparmio di Rieti e Cassa di Risparmio di Civitavecchia sono state fuse per incorporazione in Intesa Sanpaolo.\nIl 16 maggio 2016 Banca dell'Adriatico si fonde per incorporazione in Intesa Sanpaolo.\nIl 21 novembre 2016 Casse di Risparmio dell'Umbria si fonde per incorporazione in Intesa Sanpaolo.\nNel dicembre 2016 rileva, al prezzo di 153 milioni di euro, il 90% delle quote azionarie di Banca ITB, di cui gi\u00e0 deteneva il restante 10%, e che verr\u00e0 rinominata Banca 5.\n2017-2019: Acquisizione di Veneto Banca e Banca Popolare di Vicenza.\nIl 26 giugno 2017 Intesa Sanpaolo acquisisce Veneto Banca e Banca Popolare di Vicenza, al prezzo simbolico di 50 centesimi di euro per ciascuna delle due banche. Sono esclusi dalla cessione d'azienda i crediti deteriorati, che saranno trasferiti a una societ\u00e0 a partecipazione pubblica. Con l'acquisizione riceve 3,5 miliardi di euro dallo Stato Italiano in compensazione degli impatti sui coefficienti patrimoniali derivanti dall'acquisizione degli asset di Veneto Banca e Banca Popolare di Vicenza.\nNel novembre 2017 cede l'intera quota partecipativa (50%) di Allfunds Bank detenuta tramite la controllata Eurizon Capital Sgr. Gli acquirenti, i fondi di private equity Hellman&amp;Friedman e GIC (fondo sovrano di Singapore) hanno versato 930 milioni di euro in contanti. Significa per Intesa Sanpaolo una plusvalenza di 800 milioni che permetter\u00e0 il raggiungimento del target di 3,4 miliardi di dividendi per l'esercizio 2017. In dicembre 2017 cede Infogroup a Engineering.\nA marzo 2018 Intesa Sanpaolo incorpora per fusione Banca Nuova S.p.A. (ex controllata di Banca Popolare di Vicenza).\nIl 23 luglio 2018 incorpora per fusione Cassa di Risparmio del Veneto S.p.A. e Cassa di Risparmio del Friuli-Venezia Giulia S.p.A. (precedente denominazione \"Friulcassa\").\nIl 26 novembre 2018 incorpora per fusione la Cassa dei Risparmi di Forl\u00ec e della Romagna S.p.A. (o Cariromagna) e il Banco di Napoli.\nIl 7 agosto 2018 avviene la conversione delle azioni di risparmio di Intesa Sanpaolo in ordinarie con il rapporto di 1,04 azioni ordinarie per ogni azione di risparmio posseduta.\nIl 25 febbraio 2019 incorpora per fusione la Banca CR Firenze S.p.A., la Cassa di Risparmio in Bologna S.p.A. e la Cassa di Risparmio di Pistoia e della Lucchesia S.p.A.\nIl 27 maggio 2019 incorpora per fusione Banca Apulia S.p.A. e Banca Prossima S.p.A.\n2020: Acquisizione con OPAS di UBI Banca.\nIl 17 febbraio 2020 Carlo Messina annuncia a sorpresa il lancio di una OPS (Offerta pubblica di scambio) volontaria per 4,9 miliardi di euro nei confronti di UBI Banca che prevedeva per ogni 10 azioni di UBI Banca la consegna di 17 azioni di Intesa Sanpaolo di nuova emissione con un premio del 27,6% rispetto alla quotazione in Borsa di venerd\u00ec 14 febbraio. Inoltre il 27 aprile 2020 Intesa, che accede a tre milioni di clienti di UBI, ha ottenuto dall'assemblea straordinaria, l'approvazione di un aumento di capitale a sostegno dell'Ops.\nL'operazione \u00e8 complessa in quanto, per prevenire possibili problemi con l'Antitrust, coinvolge altre societ\u00e0. UnipolSai ha gi\u00e0 raggiunto un accordo per rilevare i rami d'azienda delle compagnie assicurative Banca Assurance Popolari, Lombardia Vita e Aviva Italia, partecipate da UBI. Il gruppo assicurativo bolognese ha sostenuto l'aumento di capitale di 802,26 milioni di euro di BPER Banca, la banca emiliana di cui \u00e8 primo socio con il 19,9%. A sua volta BPER ha gi\u00e0 sottoscritto con Intesa un contratto che prevede l'acquisto di 532 filiali UBI con circa 1,2 milioni di clienti, di cui circa la met\u00e0 in Lombardia. A luglio 2020, l'autorit\u00e0 antitrust ha disposto che sia Intesa a cedere altrettante filiali proprie, nel caso in cui l'offerta pubblica di sottoscrizione non raggiunga il 67% delle quote. L'operazione, che ha ottenuto l'approvazione da parte delle varie autorit\u00e0 italiane e europee, ha portato al \"delisting\" di UBI e prevede la fusione tra le due banche.\nAll'offerta viene aggiunto successivamente anche un conguaglio in denaro di 0,57 euro per ogni azione UBI consegnata, diventando cos\u00ec un'OPAS.\nLa cessione \u00e8 prevista per la fine del 2020, allo scopo di arrivare a chiudere il bilancio d'esercizio nell'aprile 2021, presentando un istituto di credito al settimo posto in Europa per dimensioni, con un valore di risparmio gestito pari 1.1 trilioni, impieghi per 460 miliardi e utili per cinque. \nL'offerta si conclude il 30 luglio 2020 col raggiungimento del 91,0149% del capitale di UBI. \nPertanto avendo superato il 90% del capitale sociale, sono partite le procedure di \"delisting\" che hanno portato Intesa Sanpaolo a diventare l'unico azionista di UBI Banca.\nIntesa \u00e8 tenuta a completare la cessione di 500 agenzie, entro sei mesi dal completamento della fusione.\nIl \"delisting\".\nIl successivo 5 ottobre intesa Sanpaolo ha effettuato il regolamento della procedura congiunta per esercitare il diritto di acquisto e contestualmente adempiere all'obbligo di acquisto avente a oggetto le azioni ordinarie di UBI Banca in circolazione non detenute, a seguito della conclusione dell\u2019OPAS volontaria totalitaria da essa promossa in data 6 marzo 2020 sulle Azioni UBI Banca.\nConseguentemente Borsa Italiana ha disposto la revoca delle azioni di UBI Banca dalla quotazione sull'MTA, (ossia il \"delisting\") a decorrere dal 5 ottobre 2020.\nCessione degli sportelli.\nIl 12 novembre 2020 si \u00e8 conclusa la prima delle due trattative richieste dall'Autorit\u00e0 garante della concorrenza e del mercato per la cessione di 620 sportelli a BPER Banca; alle 486 filiali dotate di autonomia contabile, si sono sommati 134 punti operativi ad operativit\u00e0 limitata, privi di autonomia contabile. La seconda trattativa, perfezionatasi il 15 gennaio 2021, ha portato alla vendita di un ramo d'azienda di UBI consistente nella cessione di 26 sportelli (17 filiali e 9 punti operativi), dislocati in Abruzzo, Basilicata, Calabria e Molise, alla Banca Popolare di Puglia e Basilicata. Si tratta complessivamente di 646 agenzie: 613 della rete UBI (472 filiali e 141 punti operativi) e 33 appartenenti a Intesa Sanpaolo (31 filiali e 2 punti operativi, tutte in Lombardia).\nProfilo.\nIl Gruppo Intesa Sanpaolo \u00e8 il maggiore gruppo bancario in Italia, con 13,5 milioni di clienti e circa 4.700 filiali, ed uno dei principali dell'area euro, dove compare fra i primi venti.\nAl 31 dicembre 2019, il Gruppo Intesa Sanpaolo presenta un totale attivo di 816.012 milioni di euro, crediti verso clientela per 395.229milioni di euro, raccolta diretta bancaria di 425.512 milioni di euro e una raccolta diretta assicurativa e riserve tecniche di 165.838 milioni di euro.\nInoltre il Gruppo \u00e8 presente all'estero con circa 1.000 sportelli e 7,2 milioni di clienti. Si colloca tra i principali gruppi bancari in diversi Paesi del Centro-Est Europa e nel Medio Oriente e Nord Africa grazie alle proprie controllate locali.\nBusiness Unit.\nLe attivit\u00e0 del gruppo sono ripartite in 7 \"business units\": \nIntesa Sanpaolo in Italia.\nBanca dei Territori.\nIn Italia l'attivit\u00e0 di Intesa Sanpaolo \u00e8 divisa secondo il progetto \"Banca dei Territori\" nelle seguenti banche:\nBanche specialistiche e altre societ\u00e0.\nIWBank.\nIWBank Private Investments (\"IWBank S.p.A.\") \u00e8 la banca online specializzata nella gestione degli investimenti di individui e famiglie, nata dall'integrazione tra IW Bank e UBI Banca Private Investment, la rete di promotori del Gruppo, il 25 maggio 2015.\nOperativa come servizio di \"trading\" di @Imiweb Sim sin dal 1999, venne trasformata in banca del gruppo Sanpaolo IMI nel 2001 (Imiweb bank). Il controllo della banca, nel corso degli anni, \u00e8 passato dall'allora SanPaolo IMI (2003) a Centrobanca (gruppo UBI Banca) e al management IWBank, fino ad essere detenuta al 100% da UBI Banca nel 2011. \nNel mese di agosto 2014 \u00e8 stato deliberato l'avvio del progetto di integrazione con UBI Banca Private investment che ha portato alla costituzione di IWBank Private Investments. Nel 2020 IWBank \u00e8 stato il terzo operatore in Italia per volumi scambiati con una quota dell'11,82%; l'offerta comprende servizi di consulenza sugli investimenti, pianificazione finanziaria, \"trading\" e \"online banking\".\nIl 14 febbraio 2022 IWBank Private Investments \u00e8 stata dismessa e per incorporazione integrata nella gi\u00e0 attiva Fideuram, banca anch'essa del gruppo Intesa Sanpaolo. \nPrestitalia.\nPrestitalia \u00e8 un intermediario finanziario del credito al consumo sorto nel 1998. Nel 2007 UBI Banca entra nel capitale sociale e ne ultima l'acquisizione nel 2010. Dall'agosto 2020 la societ\u00e0 fa parte del gruppo Intesa Sanpaolo.\nIntesa Sanpaolo nel mondo.\nIntesa Sanpaolo \u00e8 presente nel mondo con filiali, uffici di rappresentanza e corporate:\nInoltre il Gruppo controlla direttamente diverse banche straniere, specialmente nell'area dell'Europa Centro Orientale e del bacino Mediterraneo, che garantiscono una rete di pi\u00f9 di 1.075 filiali e circa 7,8 milioni di clienti gestiti dalle banche estere del gruppo, operanti in 11 paesi nel \"retail\" e \"commercial banking\". La forza del gruppo in queste aree sta nel controllo di una rete bancaria fortemente radicata localmente, con molte banche che detengono un'importante quota di mercato.\nStruttura societaria.\nCapitale sociale.\nDal 4 agosto 2020 il capitale sociale sottoscritto e versato \u00e8 pari a 9.997.913.905,72 euro, suddiviso in 19.264.057.070 azioni ordinarie prive del valore nominale.\nAzionariato.\nAlla data del 9 aprile 2021 l'azionariato risulta cos\u00ec composto (titolari di quote superiori al 1%):\nGovernance.\nModello di governance.\nIl modello di governance di Intesa Sanpaolo si basa su un sistema monistico, caratterizzato dalla presenza di un consiglio di amministrazione a cui sono demandate supervisione strategica e attivit\u00e0 di vigilanza, quest'ultima svolta dal Comitato per il controllo sulla gestione.\nLa banca ha adottato questo modello nell'aprile del 2016 al posto del precedente sistema dualistico di amministrazione e controllo, nel quale sono separate le funzioni di controllo e di indirizzo strategico, esercitate dal consiglio di Sorveglianza, e quelle di gestione dell'impresa sociale, esercitate dal consiglio di Gestione.\nConsiglio di amministrazione.\nComponenti del consiglio di amministrazione per gli esercizi 2016 - 2017 - 2018\nDati finanziari.\nQuella che segue \u00e8 la tabella di comparazione dei dati finanziari consolidati del Gruppo Intesa Sanpaolo negli ultimi anni.\nIntesa Sanpaolo nella cultura di massa.\nNel mondo dello sport.\nIntesa Sanpaolo \u00e8 stata \"main sponsor\" ufficiale del CONI per il triennio olimpico 2012-2014.\nNel cinema.\nNel 2009 ha avviato il progetto PerFiducia, con il quale ha finanziato la realizzazione di una serie di cortometraggi sul tema della fiducia (giunto, nel 2012, alla quarta edizione). La Banca ha contribuito alla produzione del cortometraggio \"Baggage\" del premio Oscar Danis Tanovi\u0107. Intesa Sanpaolo, che ha a Torino la sua sede principale, ha sponsorizzato il Torino Film Festival. La sua controllata Mediocredito Italiano ha dedicato al supporto delle aziende cinematografiche un \"Desk\" specialistico (\"Media &amp; Entertainment\"), che in 3 anni ha erogato ad oggi oltre 200 milioni di euro a sostegno della produzione e distribuzione di opere cinematografiche e televisive.\nNel 2010 (conformemente alla nuova normativa del \"Tax Credit\" Esterno) Intesa Sanpaolo ha investito direttamente nella produzione di singole opere cinematografiche, partecipando (2,5 milioni di euro) alla produzione del film \"This must be the Place\" di Paolo Sorrentino. Nel 2011 ISP ha investito (nel complesso 2,5 milioni di euro) nei film:\nNell'arte.\nIl patrimonio d\u2019arte di Intesa Sanpaolo \u00e8 legato alla storia ed alla tradizione mecenatizia delle diverse Banche che la compongono.\nIl patrimonio \u00e8 oggi organizzato in poli museali e culturali denominati \u201cGallerie d'Italia\u201d: le Gallerie di Palazzo Leoni Montanari a Vicenza, che ospitano le icone russe e la pittura veneta del Settecento; le Gallerie di Palazzo Zevallos Stigliano a Napoli, che ospitano il Martirio di sant\u2019Orsola di Caravaggio; le Gallerie di Piazza Scala a Milano, che presentano le opere dell\u2019Ottocento e del Novecento.\nIntesa Sanpaolo \u00e8 inoltre molto attiva nell'organizzazione di eventi culturali e artistici.\nClima e ambiente.\nOrmai da diversi anni il mondo della finanza \u00e8 al centro di discussioni che riguardano il tema del cambiamento climatico. Gli istituti finanziari sono infatti necessari per lo sviluppo di progetti legati all\u2019estrazione, al trasporto e alla combustione di gas, petrolio e carbone, tra i principali responsabili delle emissioni di gas serra che alterano il clima.\nDall\u2019entrata in vigore dell\u2019Accordo di Parigi ad oggi, le principali banche mondiali hanno concesso al comparto dei combustibili fossili prestiti per ben 3.800 miliardi di dollari.\nIntesa Sanpaolo, secondo l\u2019edizione 2021 di \u201cBanking on Climate Chaos\u201d, ha stanziato - fra il 2016 e il 2020 - 13,7 miliardi di dollari all\u2019industria fossile, la maggioranza dei quali a societ\u00e0 che stanno espandendo il loro business nel comparto oil&amp;gas come l\u2019italiana Eni o l\u2019americana ExxonMobil.\nTra questi investimenti ci sono anche alcuni progetti particolarmente \u201cproblematici\u201d, perch\u00e9 forieri di un enorme impatto ambientale oltre che climatico, come ad esempio i progetti di Eni ed Equinor nel Mare di Barents, all\u2019interno del Circolo polare artico, e di quelli di Novatek e Total nella Penisola di Gydan, nell\u2019Artico russo, che rischiano di causare fuoriuscite di petrolio e metano, nonch\u00e9 di accelerare il sempre pi\u00f9 rapido scongelamento del permafrost.\nLa posizione del gruppo bancario torinese \u00e8 molto delicata anche perch\u00e9 ha una strategia che non \u00e8 in linea con l\u2019Accordo di Parigi sul clima, manca della pubblicazione delle emissioni di CO2 associate ai suoi finanziamenti, e non ha preso alcun impegno concreto rispetto al settore \"oil&amp;gas\". Altre banche europee hanno invece implementato negli ultimi anni \"policy\" sia nel settore del carbone che degli altri combustibili fossili (gas e petrolio).\nDa alcuni anni Intesa Sanpaolo \u00e8 anche al centro di campagne da parte di diverse associazioni e movimenti ambientalisti italiani e internazionali, che chiedono al gruppo torinese di adottare dei provvedimenti ambiziosi per fermare il flusso di denaro verso il settore dei combustibili fossili e le aziende che di questo settore fanno parte."}
{"id": "752226", "revid": "79968", "url": "https://it.wikipedia.org/wiki?curid=752226", "title": "Location scouting", "text": "Location scouting indica la fase di pre-produzione in cui si individuano i luoghi pi\u00f9 adatti alle riprese esterne del film.\nDescrizione.\n\u00c8 un termine \u00e8 di origine inglese utilizzato comunemente nel gergo cinematografico, anche in italiano. \u00c8 una delle fasi di pre-produzione cinematografica, ovvero quella fase del film in cui grazie ad un location manager si individuano i luoghi pi\u00f9 adatti alle riprese esterne del film. Tali luoghi sono pi\u00f9 propriamente definiti location. Generalmente il servizio di \"location scouting\" \u00e8 gratuitamente offerto dalle commissioni cinematografiche che operano a livello regionale nel caso le specifiche delle location lo consentano.\nQualora la ricerca presenti delle esigenze pi\u00f9 particolari e specifiche il location scout, che spesso coincide con la figura del location manager si occupa della ricerca del punto macchina da cui effettuare le riprese."}
{"id": "752227", "revid": "1543377", "url": "https://it.wikipedia.org/wiki?curid=752227", "title": "L'Anse aux Meadows", "text": "L'Anse aux Meadows \u00e8 un sito archeologico che si trova nella parte pi\u00f9 settentrionale dell'isola di Terranova, in Canada, in cui nel 1960 l'esploratore norvegese Helge Ingstad, insieme alla moglie, l'archeologa Anne Stine Ingstad, scopr\u00ec i resti di un antico villaggio vichingo.\nIl sito \u00e8 stato classificato come Patrimonio dell'umanit\u00e0 dell'Unesco nel 1978\ne rappresenta l'unico villaggio vichingo confermato del Nord America al di fuori della Groenlandia.\nEtimologia.\nLa denominazione \"L'Anse aux Meadows\" \u00e8 un nome misto francese-inglese traducibile in \"baia dei prati\". Non \u00e8 per\u00f2 chiaro come si sia arrivati a questa denominazione. Una prima ipotesi suggeriva che il nome fosse una corruzione del francese \"L'Anse-aux-M\u00e9duses\", cio\u00e8 \"la baia delle meduse\". Il passaggio da \"meduse\" a \"Meadows\" (in inglese: prati o pascoli) sarebbe collegato al paesaggio circostante questa zona che tende a essere abbastanza aperto, con la presenza di alcune aree prative.\nUn'ipotesi pi\u00f9 recente fa derivare la denominazione da \"L'Anse \u00e0 la M\u00e9d\u00e9e\", cio\u00e8 \"la baia di Medea\", nome che compare in una carta nautica francese del 1862. In questo caso \"Medea\" o \"Medusa\", farebbe riferimento al nome di un vascello francese; la denominazione ispirata a Medea, personaggio della mitologia greca, era abbastanza utilizzata all'epoca in campo navale.\nStoria.\nQuesta localit\u00e0 del Nordamerica conserva i resti di un villaggio vichingo, l'unico accreditato al di fuori della Groenlandia, dove \u00e8 stata condotta una ricerca archeologica durata molti anni che ha portato alla luce abitazioni, oggetti e utensili compatibili con la civilt\u00e0 che li avrebbe creati. L'insediamento risale a oltre 4 secoli prima dei viaggi di Cristoforo Colombo ed ospita i resti delle pi\u00f9 antiche costruzioni europee delle Americhe.\nInserito nell'elenco dei Patrimoni dell'umanit\u00e0 dell'UNESCO, \u00e8 da molti ritenuto essere il leggendario Vinland, l'insediamento dell'esploratore Leif Ericsson intorno all'anno 1000.\nIl clima di Terranova a quell'epoca era significativamente pi\u00f9 caldo di quanto non sia oggi. Secondo la Saga dei groenlandesi, Ericsson part\u00ec dalla Groenlandia per cercare la regione di cui gli aveva narrato Bjarni Herj\u00f3lfsson. Egli trov\u00f2 cos\u00ec una terra ricca di salmoni, uva e libera dai ghiacci durante l'inverno, da cui port\u00f2 con s\u00e9 una gran quantit\u00e0 di legname verso la Groenlandia (che aveva pochissimi alberi).\nPer l'insediamento di L'Anse aux Meadows sono state proposte diverse interpretazioni:\nL'insediamento de L'Anse aux Meadows comprendeva almeno otto edifici, tra cui una fucina e una segheria, che doveva rifornire un cantiere navale. La costruzione pi\u00f9 grande misurava 28,8 metri per 15,6 e consisteva in numerose stanze.\nLa saga descrive un tentativo di colonizzazione guidato da Thorfinn Karlsefni, con almeno 135 uomini e 15 donne (tra cui la sorellastra di Leif, Freyd\u00eds Eir\u00edksd\u00f3ttir), che utilizz\u00f2 come base l'insediamento di Leif Ericsson (forse L'Anse aux Meadows). Bench\u00e9 non sia possibile stabilire con certezza se L'Anse aux Meadows sia veramente il Vinland della saga, \u00e8 certo che un gruppo di colonizzatori norvegesi visse qui tra la fine del X e gli inizi dell'XI secolo.\nIl sito venne utilizzato per soli tre anni. Si crede, in base a prove sia archeologiche che letterarie, che l'abbandono sia stato causato dalle pessime relazioni con i nativi americani. Sono state suggerite anche altre cause, come conflitti relativi alle donne o inverni particolarmente rigidi.\nPer congettura, l'insediamento vichingo di L'Anse aux Meadows \u00e8 stato messo in relazione alla leggenda algonchina del \"Regno di Saguenay\", popolato da una razza di uomini biondi e pelosi.\nLa scoperta.\nLa scoperta fu effettuata nel 1960, quando un abitante del piccolo villaggio di pescatori di L'Anse aux Meadows port\u00f2 l'esploratore Helge Ingstad e l'archeologa Anne Stine Ingstad (coniugi) a visitare un gruppo di tumuli coperti dall'erba non molto distanti dall'insediamento, a cui era stato dato il nome di \"vecchio villaggio indiano\". In realt\u00e0, come gli studiosi ebbero a scoprire nel corso delle sette campagne di scavo messe in campo dal 1961 al 1968 e condotte dalla stessa Anne, si trattava delle rovine di un antico insediamento vichingo. La prova della validit\u00e0 di questa ipotesi fu possibile grazie al confronto tra i reperti e le strutture identificate all'Anse aux Meadows con quelli ritrovati in altri siti in Groenlandia e Islanda."}
{"id": "752228", "revid": "125110742", "url": "https://it.wikipedia.org/wiki?curid=752228", "title": "Pomaia", "text": "Pomaia (gi\u00e0 \"Pomaja\") \u00e8 una frazione del comune italiano di Santa Luce, nella provincia di Pisa, in Toscana.\nGeografia fisica.\nIl borgo di Pomaia si trova alle pendici delle Colline Pisane, in Val di Fine, e si sviluppa alla destra del torrente Marmigliaio, che scende dal Monte Vaso, lungo la strada provinciale 13 del Commercio tra Santa Luce e Castellina Marittima.\nPomaia dista poco pi\u00f9 di 6\u00a0km dal capoluogo comunale e circa 48\u00a0km da Pisa.\nStoria.\nPomaia \u00e8 ricordata per la prima volta nella bolla di Pasquale II del 1106, nella quale \u00e8 indicata l'appartenenza dell'antica pieve di Santa Maria a Pomaja all'abbazia di San Salvatore a Moxi, presso Le Badie. Il piviere di Pomaja aveva giurisdizione ecclesiastica su un ampio territorio che comprendeva anche le chiese di San Jacopo a Monte Vaso, di San Michele di Guardia nei pressi di Pastina, di San Donato a Doglia e di San Giovanni a Castellina Marittima. Il Castello di Pomaia appartenne per diverse generazioni dal XII al XV secolo ai Gaetani di Pisa, che probabilmente lo vendettero intorno al 1406. Nel 1833 la frazione contava 392 abitanti.\nEconomia.\nL'economia locale \u00e8 prevalentemente basata sull'agricoltura ed il turismo, sia nazionale che straniero, favorito dall'ottima posizione geografica (collinare ed in vicinanza del mare). Molte attivit\u00e0 agrituristiche e di accoglienza sono presenti sul territorio.\nA Pomaia si registra un notevole afflusso di turisti in occasione delle varie manifestazioni che si svolgono durante l'anno, specialmente la Sagra del Baccello. il 25 Aprile e il Festival del Tibet che si tiene in giugno ed \u00e8 organizzato dall'Istituto Lama Tzong Khapa e dall'associazione umanitaria Yeshe Norbu Appello per il Tibet onlus .\nDurante tutto il corso dell'anno c'\u00e8 un continuo afflusso di persone che partecipano ai numerosi corsi, ritiri ed eventi organizzati presso l'istituto buddista."}
{"id": "752229", "revid": "126257", "url": "https://it.wikipedia.org/wiki?curid=752229", "title": "La strega (scultura)", "text": "La strega \u00e8 un'opera di Cristoforo Marzaroli che mostra una vecchia signora seduta su una rustica seggiola. La scultura venne eseguita tra il 1866 e il 1867. Esposta nel 1870 al Premio Congresso Artistico Italiano di Parma, la sua realizzazione era offerta a \u20a4 6000 (Catalogo 1870). Da allora rimase in Accademia. Attualmente si trova nella gipsoteca del Liceo artistico statale Paolo Toschi di Parma.\nAd essa si ispir\u00f2 Carlo Raimondi per una sua acquaforte.\nL'opera.\nL'opera in gesso, situata nella gipsoteca, rappresenta una anziana signora seduta su una seggiola, protesa in avanti con i gomiti appoggiati alle ginocchia. Nella mano destra tiene una bacchetta, nella sinistra un libro, e ai suoi piedi si trovano una pentola su un focolare di pietre, un rospo, una serpe ed un coltello.\nIn questo caso Marzaroli porta alle estreme conseguenze il proprio realismo indagatore: il volto, i capelli, le pieghe degli abiti vengono scavati per dilatarne e amplificarne l'espressivit\u00e0.\n\u00c8 presente l'influsso di Vincenzo Vela ma Marzaroli propone il risultato di una sua particolare indagine. Superando il pretesto iconografico della presenza degli strumenti magici, lo sgabello, la veste consunta, gli umili arnesi da cucina, la stessa espressione che vuol ricordare la trascorsa bellezza, riconducendo all'inesorabilit\u00e0 del tempo e ad un realismo che \u00e8 lettura della vita come fatica di un immanente senza futuro.\nLa copia in bronzo.\nA partire dal 2002, la cittadina termale di Salsomaggiore si \u00e8 attivata per rendere possibile la fusione in bronzo della statua.\nFinalmente il 26 marzo 2006 alle ore 10 nel parco Corazza di Salsomaggiore Terme si \u00e8 svolta la cerimonia di inaugurazione della copia in bronzo.\nLa copia in bronzo fu realizzata dallo scultore Gianantonio Cristalli, che ricevette l'incarico dal Comitato Marzaroli: Cristalli, ricevuto il benestare dalla Sovrintendenza di Parma, realizz\u00f2 lo stampo in silicone sull'originale del Marzaroli e quindi il bronzo a cera persa fu fuso dalla Fonderia Caggiati di Colorno."}
{"id": "752230", "revid": "1573940", "url": "https://it.wikipedia.org/wiki?curid=752230", "title": "Elaphodus cephalophus", "text": "Il cervo dal ciuffo (\"Elaphodus cephalophus\", ) \u00e8 un mammifero artiodattilo della \nfamiglia dei Cervidi.\n\u00c8 parente stretto dei muntjak, rispetto ai quali vive un po' pi\u00f9 a nord, occupando un areale che va dalla Cina centrale alla Birmania settentrionale ed all'India nord-orientale.\nVive solo nelle foreste montane al di sopra dei 4500\u00a0m di altezza: quest'habitat impervio ha fatto s\u00ec che al giorno d'oggi poco o niente si sappia di questo cervide. Nonostante soffra la perdita dell'habitat a causa dell'attivit\u00e0 umana, non sembra essere una specie in pericolo.\n\u00c8 un animale alto circa 50-60\u00a0cm al garrese, quindi troppo piccolo per essere un cervo, ma di grosse dimensioni rispetto ai muntjak (eccezion fatta per il muntjak gigante, che ha taglia simile ed occupa lo stesso tipo di ambienti).\nHa un piccolo palco di corna ed i maschi di questa specie, similmente agli altri muntjak, hanno il paio di canini superiori simile a corte zanne.\nSul mantello, perfettamente mimetico rispetto all'ambiente in cui vive, spicca un ciuffo di peli neri sulla fronte, al quale deve il nome volgare.\nLa coda \u00e8 bianca come per il cervo a coda bianca, e viene usata in modo simile."}
{"id": "752233", "revid": "253269", "url": "https://it.wikipedia.org/wiki?curid=752233", "title": "Allison Janney", "text": " \nCaratterista prolifica e versatile, Janney viene considerata una delle migliori interpreti della sua generazione. Ha ottenuto il pi\u00f9 ampio riconoscimento a livello internazionale per aver ricoperto il ruolo di C.J. Cregg nella serie drammatica firmata NBC \"West Wing - Tutti gli uomini del Presidente\" (1999-2006), per cui \u00e8 stata premiata con quattro Premi Emmy. Tra il 2014 e il 2015 ha vinto altri tre Emmy, di cui uno per la sua apparizione in qualit\u00e0 di guest star in \"Masters of Sex\" e due per aver interpretato Bonnie Plunkett nella sitcom \"Mom\". Molto apprezzata anche a teatro, \u00e8 stata candidata ai Tony Awards e vanta la vittoria di due Drama Desk Awards.\nNel 2017 ha ricevuto il plauso universale della critica per la sua interpretazione di LaVona Golden nel film biografico \"Tonya\", per cui si \u00e8 aggiudicata il Golden Globe, il Premio BAFTA, il Critics' Choice Award, lo Screen Actors Guild Award e soprattutto il Premio Oscar alla migliore attrice non protagonista ottenuto alla prima candidatura.\nBiografia.\nAllison Janney \u00e8 nata a Boston, nel Massachusetts da un'ex attrice e casalinga, Macy Brooks Putnam, e dal musicista jazz Jervis Spencer Janney Jr.. \n\u00c8 cresciuta a Dayton, in Ohio, dove ha frequentato la Miami Valley, e successivamente ha frequentato la scuola di Hotchkiss nel Connecticut. Ha poi frequentato il Kenyon College di Gambier, sempre in Ohio, dove ha incontrato Paul Newman, che successivamente la diriger\u00e0 nello spettacolo dell'inaugurazione del nuovo teatro Bolton dedicato alla scuola. Newman e sua moglie, Joanne Woodward, hanno incoraggiato Janney a continuare con la recitazione. Ha poi frequentato la Neighborhood Playhouse di New York e ha fatto dei programmi estivi presso l'Accademia Reale di Arte Drammatica di Londra. \nLa sua prima apparizione televisiva avvenne nella commedia \"Morton &amp; Hayes\" nel 1991, dove interpret\u00f2 il ruolo della moglie di Eddie Hayes. Successivamente \u00e8 passata alle soap opera: ha iniziato a recitare nel ruolo Vi Kaminski in \"Cos\u00ec gira il mondo\", a cui segue per due anni il ruolo di Ginger in \"Sentieri\". Nella primavera del 1994, \u00e8 apparsa nel finale della quarta stagione di \"Law &amp; Order\", come testimone riluttante contro un membro della mafia russa.\nApparsa in numerosi film, tra i quali le pellicole degli anni Novanta \"American Beauty\", \"L'oggetto del mio desiderio\", \"Big Night\", \"Gli imbroglioni\", \"Bella da morire\", \"Tempesta di ghiaccio\", \"I colori della vittoria\", \"10 cose che odio di te\" e \"Private Parts\". I film del 2000 sono invece \"Betty Love\", \"The Hours, Kidnapped - Il rapimento\" e \"Alla ricerca di Nemo\", dove doppiava Peach, la stella marina. Nel 2006 \u00e8 apparsa in \"Margaret\" e \"La gang del bosco\".\nNel 1999 \u00e8 stata scelta per il ruolo di portavoce della Casa Bianca C.J. Cregg nel dramma televisivo \"The West Wing\", per cui ha vinto quattro Emmy Awards. Due degli Emmy sono stati per il premio come attrice non protagonista nel 2000 e nel 2001 e due sono stati come miglior attrice protagonista nel 2002 e nel 2004. \u00c8 stata nominata anche agli Emmy anche nel 2003 e nel 2006 come attrice protagonista in una serie drammatica.\nJanney ha vinto anche due Screen Actors Guild Award per la migliore attrice in una serie drammatica, nel 2001 e nel 2002. Il cast di \"The West Wing\" ha vinto il premio Screen Actor's Guild Award per il Miglior Cast in una serie drammatica negli stessi due anni. Altri riconoscimenti per il lavoro di Janney in \"The West Wing\" includono quattro nomination ai Golden Globe e una nomination nel 2002 per come attrice dell'anno del American Film Institute. Nel gennaio 2006 il cast di \"West Wing\" \u00e8 stato nominato di nuovo dalla Screen Actors Guild per la performance come miglior cast. \nNel 2006 Janney \u00e8 stata nominata per un Independent Spirit Award per la sua performance nel film Our Very Own. Nel 2007, \u00e8 apparsa in Juno, interpretando la parte di Bren MacGuff, la matrigna del personaggio del titolo, per la quale ha vinto come miglior attrice non protagonista negli Austin Film Critics Association Awards 2007. Nello stesso anno, Janney \u00e8 apparsa nel film \"Hairspray\" dove interpretava Prudy Pingleton, madre rigorosa e religiosa di Penny (Amanda Bynes).\nJanney \u00e8 rimasta attiva nel teatro. Nel 1998, \u00e8 stata nominata per un Premio Tony per il suo ruolo in \"A View from the bridge\" di Arthur Miller. Il suo primo ruolo di Broadway era in \"Presentation Laughter\", assieme a Frank Langella. Alla fine del 2008 Janney \u00e8 entrata a far parte del cast di Broadway con Stephanie J. Block, Megan Hilty e Marc Kudisch nel nuovo musical \"Dalle 9 alle 5... orario continuato\": Janney era Violet Newstead, interpretata da Lily Tomlin nel film originale. Grazie a questa parte \u00e8 stata nominata per il Premio Tony per la Migliore Attrice Protagonista in un Musical e ha vinto il Drama Desk Award per la Migliore Attrice in Musical.\nNel maggio 2010 \u00e8 apparsa nell'episodio della serie televisiva ABC \"Lost\" come madre adottiva degli oppositori mitologici dello show, Jacob e Uomo in nero. Nel 2014 Janney ha vinto due Emmy Awards. Per il suo ruolo nella serie \"Mom\", con Anna Faris, ha vinto come miglior attrice non protagonista in una serie comica, mentre per il suo ruolo ricorrente in \"Masters of Sex\" ha vinto come attrice guest star di una serie di drammatica. \nNel 2015 apparve nei film \"Spy\" e \"L'A.S.S.O\". Nel 2016 \u00e8 stata protagonista del film di fantascienza diretto da Tim Burton \"Miss Peregrine - La casa dei ragazzi speciali\" e ha interpretato una detective della omicidi in \"La ragazza del treno\". Il 17 ottobre 2016 Janney ha ricevuto una stella alla Hollywood Walk of Fame per il suo lavoro nell'industria televisiva, situato al 6100 Hollywood Boulevard.\nNel 2017 viene scelta per interpretare LaVona Harding nel film biografico su Tonya Harding \"Tonya\". Tale interpretazione, \u00e8 stata unanimemente lodata dalla critica e Janney ha conquistato praticamente tutti i premi per cui era in nomination, vincendo i principali premi del circuito cinematografico del 2018, tra questi: l'Oscar alla miglior attrice non protagonista, il Golden Globe per la migliore attrice non protagonista, l'AACTA Award alla miglior attrice non protagonista cinematografica internazionale, il BAFTA alla migliore attrice non protagonista, lo Screen Actors Guild Award per la migliore attrice non protagonista cinematografica ed il Critics' Choice Award alla miglior attrice non protagonista in un film cinematografico.\nVita privata.\nNel settembre del 2015 \u00e8 stato annunciato che ha una relazione con il coordinatore della produzione IATSE Philip Joncas.\nNelle interviste relative al suo ruolo in \"Mom\", Janney ha parlato del fratello, che ha combattuto la dipendenza dall'alcool e si \u00e8 suicidato.\nDoppiatrici italiane.\nNelle versioni in italiano dei suoi lavori, Allison Janney \u00e8 stata doppiata da:\nDa doppiatrice \u00e8 sostituita da:"}
{"id": "752239", "revid": "486946", "url": "https://it.wikipedia.org/wiki?curid=752239", "title": "Orso Blu", "text": ""}
{"id": "752241", "revid": "827882", "url": "https://it.wikipedia.org/wiki?curid=752241", "title": "Arrondissement di Huy", "text": "L'arrondissement di Huy (in francese \"Arrondissement d'Huy\", in olandese \"Arrondissement Hoei\") \u00e8 una suddivisione amministrativa belga, situata nella provincia di Liegi e nella regione della Vallonia.\nComposizione.\nL'arrondissement di Huy raggruppa 17 comuni:\nSociet\u00e0.\nEvoluzione demografica.\n\"Abitanti censiti\""}
{"id": "752246", "revid": "406204", "url": "https://it.wikipedia.org/wiki?curid=752246", "title": "Aereo a fusoliera stretta", "text": "Un aereo a fusoliera stretta (in inglese \"narrow-body aircraft\"), conosciuto anche come \"aereo a corridoio singolo\" (in inglese \"\"single-aisle aircraft\"), \u00e8 un aereo di linea con diametro della fusoliera che va dai 3 ai 4 metri, una larghezza che consente l'allestimento di 5 o 6 posti adiacenti per ogni fila, in classe economica, su corridoio singolo.\nDescrizione.\nIl termine nasce per contrasto dopo la comparsa, alla fine degli anni sessanta, dei primi aerei di linea classificati come a fusoliera larga (\"wide-body\"\"), che disponendo di fusoliere di maggior diametro introducevano un doppio corridoio che consentiva di ospitare da 7 a 10 posti adiacenti per ogni fila, in classe economica.\nTipicamente sono aerei di linea per il corto-medio raggio e possono trasportare da un minimo di 100 passeggeri fino ad un massimo di 280 passeggeri (Boeing 757-300), anche se solitamente si attestano intorno a massimo 200 passeggeri, in un'unica classe economica. Aerei con capacit\u00e0 inferiore a 100 passeggeri sono solitamente considerati aerei regionali.\nL'Air France definisce i suoi velivoli a fusoliera stretta come Moyen-courrier (\"Un moyen-courrier est une liaison de distance moyenne, soit moins de cinq heures de vol\") e quelli a fusoliera larga come Long-courrier (\"Un long-courrier est une liaison longue distance, soit plus de cinq heures de vol\").\nAerei a reazione.\nAerei regionali.\nSi tratta di aeromobili utilizzati per brevi rotte e/o di ridotta capienza, utilizzati per servire piccoli aeroporti, fare \"feederaggio\" verso gli hub, servire destinazioni verso le quali aerei pi\u00f9 capienti sarebbero inutilmente grandi; tra gli aerei di linea regionali rientrano tutti i modelli con una capienza tra i 19 ed indicativamente i 100 posti, la propulsione \u00e8 a turboelica e a turboventola, e la fusoliera \u00e8 larga abbastanza da accogliere al massimo 4 o 5 file di sedili."}
{"id": "752248", "revid": "1674670", "url": "https://it.wikipedia.org/wiki?curid=752248", "title": "Limite termodinamico", "text": "In fisica e chimica fisica, il limite termodinamico viene raggiunto quando in un sistema il numero di particelle (atomi o molecole) formula_1 tende all'infinito (o in termini pratici, ad una mole o al valore numerico della costante di Avogadro \u2248 6,0225 \u00d7 1023), formula_2 tende all'infinito e il loro rapporto formula_3 rimane costante e finito. \nformula_2 \u2192 formula_5, formula_1 \u2192 formula_5, formula_8= formula_3 = \"costante\" &lt; formula_5 \nIl comportamento termodinamico di un sistema \u00e8 asintoticamente approssimato dai risultati della meccanica statistica per formula_1\u2192 formula_5, e dai calcoli che usano i vari insiemi convergenti. Teoricamente questo si ottiene sostituendo ai fattoriali ottenuti dall'equazione di Boltzmann per l'entropia formula_13, l'approssimazione di Stirling, applicabile soltanto a grandi numeri. Questo tipo di approssimazione ha anche una base empirica. \nLa termodinamica ordinaria non si pu\u00f2 applicare a raggruppamenti di pochi atomi o molecole.\nIn alcuni semplici casi, e all'equilibrio termodinamico, i risultati possono essere descritti come una conseguenza della propriet\u00e0 additiva delle variabili casuali indipendenti; la varianza della somma \u00e8 cio\u00e8 uguale alla somma delle varianze delle variabili indipendenti. In questi casi, la fisica di alcuni sistemi chiusi al limite termodinamico \u00e8 governata dal teorema del limite centrale in probabilit\u00e0.\nPer quanto riguarda i sistemi con un grande numero di particelle, la genesi del comportamento macroscopico dalle sue origini microscopiche sembra svanire. Per esempio, la pressione esercitata da un fluido (gas o liquido) \u00e8 il risultato collettivo delle collisioni tra molecole che si muovono rapidamente contro le pareti del contenitore, e fluttua su una scala microscopica temporale e spaziale. La pressione tuttavia non cambia in modo rilevante su un'ordinaria scala macroscopica in quanto tali variazioni in media si annullano. \nAnche al limite termodinamico vi sono ancora fluttuazioni rilevabili nelle quantit\u00e0 fisiche, ma questo ha un effetto irrilevante sulle propriet\u00e0 fisiche pi\u00f9 sensibili del sistema. Le fluttuazioni di densit\u00e0 di un gas su scale spaziali microscopiche \u00e8 la causa dello scattering della luce, ovvero sono il motivo per cui il cielo \u00e8 azzurro. Tali fluttuazioni diventano apprezzabili vicino al punto critico in un diagramma di fase gas/liquido. In elettronica, il rumore termico corrispondente a tali fluttuazioni pu\u00f2 essere misurato.\nAlcuni fenomeni di meccanica quantistica nelle vicinanze dello zero assoluto presentano anomalie; ad esempio la condensazione di Bose-Einstein, la superconduttivit\u00e0 e la superfluidit\u00e0.\n\u00c8 al limite termodinamico che si applica la propriet\u00e0 additiva delle variabili estensive macroscopiche. Questo significa che l'entropia di due sistemi o oggetti presi insieme (in aggiunta alla loro energia e volume) \u00e8 la somma delle due quantit\u00e0 separate."}
{"id": "752249", "revid": "155634", "url": "https://it.wikipedia.org/wiki?curid=752249", "title": "ZEN (Palermo)", "text": "Lo ZEN (acronimo di \"Zona Espansione Nord\"; nome ufficiale: San Filippo Neri) \u00e8 la quarantasettesima unit\u00e0 di primo livello di Palermo, parte della VII circoscrizione, che ospita circa 16.000 abitanti.\nDescrizione.\nIl quartiere, interamente costituito da fabbricati di edilizia popolare, si suddivide in due aree abitative, con diverse caratteristiche costruttive, comunemente definite come \"Zen 1\" e \"Zen 2\".\nOriginariamente nacque prima lo Zen 1: questa zona \u00e8 quasi completamente costituita da case di edilizia popolare di diverse tipologie, ma con abitabilit\u00e0 e raggiunto dai servizi. Comprende anche piccoli esercizi commerciali e botteghe artigianali.\nLo Zen 2 si aggiunge a partire dal 1969 per opera dell'IACP palermitano su progetto dell'architetto Vittorio Gregotti, oltre la cerchia della periferia urbana allora in piena espansione, a tutt'oggi risulta un'entit\u00e0 separata rispetto alle aree circostanti. I fabbricati si caratterizzano per la loro peculiare struttura architettonica (cosiddette \"insulae\").\nAlla vastit\u00e0 e all'intensivit\u00e0 dell'insediamento di edilizia popolare, si aggiunsero ritardi burocratici e disattenzione politica che portarono a una occupazione non legittima degli alloggi e alla mancata realizzazione di molte fondamentali opere di infrastrutturazione primaria e secondaria: in gran parte del quartiere mancano perfino le fognature. A ben poco \u00e8 servito l'insediamento nel quartiere di una struttura sportiva (velodromo \"Paolo Borsellino\") e il cambiamento di denominazione negli anni novanta.\nIl quartiere \u00e8 afflitto da gravi problemi di degrado architettonico (per la quasi totale assenza di manutenzione sui fabbricati) specchio del pesante degrado sociale, con alti tassi di dispersione scolastica, microcriminalit\u00e0 e infiltrazioni mafiose. Nonostante le varie denunce dei media e l'impegno delle istituzioni scolastiche, religiose e del volontariato, la situazione del quartiere rimane allarmante, tanto da spingere il noto architetto Massimiliano Fuksas a proporne la demolizione, assieme con gli altri agglomerati periferici degradati d'Italia (come Corviale a Roma o le Vele di Scampia a Napoli).\nNonostante una comunicazione mediatica che ama sottolineare gli aspetti pi\u00f9 negativi, lo Zen \u00e8 anche uno dei quartieri palermitani con la vita associativa pi\u00f9 ricca.\nLe due zone sono divise dalla Chiesa monumentale di S. Filippo Neri.\nNel quartiere \u00e8 sorto nel 2012 il centro commerciale Conca d'Oro ed \u00e8 stato in passato discusso il progetto del nuovo stadio cittadino, di propriet\u00e0 di Maurizio Zamparini - progetto poi abbandonato quando Zamparini ha ceduto il Palermo Calcio.\nIl quartiere \u00e8 collegato dalle linee dell'AMAT con la 614-619."}
{"id": "752253", "revid": "547034", "url": "https://it.wikipedia.org/wiki?curid=752253", "title": "ITIL", "text": "Information Technology Infrastructure Library (ITIL) \u00e8 un insieme di linee guida nella gestione dei servizi IT (IT Service Management) e consiste in una serie di pubblicazioni che forniscono indicazioni sull'erogazione di servizi IT di qualit\u00e0 e sui processi e mezzi necessari a supportarli da parte di un'organizzazione. Si occupa quindi di fornire linee guida agli enti pubblici e privati dotati di infrastrutture informatiche, dando loro delle direttive per poter sfruttare al meglio i servizi IT nell'esecuzione della propria missione.\nStoria, precursori ed alternative ad ITIL.\nQuella che noi chiamiamo ITIL v1, la prima versione, fu sviluppata in Regno Unito sotto gli auspici del Central Computer and Telecommunications Agency (CCTA) ed era stata intitolata \"Government Information Technology Infrastructure Method\" (GITM) e negli anni si \u00e8 espansa fino a 31 volumi in un progetto inizialmente diretto da Peter Skinner e John Stewart presso il CCTA. Le pubblicazioni furono reintitolate principalmente per desiderio di Roy Dibble del CCTA poich\u00e9 queste dovevano essere delle linee guida e non un metodo formale ed anche per rispondere alla forte crescita di interesse al di fuori della Pubblica Amministrazione Britannica.\nMolti dei principali concetti sulla gestione del servizio non erano stati creati all'interno del progetto originale del CCTA che sviluppava ITIL, infatti IBM rivendica che i suoi \"Yellow Books\" (\"A Management System for the Information Business\"), ne siano stati un precursore. Secondo IBM:\nAltre pubblicazioni IBM e commenti degli stessi autori di ITIL hanno chiarito che i \"yellow books\" diedero un significativo contributo al Service Support di ITIL mentre il volume sul Service Delivery non ne era stato influenzato nella stessa misura.\nDurante gli anni ottanta la diffusione di ITIL rimase limitata alla Gran Bretagna, il boom inizi\u00f2 dalla met\u00e0 degli anni novanta quando molte aziende cominciarono a usarlo.\nLa seconda versione dell'ITIL (ITIL v2) venne rilasciata intorno al 2001 e le sezioni di Service Delivery e Service Support vennero inserite in due volumi.\nNel 2007 ci fu l'aggiornamento all'ITIL 2007(precedentemente chiamato ITIL v3) rilasciato con ben 5 pubblicazioni(Service Strategy, Service Design, Service Transition, Service Operation, Continual Service Improvement), il quale per\u00f2 presenta una struttura simile all'ITIL v2 consolidando molte delle informazioni contenute nell'ITIL v2. ITIL 2007 \u00e8 quindi solamente un'estensione della versione 2, offrendo una prospettiva pi\u00f9 olistica sull'intero ciclo di vita dei servizi, coprendo l'intera organizzazione IT e tutti i componenti di supporto necessari per fornire servizi al cliente, mentre ITIL Versione 2 si concentra su attivit\u00e0 specifiche direttamente correlate alla fornitura e all'assistenza dei servizi.\nNel 2011 \u00e8 stata pubblicata ITIL 2011, che fornisce un aggiornamento della versione ITIL 2007 (o ITIL v3). In linea con l'edizione 2007, l'edizione 2011 comprende cinque pubblicazioni principali: S\"ervice Strategy\",\u00a0\"Service Design\",\u00a0\"Service Transition\",\u00a0\"Service Operation\", and\u00a0\"Continual Service Improvement\". ITIL 2011 \u00e8 un aggiornamento del framework ITIL che corregge molti errori e incongruenze presenti del capitolo precedente.\nITIL 2007 ha cinque volumi, pubblicati a maggio 2007 e aggiornati a luglio 2011 come ITIL 2011 :\nITIL 4.\nIn 2019 Axelos ha presentato una nuova versione - ITIL v4, che porta alcune nuove idee e sviluppa il contenuto esistente di ITIL v3. Il primo libro in questa serie - \"ITIL 4 Foundation\" - \u00e8 seguito da \"ITIL 4: Create, Deliver and Support\"\n, \"ITIL 4: Direct, Plan and Improve\" e i altri.\nSistema di valori di servizio.\nL'edizione ITIL 4 definisce il Service Value System (SVS) come il primo elemento chiave. ITIL nomina i seguenti cinque componenti principali di ITIL SVS:\nModello delle quattro dimensioni.\nIl secondo elemento chiave di ITIL 4 \u00e8 il modello quadridimensionale. Ci\u00f2 garantisce un approccio completo per la gestione del servizio. Le quattro dimensioni citano le precedenti 4 P di ITIL v3: persone, prodotti, partner e processi. Ogni componente della SVS deve considerare le seguenti dimensioni:\nI leader aziendali di tutto il mondo riconoscono l'importanza della certificazione professionale per supportare il miglioramento operativo, migliorare la soddisfazione dei dipendenti e dei clienti e stare al passo con la tecnologia in continua evoluzione e le esigenze dei clienti. Avere accesso a una formazione professionale adeguata per costruire le competenze necessarie all'interno della tua organizzazione \u00e8 un prerequisito per raggiungere i tuoi obiettivi di business e la trasformazione digitale.\nDescrizione.\nSebbene sia stato sviluppato negli anni ottanta, ITIL non \u00e8 stato largamente adottato fino alla met\u00e0 degli anni novanta. Questa pi\u00f9 larga adozione e conoscenza ha condotto all'emissione di standard a supporto, incluso ISO/IEC 20000 (precedentemente British Standards | BS 15000), il quale \u00e8 uno standard internazionale che ricopre molti degli elementi di ITIL per la gestione dei servizi IT ed \u00e8 stato pubblicato nel dicembre del 2005 dall'Organizzazione internazionale per la normazione (in inglese ISO).\nL'ISO/IEC 20000 \u00e8 il successore dell'British Standards (BS 15000) , il quale mantiene la struttura di quest'ultimo e permette alle varie organizzazioni di effettuare dei test sulle proprie capacit\u00e0 nell'erogazione di servizi IT, nel misurare i livelli di servizio e nella valutazione delle performance.\nITIL viene spesso considerato a fianco di altri framework di \"best practice\" quali Information Services Procurement Library (ISPL), Application Services Library (ASL), Dynamic Systems Development Method (DSDM), Capability Maturity Model (CMM/CMMI), e viene spesso collegato con l'IT governance attraverso Control Objectives for Information and related Technology (COBIT).\nL'IT Service Management in quanto concetto \u00e8 relativo, ma non equivalente a ITIL. ITIL contiene una sezione specificatamente dedicata all'\"IT Service Management\" (la combinazione dei volumi sul Service Support e Service Delivery i quali sono uno specifico esempio di un framework ITSM), \u00e8 comunque importante evidenziare che esistono altri framework. La differenza quindi tra l'IT Service Management e l'ITIL \u00e8 che l'ITSM \u00e8 una disciplina che si occupa della gestione dei sistemi IT, mentre L'ITIL \u00e8 il framework pi\u00f9 \"diffuso\" per l'IT Service Management (spesso i due termini vengono confusi).\nITIL \u00e8 basato su un modello per processi sui funzionamenti di controllo e gestione dell'esercizio spesso accreditati a W Edwards Deming. Le raccomandazioni di ITIL sono state sviluppate negli anni ottanta dalla \"Central Computer and Telecommunications Agency\" (CCTA) del Governo Britannico in risposta alla crescente dipendenza dall'information technology; riconoscendo che, senza pratiche standard, i contratti fra gli enti governativi e le organizzazioni del settore privato venivano generati indipendentemente dalle proprie pratiche di gestione IT e duplicavano gli sforzi all'interno dei loro progetti ICT (Information and Communications Technology) con conseguenti errori ed incremento dei costi. Nell'aprile del 2001 il CCTA venne inglobato nell'Office of Government Commerce (OGC), il quale \u00e8 un dipartimento del Ministero del Tesoro Britannico e quindi scompare come separata organizzazione.\nITIL \u00e8 stato pubblicato in una serie di libri che seguono un approccio basato sul ciclo di vita del servizio. I nomi \"ITIL\" e \"IT Infrastructure Library\" sono marchi registrati dall'OGC. Il contenuto di questi libri \u00e8 protetto da diritto d'autore (Crown Copyright).\nIl primo giugno 2007, l'OGC ha distribuito un aggiornamento di ITIL, noto come ITIL v3. La pubblicazione iniziale di ITIL v3 \u00e8 composta da cinque testi principali denominati: Service Strategy, Service Design, Service Transition, Service Operation, Continual Service Improvement consolidando cos\u00ec molte delle pratiche della precedente versione v2 attraverso il ciclo di vita del servizio (service lifecycle).\nUno dei principali benefici dichiarato da coloro che supportano ITIL all'interno della comunit\u00e0 IT \u00e8 la fornitura di un comune vocabolario (il cosiddetto esperanto IT), consistente di un glossario di concetti strettamente definiti ed ampiamente concordati.\nAltri popolari modelli: CMMI per lo sviluppo di software e s3m, per la manutenzione del software.\nDal luglio 2013, ITIL \u00e8 diventata di propriet\u00e0 di AXELOS,la quale \u00e8 un'entit\u00e0 aziendale creata dall'ufficio del governo Britannico e Capita.\nNella sua forma attuale (nota come ITIL 2011), ITIL viene pubblicata come una serie di cinque volumi principali, ciascuno dei quali copre una diversa fase del ciclo di vita ITSM.\nService Strategy.\nIl punto centrale e di origine del ciclo di vita del servizio ITIL, fornisce indicazioni su chiarimenti e prioritizzazione degli investimenti dei fornitori di servizi nei servizi. Pi\u00f9 in generale, Service Strategy si concentra sull'aiutare le organizzazioni IT a migliorare e a svilupparsi a lungo termine. In entrambi i casi, Service Strategy si basa in gran parte su un approccio orientato al mercato. La fase del ciclo di vita della Service Strategy \u00e8 spesso considerata il nucleo del ciclo di vita del servizio. Gli argomenti principali trattati comprendono la definizione del valore del servizio, lo sviluppo dei casi aziendali, i beni del servizio, l'analisi del mercato e i tipi di provider dei servizi. Lista dei processi coperti:\nStrategy Management for It Services\nL'obiettivo di Strategy Management for It Services \u00e8 valutare le offerte, le capacit\u00e0, i concorrenti del fornitore di servizi e gli attuali e potenziali spazi di mercato al fine di sviluppare una strategia per servire i clienti. Una volta definita la strategia, questo processo ITIL \u00e8 anche responsabile di assicurare l'attuazione della strategia. Questi sono i sottoprocessi di Strategy Management for It Services e i loro obiettivi:\nFinancial Management\nIl Financial Management comprende la disciplina per garantire che l'infrastruttura IT sia ottenuta al prezzo pi\u00f9 efficace (che non significa necessariamente pi\u00f9 economico) e calcolare il costo della fornitura dei servizi IT in modo che un'organizzazione possa comprendere i costi dei suoi servizi IT. Questi costi possono quindi essere recuperati dal cliente del servizio. L'obiettivo della gestione finanziaria per i servizi IT (ITFM) \u00e8 ottimizzare il costo dei servizi IT tenendo conto della qualit\u00e0 e dei fattori di rischio.\nService Portfolio Management\nIl cliente ha bisogno di servizi per raggiungere dei risultati nel business. Il fornitore di servizi dovrebbe assicurarsi di poter fornire questi servizi ad un livello opportuno. Lo scopo di Service Portfolio Management \u00e8 garantire che le offerte di servizi siano definite e soddisfino i requisiti dei clienti. Il Service Portfolio Management contiene quindi tutti i servizi offerti disponibili dal provider. Il Service Portfolio Management comprende: la sezione pipeline, che contiene i servizi che devono ancora essere offerti; la sezione del catalogo dei servizi, che contiene i dettagli dei servizi operativi; e la sezione ritirata, che contiene i dettagli dei servizi che non sono pi\u00f9 offerti.\nDemand Management\nDemand Management \u00e8 una metodologia di pianificazione utilizzata per prevedere, pianificare e gestire la richiesta di prodotti e servizi. Questo pu\u00f2 essere a livello macroeconomico come in economia e a micro-livelli come all'interno delle singole organizzazioni. Ad esempio, a livello macro, un governo pu\u00f2 influenzare i tassi di interesse al fine di regolare la domanda finanziaria. A livello micro, un fornitore di servizi cellulari pu\u00f2 fornire l'uso gratuito di notte e durante il fine settimana per ridurre la domanda durante le ore di punta.\nBusiness Relationship Management\nBusiness Relationship Management \u00e8 un approccio formale alla comprensione, alla definizione e al supporto delle attivit\u00e0 aziendali relative al business networking. Comprende conoscenze, abilit\u00e0 e comportamenti (o competenze) che favoriscono una relazione produttiva tra un'organizzazione di servizi (ad es. Risorse umane, Tecnologia dell'informazione, un dipartimento finanziario o un fornitore esterno) e i loro partner commerciali.\nService Design.\nIl volume Service Design fornisce indicazioni sulla progettazione di servizi IT, processi e altri aspetti della gestione del servizio. Significativamente, la progettazione all'interno di ITIL comprende tutti gli elementi relativi alla fornitura di servizi tecnologici, piuttosto che concentrarsi esclusivamente sul design della tecnologia stessa. Pertanto, la progettazione del servizio riguarda il modo in cui una soluzione di servizio pianificata interagisce con gli ambienti aziendali e tecnici pi\u00f9 grandi, i sistemi di gestione dei servizi necessari per supportare il servizio, i processi che interagiscono con il servizio, la tecnologia e l'architettura necessari per supportare il servizio e la catena di approvvigionamento. Lista dei processi coperti: \nDesign Coordination\nDesign Coordination mira a coordinare tutte le attivit\u00e0, i processi e le risorse di progettazione dei servizi. Questo processo ITIL garantisce la progettazione coerente ed efficace di servizi IT nuovi o modificati, sistemi informatici di gestione dei servizi, architetture, tecnologie, processi, informazioni e metriche.\nService Catalog Management\nService Catalogue Management mantiene e produce il catalogo dei servizi e garantisce che contenga dettagli accurati, dipendenze e interfacce di tutti i servizi resi disponibili ai clienti. Le informazioni del catalogo dei servizi includono:\nService Level Management\nService Level Management prevede l'identificazione, il monitoraggio e la revisione continua dei livelli dei servizi IT specificati negli SLA (Service-Level Agreement). Obiettivo di Service Level Management \u00e8 quello di mantenere e migliorare la qualit\u00e0 dei servizi IT, attraverso un ciclo costante di accordi, monitoraggio e revisione degli obiettivi dei servizi IT e attraverso l'implementazione di azioni per eliminare livelli di servizio inaccettabili. Il Service Level Management svolge un ruolo fondamentale e non a caso \u00e8 uno dei processi fondamentali dell'Itil, infatti ha effetto sui tre principali obbiettivi dell'It Service Management :\nCapacity Management\nCapacity Management supporta la fornitura ottimale ed economica dei servizi IT, aiutando le organizzazioni ad abbinare le proprie risorse IT alle esigenze aziendali. Le attivit\u00e0 di alto livello includono:\nIl Capacity Management si divide a sua volta in tre categorie:\nAvailability Management\nAvailability Management consente alle organizzazioni di sostenere la disponibilit\u00e0 del servizio IT al fine di supportare il business a costi giustificabili. Le attivit\u00e0 di alto livello stanno realizzando i requisiti di disponibilit\u00e0, compilando piani di disponibilit\u00e0, monitorando la disponibilit\u00e0 e monitorando gli obblighi di manutenzione. Availability Management affronta la capacit\u00e0 di un componente IT di raggiungere un livello concordato in un determinato periodo di tempo.\nIT Service Continuity Management\nIt Service Continuity Management copre i processi mediante i quali i piani vengono implementati e gestiti per garantire che i servizi IT possano riprendersi e continuare anche dopo che si \u00e8 verificato un incidente grave.\nITSCM prevede i seguenti passaggi di base:\nInformation Security Management\nInformation Security Management descrive l'adattamento strutturato della sicurezza delle informazioni nell'organizzazione di gestione. Si basa sul codice di pratica per il sistema di gestione della sicurezza delle informazioni (ISMS) ora noto come ISO / IEC 27002.\nUn obiettivo fondamentale della Security Management \u00e8 garantire un'adeguata sicurezza delle informazioni. L'obiettivo principale della Security Management, a sua volta, \u00e8 proteggere le risorse informative contro i rischi e, quindi, mantenere il loro valore per l'organizzazione. Questo \u00e8 comunemente espresso in termini di garanzia della loro riservatezza, integrit\u00e0 e disponibilit\u00e0, insieme a propriet\u00e0 o obiettivi correlati come autenticit\u00e0, responsabilit\u00e0, non ripudio e affidabilit\u00e0.\nSupplier Management\nL'obiettivo fondamentale del Supplier Management \u00e8 quello di gestire i servizi forniti dai fornitori cercando di ottenere un'elevata qualit\u00e0 dei servizi in base al loro valore monetario.\nService Transition.\nService Transition (ST) si riferisce alla fornitura di servizi richiesti da un'azienda all'uso vivo / operativo e spesso include il lato \"progetto\" dell'IT piuttosto che il business come di consueto. I processi presenti in questo volume sono:\nTransition Planning and Support\nTransition Planning and Support si occupa di tutti gli aspetti del progetto di un servizio pianificando la transizione di un servizio in un ambiente e coordina le risorse richieste.\nChange Management\nChange Management mira a garantire che vengano utilizzati metodi e procedure standardizzati per gestire in modo efficiente tutte le modifiche. Una modifica \u00e8 un evento che si traduce in un nuovo stato di uno o pi\u00f9 elementi di configurazione(approvato dai dirigenti) effettuando delle correzioni al processo aziendale il tutto con un rischio minimo per l'infrastruttura IT.\nGli obiettivi principali del Change Management includono:\nService Asset and Configuration Management\nService Asset and Configuration Management \u00e8 principalmente incentrata sulla gestione delle informazioni (ad esempio configurazioni) relative agli elementi di configurazione (ad esempio, le risorse) necessari per fornire un servizio IT, incluse le loro relazioni. La gestione della configurazione \u00e8 la gestione e la tracciabilit\u00e0 di ogni aspetto di una configurazione dall'inizio alla fine e include le seguenti aree di processo:\nRelease and Deployment Management\nRelase and Deployment Management viene utilizzata dal team di migrazione del software per la distribuzione automatica e indipendente dalla piattaforma di software e hardware, inclusi i controlli delle licenze sull'intera infrastruttura IT. Un corretto controllo del software e dell'hardware garantisce la disponibilit\u00e0 di software e hardware certificati e testati, che funzionano come previsto quando sono stati introdotti nell'infrastruttura esistente. Il controllo della qualit\u00e0 durante lo sviluppo e l'implementazione di nuovi hardware e software \u00e8 anche responsabilit\u00e0 di Release Management. Ci\u00f2 garantisce che tutto il software soddisfi le esigenze dei processi aziendali. La gestione dei rilasci utilizza la libreria di supporti definitivi per l'archiviazione del software.\nGli obiettivi della gestione del rilascio includono:\nLa gestione dei rilasci si concentra sulla protezione dell'ambiente reale e dei suoi servizi attraverso l'uso di procedure e controlli formali.\nService Validation and Testing\nL'obiettivo di Service Validation and Testing \u00e8 garantire che le Release distribuite e i servizi che ne derivano soddisfino le aspettative dei clienti. Questo processo ITIL verifica che le operazioni IT siano in grado di supportare il nuovo servizio. Service Validation and Testing sono stati introdotti come un nuovo processo in ITIL V3. Le principali aggiunte sono i dettagli sulle varie fasi di collaudo durante la transizione del servizio e le descrizioni degli approcci di prova corrispondenti.\nChange Evaluation\nITIL Change Evaluation mira a valutare le principali modifiche, come l'introduzione di un nuovo servizio o una modifica sostanziale a un servizio esistente, prima che tali modifiche possano procedere alla fase successiva del loro ciclo di vita.\nKnowledge Management\nIl Knowledge Management \u00e8 stato introdotto in ITIL v3, e il suo scopo \u00e8 quello di controllare che le informazioni siano corrette e disponibili a chi deve prendere delle decisioni. Gli obiettivi di Knowledge Management sono:\nService Operation.\nService Operation (SO) mira a fornire le migliori pratiche per raggiungere l'erogazione di livelli di servizi concordati sia per gli utenti finali che per i clienti (dove i \"clienti\" si riferiscono a quegli individui che pagano per il servizio e negoziano gli SLA).Il funzionamento del servizio, come descritto nel volume del Service Operation \u00e8 la parte del ciclo di vita in cui i servizi e il valore vengono effettivamente consegnati direttamente. Vengono inoltre considerati il monitoraggio dei problemi e l'equilibrio tra affidabilit\u00e0 del servizio e costi. Le funzioni comprendono la gestione tecnica, la gestione delle applicazioni, la gestione delle operazioni e il service desk nonch\u00e9 le responsabilit\u00e0 per il personale impegnato nell'operazione di servizio.\nProcessi:\nFunzioni:\nEvent management\nEvent Management, come definito da ITIL, \u00e8 il processo che monitora tutti gli eventi che si verificano attraverso l'infrastruttura IT. Permette il normale funzionamento e inoltre rileva e intensifica le condizioni di eccezione.\nSi basa sui sistemi di monitoraggio, ma al contrario dei vari sistemi di monitoraggio che controllano i componenti di una infrastruttura anche in mancanza di eventi, l'Event Management genera ed identifica eventi. Un evento pu\u00f2 essere definito come qualsiasi evento rilevabile o distinguibile che ha significato per la gestione dell'infrastruttura IT o la fornitura di servizi IT e la valutazione dell'impatto che una deviazione potrebbe causare ai servizi. Gli eventi sono in genere notifiche create da un servizio IT, da un elemento di configurazione (CI) o da uno strumento di monitoraggio.\nIncident Management\n\"Scopo dell'Incident Management \u00e8 di ristabilire il normale servizio il pi\u00f9 rapidamente possibile e minimizzare gli effetti sfavorevoli sulle attivit\u00e0 dell'Organizzazione\"\nRequest Fulfillment Management\nQuesto processo \u00e8 parte del Service Operation nell'ambito del lifecycle. Gli obiettivi di questo processo sono i seguenti:\nAccess Management\nAccess Management mira a garantire agli utenti autorizzati il diritto di utilizzare un servizio, impedendo nel contempo l'accesso agli utenti non autorizzati. Questo processo ITIL esegue essenzialmente le politiche definite in Information Security Management. A volte, la gestione degli accessi viene indicata come \"gestione dei diritti\" o \"gestione dell'identit\u00e0\".\nProblem Management\nProblem Management mira a risolvere le cause profonde degli incidenti e quindi a minimizzare l'impatto negativo degli incidenti causati da errori all'interno dell'infrastruttura IT e a prevenire il ripetersi di incidenti correlati a tali errori. Un \"problema\" in questo contesto \u00e8 la causa sottostante sconosciuta di uno o pi\u00f9 incidenti e un \"errore noto\" \u00e8 un problema diagnosticato con esito positivo e per il quale \u00e8 stata identificata una soluzione o una risoluzione permanente. Il Problem Management riduce il numero e la gravit\u00e0 degli incidenti e dei problemi aziendali e documenta i dettagli del problema e la risoluzione da rendere disponibili per la prima linea e la seconda riga dell'help desk. Il processo proattivo identifica e risolve i problemi prima che si verifichino incidenti. Tali processi includono:\nIl Problem Management mira a gestire i problemi in modo efficiente. Il controllo del problema identifica la causa principale degli incidenti e lo segnala al service desk. Altre attivit\u00e0 sono:\nContinual Service Improvement.\nContinuous Service Improvement (CSI) si concentra sul miglioramento del servizio che supporta i processi di business. CSI utilizza un piano di processo di miglioramento in sette fasi che \u00e8 fondamentale per se stesso e per altre fasi del ciclo di vita ITIL. Le 7 fasi di miglioramento del processo sono:\nCertificazione.\nLe certificazioni ITIL sono gestite dall'ITIL Certification Management Board (ICMB) il quale \u00e8 composto da OGC, IT Service Management Forum (itSMF) International e da due istituti per le certificazioni d'esame: EXIN (sede in Olanda) e BCS-ISEB (sede in UK).\nPeoplecert gestisce gli esami e rilascia le certificazioni sui livelli Foundation, Practitioner, Intermediate, Expert e Master relativi alla conoscenza dell'IT Service Management basato su ITIL.\nI candidati che hanno superato il relativo esame e quindi sono \"certificati\" possono consultare il Registro Ufficiale attraverso il sito ufficiale ITIL.\nUna organizzazione o un sistema di gestione non pu\u00f2 essere certificato come \"ITIL-compliant\", comunque una organizzazione che ha implementato le linee guida ITIL nella propria gestione dei servizi IT potrebbe arrivare a dimostrare la propria aderenza attraverso la certificazione ISO/IEC 20000.\nIl 20 luglio 2006, OGC ha siglato un contratto con APM Group quale partner commerciale per lo schema di accreditamento ITIL.\nIl 29 gennaio 2007, APM Group , organizzazione che ha recentemente assunto il ruolo di ente accreditatore ufficiale delle certificazioni ITIL per conto dell'OGC, ha siglato un accordo con APMG International, EXIN e BCS-ISEB e attuali istituti di esaminazione ITIL. L'accordo comporta che ai candidati agli esami verr\u00e0 garantita continuit\u00e0 ed assicurata la massima qualit\u00e0 in termini di formazione e valutazione per conseguire le certificazioni ITIL.\nIl 27 giugno 2007, APM Group , ha annunciato il nuovo schema di certificazione per ITIL v3. Il nuovo schema riconosce il valore delle certificazioni ITIL v2, ed introduce un sistema che permette ai professionisti certificati di poter vantare crediti al fine di ottenere le certificazioni ITIL v3.\nSono previsti quattro livelli con le nuove logiche: Foundations, due livelli intermedi ed un livello avanzato (ancora in sviluppo). Il livello Foundations \u00e8 orientato ai concetti chiave ed alla terminologia ITIL v3. I livelli intermedi sono divisi in due orientamenti: orientamento lifecycle ed orientamento capability.\nEsame ITIL.\nIn 2021, l'esame ITIL 4 Foundation consiste in 40 domande a scelta multipla. Solo una risposta (cio\u00e8 un insieme di scelte) \u00e8 corretta. Per superare l'esame \u00e8 necessario raggiungere l'obiettivo del 65%, ovvero fornire 26 risposte corrette.\nL'intervallo di tempo \u00e8 di 60 minuti (per madrelingua inglese) o 75 minuti (per non madrelingua inglese).\nAlternative.\nOltre ITIL, esistono altri approcci all'IT Service Management, quali VeriSM | Service Management for the Digital Age pi\u00f9 snello per essere adottato nelle organizzazioni che hanno dipartimenti IT di dimensioni ridotte). Similmente, The Visible OPS Handbook: Implementing ITIL in 4 Practical and Auditable Steps dichiara di essere basato su ITIL ma di essere specificatamente focalizzato sul pi\u00f9 grande degli elementi di ITIL quello di \"dare valore ai soldi\"."}
{"id": "752256", "revid": "1573940", "url": "https://it.wikipedia.org/wiki?curid=752256", "title": "Muntiacus atherodes", "text": "Il muntjak del Borneo (Muntiacus atherodes ), noto anche come muntjak giallo del Borneo, \u00e8 una specie di muntjak originaria delle foreste umide del Borneo, dove coabita con un suo stretto parente, il muntjak della Sonda. Molto simile a quest'ultimo, ben pi\u00f9 comune, \u00e8 stato riconosciuto come specie a parte piuttosto recentemente e non \u00e8 mai stato studiato a fondo. Viene considerato una specie relitta.\nDescrizione.\nOltre che per la colorazione gialla del mantello, si differenzia dal pi\u00f9 comune cugino \"M. muntjak\" anche per i palchi, che misurano soltanto 7 cm di lunghezza.\nDistribuzione e habitat.\nQuesta specie \u00e8 endemica del Borneo ed \u00e8 molto diffusa su tutta l'isola, sia sul territorio indonesiano (Kalimantan) che su quello malese (Sabah e Sarawak) e, seppure non sia mai stato avvistato nel Brunei, \u00e8 probabile che viva anche l\u00e0. Il muntjak del Borneo \u00e8 presente in quasi tutte le riserve forestali del Sarawak, comprese le aree protette di Bako, Lanjak-Entimau, Similajau, Lambir Hills, Samunsam, Gunung Gading, Mulu e Niah, nonch\u00e9 nelle foreste secondarie attorno alla zona di Bintulu e nelle piantagioni di palma da olio a nord-est della stessa citt\u00e0.\nBiologia.\nSi nutre di erba, semi e frutti ed \u00e8 maggiormente attivo nelle ore diurne, sebbene talvolta lo sia anche di notte. Vive in piccoli territori personali e si sposta da solo o in coppia. Il comportamento riproduttivo \u00e8 sconosciuto."}
{"id": "752259", "revid": "115047226", "url": "https://it.wikipedia.org/wiki?curid=752259", "title": "Lycoperdon", "text": "Lycoperdon (in italiano \"vescia\") \u00e8 un genere di funghi basidiomiceti appartenente alla famiglia Agaricaceae.\nEtimologia.\nIl nome scientifico \u00e8 stato creato con materiale lessicale greco (\"l\u00fakos\" (\"\u03bb\u03cd\u03ba\u03bf\u03c2\") = lupo e \"p\u00e9rdomai\" (\"\u03c0\u03ad\u03c1\u03b4\u03bf\u03bc\u03b1\u03b9\") = petare) come calco su nomi tradizionali di diverse lingue europee in cui il nome del fungo \u00e8 motivato come \"peto di lupo\", probabilmente per il modo in cui vengono disperse le spore.\nTassonomia.\nSpecie di Lycoperdon.\nLa specie tipo \u00e8 \"Lycoperdon perlatum\" Pers., 1796, altre specie incluse sono:\nSvariate convergenze evolutive del genere \"Lycoperdon\" sono riscontrabili anche fra le specie del genere \"Scleroderma\"."}
{"id": "752261", "revid": "819238", "url": "https://it.wikipedia.org/wiki?curid=752261", "title": "Cristoforo Colombo (disambigua)", "text": ""}
{"id": "752262", "revid": "486946", "url": "https://it.wikipedia.org/wiki?curid=752262", "title": "Leif Ericson", "text": ""}
{"id": "752263", "revid": "1573940", "url": "https://it.wikipedia.org/wiki?curid=752263", "title": "Andreas Dittmer", "text": "Oltre alle 3 medaglie d'oro, una d'argento e una di bronzo ai Giochi olimpici, Andreas Dittmer ha vinto anche 4 titoli europei e altrettanti mondiali."}
{"id": "752264", "revid": "767487", "url": "https://it.wikipedia.org/wiki?curid=752264", "title": "James LoMenzo", "text": "James si dedica anche nella promozione di strumenti musicali, essendo \"endorser\" di bassi Warwick (di cui ha un modello firmato), amplificatori Ashdown, pedaliere Dunlop e corde per basso RotoSound.\nBiografia.\nDopo aver militato in varie band, LoMenzo si un\u00ec per un breve periodo di tempo ai Terrified (gruppo di Bobby Rondinelli, ex batterista dei Rainbow) con cui suon\u00f2 nell'album \"Wardance\", registrato nel 1985 ma pubblicato solo nel 1996. Successivamente entr\u00f2 nei White Lion, con cui raggiunse il successo tra il 1985 e il 1991.\nDopo lo scioglimento dei White Lion, LoMenzo e il suo ex compagno di band Greg D'Angelo si unirono alla band di Zakk Wylde, il chitarrista di Ozzy Osbourne. LoMenzo rimarr\u00e0 con Wylde anche nella sua band successiva, i Pride &amp; Glory. Il bassista successivamente si riunir\u00e0 con il batterista Brian Tichy dei Pride &amp; Glory per entrare nella band Slash's Snakepit, il progetto solista di Slash. Nel 1996 suon\u00f2 nel primo album solista di Zakk Wylde intitolato \"Book of Shadows\".\nLoMenzo milit\u00f2 per breve tempo anche nella band di Ozzy Osbourne verso la fine del 1994, registrando alcune parti di basso per \"Ozzmosis\" che tuttavia non verranno mai utilizzate nella versione finale del disco.\nSuccessivamente si un\u00ec alla band di David Lee Roth, prima di reicontrare Zakk Wylde nei Black Label Society, band in cui militer\u00e0 tra il 2004 e il 2005.\nDal 2006 al 2010 suon\u00f2 invece nei Megadeth, suonando negli album \"United Abominations\" (2007) e \"Endgame\" (2009). Nel febbraio 2010 lasci\u00f2 il posto al bassista originario Dave Ellefson. Nel luglio 2010 LoMenzo prese temporaneamente il posto di Marco Mendoza nei Lynch Mob, dove ritrova il batterista Brian Tichy con cui aveva gi\u00e0 suonato nei Pride &amp; Glory e negli Slash's Snakepit.\nL'11 agosto 2021 LoMenzo \u00e8 rientrato nei Megadeth come turnista per una serie di concerti nel nord America al posto di Ellefson, allontanato dal gruppo a seguito della comparsa in rete di alcuni video di carattere sessuale."}
{"id": "752270", "revid": "228587", "url": "https://it.wikipedia.org/wiki?curid=752270", "title": "Aereo a fusoliera larga", "text": "Un aereo a fusoliera larga (in inglese \"wide-body aircraft\"), conosciuto anche come \"aereo a doppio corridoio\" (in inglese \"twin-aisle aircraft\"), \u00e8 un aereo di linea con diametro della fusoliera che va dai 5 ai 6 metri, una larghezza che consente l'allestimento di 7-10 posti adiacenti per ogni fila su doppio corridoio.\nDescrizione.\nIl termine ha fatto la sua comparsa alla fine degli anni sessanta per distinguere i primi aerei di linea con doppio corridoio dai velivoli che mantenevano la configurazione tradizionale a corridoio singolo, tipicamente con 4 o al pi\u00f9 6 posti per fila, che vengono detti a fusoliera stretta (\"narrow-body\").\nGli aerei \"wide-body\" vengono utilizzati per tratte medio-lunghe ed hanno una capienza che varia tra i 200 e gli 853 passeggeri, mentre il \"narrow-body\" pi\u00f9 grande pu\u00f2 trasportare al massimo 280 passeggeri.\nL'Air France definisce i suoi velivoli a fusoliera stretta come Moyen-courrier (\"Un moyen-courrier est une liaison de distance moyenne, soit moins de cinq heures de vol\") e quelli a fusoliera larga come Long-courrier (\"Un long-courrier est une liaison longue distance, soit plus de cinq heures de vol\").\nAereo a doppio ponte.\nUn \"aereo a doppio ponte\" ha due piani per imbarcare passeggeri; il secondo ponte pu\u00f2 essere anche solo \"parziale\" e pu\u00f2 essere sopra o sotto il ponte principale. Quasi tutti gli aerei commerciali hanno un ponte per i passeggeri e un ponte di carico per i bagagli e i container ULD, ma solo pochi aerei hanno due ponti per i passeggeri, in genere sopra il terzo ponte di carico dei bagagli.\nInizialmente, molti idrovolanti, come il Boeing 314 e Short Sandringham, avevano due ponti passeggeri. A seguito della seconda guerra mondiale il Boeing 377 Stratocruiser, un aereo a doppio ponte \"parziale\" derivato dal Boeing B-29 Superfortress, divenne popolare con le compagnie aeree di tutto il mondo.\nIl primo aereo di linea a doppio ponte \"parziale\" \u00e8 stato il \"widebody\" Boeing 747, con il ponte superiore pi\u00f9 piccolo e posto sopra il ponte principale.\nIl nuovo \"widebody\" Airbus A380 \u00e8 dotato di due ponti passeggeri che si estendono per tutta la lunghezza della fusoliera, cos\u00ec come un terzo piano inferiore per il carico bagagli e i container."}
{"id": "752271", "revid": "1573940", "url": "https://it.wikipedia.org/wiki?curid=752271", "title": "Muntiacus crinifrons", "text": "Il muntjak nero (Muntiacus crinifrons ), noto anche come muntjak dalla fronte pelosa, \u00e8 una specie di muntjak endemica della Cina orientale. Sebbene sia estremamente difficile da studiare, data la sua elusivit\u00e0, \u00e8 considerato a rischio di estinzione, poich\u00e9 si ritiene che in tutto il suo seppur esteso areale ne rimangano meno di 5-10.000 esemplari.\nDescrizione.\nIl muntjak nero ricorda moltissimo nell'aspetto un'altra specie di cervide presente in Estremo Oriente, il cervo dal ciuffo (\"Elaphodus cephalophus\"). Come quest'ultimo, presenta ramificazioni molto corte, mentre i pedicelli, pi\u00f9 fragili, non convergono. Solitamente le ramificazioni sono cos\u00ec corte che non vanno oltre il lungo ciuffo di peli rossastri della fronte. Il suo mantello varia dal grigio al marrone; presenta all'incirca le stesse dimensioni del muntjak indiano.\nDistribuzione e habitat.\nIl muntjak nero vive attualmente solo nella Cina orientale (Anhui sud-orientale, Fujian settentrionale, Jiangxi nord-orientale, Zhejiang occidentale e, spororadicamente, orientale). In passato il suo areale era molto pi\u00f9 vasto, e si estendeva dalla regione costiera di Ningbo, presso la foce dello Yangtze, fino al Guangdong. Avvistamenti avvenuti in Yunnan e Myanmar, attribuiti erroneamente a questa specie, si riferiscono a un suo stretto parente, il muntjak dei Gongshan (\"M. gongshanensis\"). Vive nelle foreste di montagna ad altitudini comprese tra i 200 e i 1000 m.\nBiologia.\nIl muntjak nero si nutre di una vasta gamma di foglie, felci, erbe e frutta. Predilige i boschi aperti a pi\u00f9 di 800 m di quota, ma effettua piccoli spostamenti altitudinali in base alle stagioni. Non ha una stagione degli amori ben definita e alcune femmine partoriscono nuovi piccoli quando stanno ancora allattando. La gestazione dura 210 giorni, dopo i quali viene partorito un unico piccolo, che raggiunge la maturit\u00e0 sessuale ad un anno di et\u00e0.\nConservazione.\nPer molto tempo questa specie \u00e8 stata considerata uno dei cervi meno conosciuti del mondo e inoltre era ritenuta estremamente rara. Fino al 1975, almeno per gli studiosi occidentali, era nota solo a partire da pochi esemplari museali. Per tutto il XX secolo \u00e8 stata pesantemente cacciata: solo nel 1978, ad esempio, ne vennero abbattuti almeno 2000 esemplari. Nei primi anni novanta la sua popolazione venne stimata a circa 10.000 capi, che da allora sono continuati a diminuire fino ai meno di 7000 attuali."}
{"id": "752273", "revid": "1573940", "url": "https://it.wikipedia.org/wiki?curid=752273", "title": "David Cal", "text": "Biografia.\nDavid Cal ottiene il suo primo importante risultato a livello internazionale nel 2003 vincendo l'argento iridato ai Mondiali di Gainesville nel C1-1000\u00a0m. L'anno seguente si laurea campione olimpico ai Giochi olimpici di nella stessa specialit\u00e0, oltre a vincere un argento nel C1-500\u00a0m.\nNel 2005 ai Campionati mondiali disputati a Zagabria conquista un argento sempre nel C1-1000\u00a0m, mentre nell'edizione successiva di Duisburg 2007 fa ancora meglio aggiudicandosi un oro, nel C1-500\u00a0m e un bronzo nel C1-1000\u00a0m. L'anno seguente partecipa alle Olimpiadi di che fruttano a Cal due argenti nelle sue discipline preferite.\nSale sul secondo gradino del podio anche ai Mondiali di Seghedino 2011, ancora una volta nel C1-1000\u00a0m. Convocato per i Giochi olimpici di riesce a rimpinguare il palmar\u00e8s con un ulteriore argento nel C-1\u00a01000\u00a0m."}
{"id": "752275", "revid": "12379", "url": "https://it.wikipedia.org/wiki?curid=752275", "title": "Omar El-Sherif", "text": ""}
{"id": "752280", "revid": "1543377", "url": "https://it.wikipedia.org/wiki?curid=752280", "title": "Epidi", "text": "Gli Epidi erano una trib\u00f9 celtica della Britannia che viveva nelle regioni di Argyll e Kintyre e nelle isole di Islay e Jura (Scozia). Gli Epidi (in greco \u0395\u03c0\u03af\u03b4\u03b9\u03bf\u03b9) sono menzionati nella \"Geografia\" di Claudio Tolomeo. Secondo recenti studi, avrebbero parlato una lingua goidelica e non una britannica. Il loro territorio avrebbe in seguito fatto parte del regno di D\u00e1l Riata. Tolomeo non menziona nessuna loro citt\u00e0, ma la \"Cosmografia ravennate\" menziona Rauatonium, ."}
