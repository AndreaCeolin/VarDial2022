{"id": "689386", "revid": "534988", "url": "https://it.wikipedia.org/wiki?curid=689386", "title": "Four Brothers - Quattro fratelli", "text": "Four Brothers - Quattro fratelli (\"Four Brothers\") \u00e8 un film del 2005 diretto da John Singleton.\n\u00c8 il remake di \"I 4 figli di Katie Elder\" del 1965. Fu presentato fuori concorso alla 62\u00aa Mostra internazionale d'arte cinematografica di Venezia.\nTrama.\nNella notte prima del giorno del Ringraziamento viene uccisa a fucilate durante una rapina in un negozio da parte di due uomini Evelyn Mercer, madre adottiva di quattro fratelli: Bobby, il maggiore, un malavitoso finito diverse volte in prigione per rapine furti e risse, Angel, arruolato nell'esercito, Jeremiah, il pi\u00f9 buono e ragionevole della famiglia, che si \u00e8 sempre occupato dei fratelli e della madre ed \u00e8 anche sposato, e infine Jack, il pi\u00f9 piccolo. Addolorati per la morte della loro madre ritornano a Detroit per il suo funerale. Un loro amico poliziotto, il tenente Green, li informa che un ragazzo che giocava a basket ha assistito alla rapina.\nI quattro decidono quindi di vendicarsi. Mentre sono in un bar il proprietario del locale rivela loro che potrebbe essersi trattata di una rapina effettuata da parte dalla mafia; un ragazzo rivela loro che durante la rapina nessuno stava giocando a basket, poich\u00e9 era avvenuta un'ora dopo che il campo era stato chiuso. Ci\u00f2 lascia dedurre a Bobby che potrebbero essere stati dei mafiosi che hanno coperto l'omicidio di Evelyn con la rapina e hanno pagato un falso testimone per mettere la polizia sulla pista sbagliata.\nIl proprietario del supermarket dove \u00e8 avvenuto l'omicidio dice loro che la polizia ha passato diverso tempo con un ragazzo, che i quattro interrogano e che li porter\u00e0 da suo fratello Damian (il falso testimone oculare), facendo loro scoprire i due sicari, che dopo un inseguimento stradale moriranno, uccisi da Bobby e Angel. Pi\u00f9 tardi Angel scoprir\u00e0 che Jeremiah \u00e8 fallito e che ha ereditato dopo la morte della madre 400.000 dollari, mentre Bobby e Jack scopriranno da un procuratore corrotto che dietro tutto questo c'\u00e8 sempre stato Victor Sweet, un potente mafioso che ha a libro paga molti poliziotti di Detroit e molti scagnozzi, venendo odiato persino da questi per la sua natura irriverente e spregevole.\nJeremiah aveva cercato di costruire degli appartamenti nella periferia di Detroit ma, non avendo i soldi per farlo, si era rivolto a una banca. Victor Sweet, saputo dell'affare, aveva cercato di partecipare con soldi e metodi illegali. Al rifiuto di Jeremiah, Victor aveva fatto pressioni sulla banca per bloccare il finanziamento. Evelyn aveva quindi tentato di sporgere denuncia alla polizia ma, nonostante un'intera ora passata a parlare con Fowler, l'assistente di Green, la denuncia non era stata inoltrata ai superiori e, anzi, era stata passata a Victor. \u00c8 quindi stato lui il mandante dell'omicidio. Sweet manda dei sicari ad attaccare i fratelli Mercer, che se la cavano, ma nello scontro perdono Jack.\nNel frattempo, grazie alle registrazioni delle telecamere interne del distretto di Polizia, Green scopre che Evelyn aveva effettivamente sporto denuncia, che per\u00f2 non era stata inoltrata, rivelando il fatto ai fratelli, reduci dalla sparatoria con i killer. Sia loro che Green deducono che Fowler \u00e8 corrotto ed \u00e8 ai servizi di Victor; Green si incarica quindi di smascherarlo. Quando lo affronta, Fowler uccide Green, facendo passare l'uccisione come un agguato di ignoti. I fratelli si sentono quindi in trappola, avendo perso anche il loro alleato nella Polizia. Elaborano perci\u00f2 un piano: i 400.000 dollari ereditati da Jeremiah verranno dati a Victor in cambio del suo perdono.\nIn realt\u00e0 il piano \u00e8 molto diverso. Mentre Jeremiah si reca sul lago per incontrare Victor, Angel fa uccidere Fowler dalla polizia stessa. Nel frattempo Jeremiah incontra Victor sul lago ghiacciato. Sapendo che questi avrebbe preso i soldi e ucciso comunque i Mercer, Jeremiah ha precedentemente offerto i soldi ereditati ai suoi scagnozzi e perci\u00f2 Victor si trova da solo contro tutti i suoi tirapiedi. Una volta accerchiato l'uomo, entra in scena Bobby, che lotta a mani nude contro Sweet, lo sconfigge e lo fa buttare in un buco nel ghiaccio del lago, originariamente fatto predisporre dall'uomo per Jeremiah. Alla fine i tre fratelli rimasti ricostruiscono la casa, dove vivranno insieme alle loro mogli e figli.\nPersonaggi.\nFamiglia Mercer.\nEvelyn Mercer: la madre dei quattro fratelli. Era una donna amata e ben voluta da tutti, famosa per aver portato tanti ragazzini da famiglie affidatarie a famiglie vere e proprie togliendoli dalle strade di Detroit. In 30 anni per\u00f2 gli capitarono quattro ragazzini cos\u00ec pericolosi e ingestibili che nessuno voleva, cos\u00ec decise di adottarli lei per dargli una vera famiglia. I quattro si affezionarono a lei, tanto da considerarla la loro vera madre. La sua morte sar\u00e0 il fattore scatenante degli eventi nel film. Interpretata da Fionnula Flanagan.\nBobby Mercer: il maggiore dei fratelli. Un ex galeotto e malvivente, nonch\u00e9 il pi\u00f9 forte dei quattro. Da giovane era un campione di hockey, ma a causa del suo carattere impulsivo e irascibile lo cacciarono dalla lega, e da l\u00ec fin\u00ec nei guai con la legge. Nonostante il suo temperamento \u00e8 astuto e sveglio e tiene molto ai suoi fratelli. Interpretato da Mark Wahlberg.\nJeremiah Mercer: il secondo. A differenza dei fratelli ha voltato completamente le spalle alla sua vecchia vita, facendosi una famiglia con moglie e figlie e lavorando come ingegnere edile. \u00c8 molto tranquillo ed \u00e8 il pi\u00f9 intelligente dei quattro, sempre preoccupato per la sua famiglia e per le faccende quotidiane. Nel corso del film sembra non essere cos\u00ec onesto come lo dipingono. Interpretato da Andr\u00e9 Benjamin.\nAngel Mercer: il terzo. Da giovane era un truffatore, ora \u00e8 un soldato della Marina militare. \u00c8 molto simile a Bobby caratterialmente, ma molto pi\u00f9 cauto e meno scavezzacollo. Ha una ragazza di origini ispaniche di nome Sophie, con cui fa il tira e molla da quando hanno 16 anni. Interpretato da Tyrese Gibson.\nJack Mercer: l'ultimo dei fratelli. \u00c8 un chitarrista rock di scarso successo e l'unico fumatore tra i quattro (lo si vede spesso con una sigaretta in bocca). A differenza degli altri \u00e8 l'unico di cui si sappia qualcosa sul suo passato prima di diventare un Mercer e con molta probabilit\u00e0 viveva in una famiglia dove subiva molti abusi. Di carattere sensibile e a volte ingenuo, cerca sempre di apparire duro davanti ai fratelli, sebbene rimanga scioccato da ci\u00f2 che vede. Da alcune battute di Bobby pare che sia gay, ma potrebbe essere un modo per prenderlo in giro. Interpretato da Garrett Hedlund.\nAltri personaggi.\nTen. Green: tenente della polizia di Detroit. \u00c8 un vecchio amico i Bobby e l'unico tra i poliziotti a stare dalla parte dei fratelli. Interpretato da Terrence Howard.\nDetective Fowler: detective della polizia di Detroit. \u00c8 l'assistente di Green e si rivela essere un agente venduto poich\u00e9 egli collabora con Sweet. Interpretato da Josh Charles.\nSophie: la ragazza di origini ispaniche di Angel. Si conoscono da quando avevano 16 anni. Non \u00e8 ben vista da Bobby, sebbene poi si stabilisca in casa loro a svolgere vari lavori domestici. Interpretata da Sofia Vergara.\nVictor Sweet: l'antagonista principale del film. Nipote di Malcom Sweet, il precedente boss del quartiere dei Mercer, faceva commissioni di vario genere per lui. Malcom si divertiva ad umiliarlo e Victor, stancatosi di ci\u00f2, lo affog\u00f2 nel fiume, prendendo il suo posto come capo della gang. \u00c8 molto potente, ha agganci sia nella politica che nella polizia ed \u00e8 temuto da tutti e odiato dai suoi sottoposti perch\u00e9 li tratta in maniera ignobile (come un tempo veniva trattato lui). Lui \u00e8 la causa principale delle sventure della famiglia Mercer. Interpretato da Chiwetel Ejiofor."}
{"id": "689407", "revid": "1745361", "url": "https://it.wikipedia.org/wiki?curid=689407", "title": "Fere", "text": "Fere era un'antica citt\u00e0 della Tessaglia (Grecia).\nMitologia.\nLa mitologia greca indica che re della citt\u00e0 fu Admeto, sposo di Alcesti. \nAdmeto \u00e8 ricordato per aver ospitato Apollo, quando Zeus, per punirlo, l'obblig\u00f2 a lavorare al servizio di un mortale."}
{"id": "689419", "revid": "819238", "url": "https://it.wikipedia.org/wiki?curid=689419", "title": "Locomotiva FS E.666", "text": "La locomotiva elettrica gruppo E.666 \u00e8 un progetto sviluppato dal Servizio Materiale e Trazione delle Ferrovie dello Stato intorno alla fine degli anni sessanta nell'ambito dei piani di rinnovamento e modernizzazione del tempo. Il progetto arriv\u00f2 solo allo stadio di realizzazione presso le OGR di Foligno del simulacro per le prove in linea, ma venne abbandonato dopo un certo tempo e non ebbe pi\u00f9 seguito, anche per i mutati orientamenti direzionali e successivamente a causa dello sviluppo di nuove tecnologie di trazione con le locomotive E.633&lt;ref name=\"FSQ3/43\"&gt;.&lt;/ref&gt;.\nCaratteristiche.\nLa locomotiva prevedeva un inedito, per le ferrovie italiane, rodiggio Co'Co', e una potenza assorbita di 6.000\u00a0kW, allo scopo di poter trainare, alla velocit\u00e0 di 200\u00a0km/h, convogli di composizione superiore a quella ammissibile per le locomotive E.444; avrebbe preso la denominazione di E.666: i suoi motori di trazione e l'apparecchiatura elettrica sarebbero stati unificati con quelli delle E.444.\nIl simulacro della locomotiva costruito non era completo di tutte le apparecchiature presenti di solito su una locomotiva elettrica ma era dotato dei serbatoi dell'aria compressa e delle altre apparecchiature indispensabili; venne provato in linea per studiare il comportamento dinamico dei carrelli sperimentali a tre assi, i cui motori venivano alimentati dall'equipaggiamento elettrico di una locomotiva E.444, inizialmente la E.444.016&lt;ref name=\"tT259/52\"&gt;&lt;/ref&gt;, a cui era agganciato. Venne accantonato agli inizi del 1977: effettu\u00f2 il suo ultimo viaggio il 26 gennaio da Firenze a Foligno (come 289 bis da Firenze a Terontola e come 76526 da Terontola a Foligno); all'inizio dell'estate del 1981 si trovava ancora ricoverato in stazione a Foligno, venne poi trasferito all'interno delle vicine Officine Grandi Riparazioni e demolito nel corso del 1983 fornendo parti di ricambio alle E.444.\nLe caratteristiche tecniche della locomotiva:\nRiproduzioni fermodellistiche.\nIl simulacro dell'E.666 e la locomotiva E.444.016 a esso accoppiata sono stati oggetto di riproduzione fermodellistica in scala H0 da parte della ditta ACME nel 2011, in occasione dei suoi primi dieci anni di attivit\u00e0."}
{"id": "689421", "revid": "1873017", "url": "https://it.wikipedia.org/wiki?curid=689421", "title": "Rudiae", "text": "Rudiae (in salentino \"Rusce\" , in greco antico \u03a1\u03bf\u03b4\u03af\u03b1\u03b9) \u00e8 un'antica citt\u00e0 messapica, nell'area di influenza della colonia dorica di Taranto. La citt\u00e0 \u00e8 nota soprattutto per aver dato i natali allo scrittore latino Quinto Ennio. Viene oggi identificata con i resti archeologici situati nel comune di Lecce, lungo la strada per San Pietro in Lama.\nResti archeologici.\n\"Rudiae\" \u00e8 identificata con i resti archeologici rinvenuti nella prima periferia di Lecce, a circa 3 chilometri dal centro abitato, in direzione sud-ovest. Una menzione di \"Rudiae\" come collocata presso \"Lupiae\", l'antica Lecce si ha in un resoconto di epoca normanna. Successivamente, nel XVI secolo, l'umanista Antonio De Ferrariis detto il Galateo avanz\u00f2 per primo l'ipotesi di identificare la patria di Ennio con la localit\u00e0 di \"Rusce\", ipotesi poi accettata e convalidata dallo storico ed epigrafista Theodor Mommsen.\nSecondo un'ipotesi oggi superata dall'evoluzione degli studi archeologici e storiografici, il sito di \"Rusce\" era stato primariamente considerato un sobborgo dell'antica \"Lupiae\", a sua volta caratterizzata da insediamenti umani sparsi \"a macchia di leopardo\" sul territorio.\nNel sito sono visibili le tracce di un anfiteatro, una necropoli e due cinte murarie in blocchi di pietra calcarenitica (\"tufo\"). A giudicare dall'estensione della cinta muraria si conta che l'intera area vanti un'estensione di circa 100 ettari, il doppio delle dimensioni che raggiunse la vicina Lupiae nel periodo romano. I materiali rinvenuti ne attestano la frequentazione gi\u00e0 a partire dal IX-VIII secolo a.C. e la nascita di un insediamento di una certa importanza tra la fine del VI e il III secolo a.C. Successivamente la citt\u00e0 perse di importanza e gi\u00e0 nel I secolo d.C. - secondo la testimonianza di Silio Italico - era ridotta a un modesto villaggio, in coincidenza del progressivo affermarsi di Lupiae, che proprio in quel periodo (tra I e II secolo) si dotava di un anfiteatro e di un teatro.\nAltre ipotesi di collocazione geografica.\nNonostante oggi sia quasi unanimemente accettata l'identificazione della patria di Ennio con i resti della citt\u00e0 sita vicino a Lecce, sono state proposte anche altre ipotesi.\nSecondo alcune fonti antiche \"Rudiae\" era collocata sui \"monti calabri\" (Ovidio), ossia sulle Murge, e a sud di Brindisi (Pomponio Mela e Plinio il Vecchio). A ci\u00f2 si aggiungeva la testimonianza di Aulo Gellio, secondo cui Ennio si definiva di cultura latina, greca e osca (non citando quindi la cultura messapica).\nEnnio stesso tuttavia in un passo citato dal grammatico Servio, si vanta di discendere dal re \"Messapus\" (Messapo), eponimo della Messapia e dei Messapi.\nSi riportano di seguito le ipotesi di collocazione della citt\u00e0 alternative a quella oggi accertata:"}
{"id": "689422", "revid": "486946", "url": "https://it.wikipedia.org/wiki?curid=689422", "title": "Guerra d'Abissinia", "text": ""}
{"id": "689423", "revid": "1745361", "url": "https://it.wikipedia.org/wiki?curid=689423", "title": "Bellerofonte", "text": "Bellerofonte (in greco antico o ; Bellerofonte, letteralmente \"uccisore di Bellero\", era il soprannome che gli fu dato dopo che uccise Bellero, re di Corinto), o Ipponoo, \u00e8 un personaggio della mitologia greca, un eroe la cui impresa pi\u00f9 grande fu quella di uccidere la Chimera, un mostro che Omero descrisse con la testa di un leone, il corpo di una capra e la coda di serpente.\nEsiodo ed altri autori tragici hanno immaginato che l'eroe fosse seduto a cavallo di Pegaso, ma nell'Iliade di Omero (libro VI) viene raffigurato senza il celebre cavallo alato. Pindaro, nelle \"Olimpiche\" (la versione pi\u00f9 nota), lo affianca nuovamente a Pegaso, assegnando a taluni personaggi nome diverso rispetto alle versioni dei suoi contemporanei.\nGenealogia.\nFiglio di Glauco o di Poseidone e di Eurimede, spos\u00f2 Filonoe (figlia di Iobate) e fu padre di Laodamia, Ippoloco e Isandro.\nMitologia.\nOrigini.\nA seconda delle versioni, Bellerofonte era uno dei discendenti della famiglia reale che a quell'epoca dominava Efira, l'odierna citt\u00e0 di Corinto.\nIn realt\u00e0 il nome con cui fu chiamato alla nascita era \"Ipponoo\", ma egli non pot\u00e9 conservarlo a lungo a causa del crimine che avrebbe commesso di l\u00ec a pochi anni.\nIl nome di suo padre, secondo la versione pi\u00f9 comune ed accettata, e anche quella riferita da Omero, \u00e8 Glauco, il figlio di Sisifo, il quale aveva ricevuto alla morte dal padre il potere sulla citt\u00e0. Infatti Sisifo, il quale fu non solo il primo re di Corinto ma anche il suo fondatore, era stato punito dalle divinit\u00e0 a causa del suo comportamento di sfida e privo di timore degli dei.\nSua madre si chiamava invece Eurimede (o Eurinome, a seconda delle leggende), e passava per essere la figlia del re di Megara, Niso, il re al quale Atena aveva conferito tutta la sua arte, lo spirito e la saggezza.\nDiversa \u00e8 l'ipotesi che d\u00e0 invece Igino nelle sue Fabulae; egli infatti aggiunge nell'elenco dei figli di Poseidone anche il nome dell'eroe Bellerofonte, che il dio avrebbe avuto dalla stessa Eurinome, moglie di Glauco e figlia di Niso.\nLa stessa genealogia \u00e8 riportata da Esiodo in suo frammento sui Cataloghi delle Donne: secondo il poeta greco il dio del mare giacque con la fanciulla nella casa del figlio di Sisifo, e qui la rese incinta dell'eroe.\nL'esilio.\nBellerofonte di Corinto, resosi colpevole dell'involontario omicidio del re di Corinto Bellero (ma secondo Apollodoro crf. Biblioteca II, 2-3) egli invece aveva ucciso per sbaglio il proprio fratello Deliade (o secondo alcuni Pirene) o Alcimene), giunse ospite presso Preto, re di Tirinto, in grado di purificare le anime. Stenebea, moglie di Preto, si invagh\u00ec di lui, venendo per\u00f2 rifiutata.\nAssetata di vendetta, la donna istig\u00f2 il marito ad uccidere Bellerofonte, raccontandogli di essere stata sedotta da costui. Le leggi greche dell'ospitalit\u00e0 (la \"Xenia\") impedivano per\u00f2 l'uccisione di un commensale; pertanto Preto invi\u00f2 Bellerofonte da Iobate, re di Licia (e padre di Stenebea), con la scusa di consegnargli una lettera (che ne richiedeva, in realt\u00e0, l'uccisione). Anche Iobate per\u00f2 ospit\u00f2 Bellerofonte, e per le solite leggi, non se la sent\u00ec di assassinarlo direttamente richiedendo, invece, al giovane di uccidere la Chimera, un mostro che sputava fiamme, con la testa di leone, il corpo di caprone e la coda di serpente.\nLa cattura di Pegaso.\nPolido disse a Bellerofonte che avrebbe avuto bisogno di Pegaso. Per ottenere i servizi del cavallo alato selvatico, Polido sugger\u00ec a Bellerofonte di dormire presso il tempio di Atena. Mentre Bellerofonte dormiva, sogn\u00f2 che Atena metteva una briglia d'oro accanto a lui, dicendo: \"Dormi, principe della casa di Aiolo? Vieni, prendi questo incantesimo per il destriero e mostralo al Domatore tuo padre e come sacrificio ponigli un toro bianco.\" Quando si svegli\u00f2 trov\u00f2 effettivamente la briglia d'oro. Per catturarlo Bellerofonte avrebbe dovuto avvicinarsi a Pegaso mentre beveva da una fonte; Polido gli disse quale fonte, ossia quella di Pirene nella cittadella di Corinto, la citt\u00e0 di nascita di Bellerofonte.\nAltri racconti dicono che Atena port\u00f2 Pegaso gi\u00e0 domato e imbrigliato, o che fu Poseidone come domatore di cavalli, segretamente il padre di Bellerofonte che gli port\u00f2 Pegaso, come affermava Pausania.\nL'uccisione della Chimera.\nGrazie a Pegaso, riusc\u00ec a gettare del piombo nella gola della Chimera, che, fondendosi, soffoc\u00f2 il mostro. Iobate tent\u00f2 nuovamente di mantenere la richiesta della missiva e chiese a Bellerofonte di combattere contro i Solimi e le alleate Amazzoni. Per mezzo di Pegaso, mise in fuga i nemici lanciando loro sassi.\nBellerofonte torn\u00f2 da Iobate che, con ammirazione, gli mostr\u00f2 il messaggio di Preto. Bellerofonte raccont\u00f2 al re la verit\u00e0. Il licio gli diede in sposa l'altra figlia, Filinoe, e divenne erede al trono. L'orgoglio si impossess\u00f2 di Bellerofonte: il forte desiderio di raggiungere l'Olimpo port\u00f2 l'eroe ad essere disarcionato da Pegaso. Gli dei infatti, infastiditi dalla sua vanit\u00e0, mandarono un tafano a pungere Pegaso. Bellerofonte sopravvisse alla grave caduta, ma rimase solo e infermo fino alla morte.\nProgenie di Bellerofonte.\nDei suoi figli, Isandro mor\u00ec giovanissimo, Laodamia divenne madre di Sarpedonte e Ippoloco fu padre di Glauco."}
{"id": "689424", "revid": "41851", "url": "https://it.wikipedia.org/wiki?curid=689424", "title": "Rocca di Baltit", "text": "La Rocca di Baltit o di Balti (Inglese: Baltit Fort; Urdu: \u0642\u0644\u0639\u06c1 \u0628\u0644\u062a\u062a) \u00e8 un antico edificio fortificato di Karimabad (gi\u00e0 Baltit) che fino al 1945 ha ospitato il Mir dello stato di Hunza oggi fa parte della regione di Gilgit-Baltistan nel Pakistan settentrionale. \nCostruito nel XIII secolo, l'edificio domina un tratto della valle dello Hunza. Anche a seguito di terremoti ed altri eventi distruttivi, esso \u00e8 stato poi ricostruito o esteso pi\u00f9 volte nel corso dei secoli. In particolar modo nel XVII secolo a seguito del un matrimonio del Mir dell'epoca con una principessa del Baltistan, furono inviati artigiani di quelle terre a lavorare al rifacimento della rocca come parte della dote. Quanto \u00e8 rimasto fino a noi di quel tempo testimonia chiaramente le influenza tibetane sulla cultura baltisana.\nI Mir di Hunza abbandonarono l'edificio nel 1945, preferendo trasferirsi in un nuovo palazzo pi\u00f9 a valle. Inizi\u00f2 per il forte un periodo di decadenza che lo port\u00f2 quasi alla rovina per via del vasto utilizzo di legno e mattoni di fango nella sua costruzione. Per fortuna nel 1990, dopo una segnalazione della Royal Geographical Society di Londra furono avviati estesi lavori di recupero che terminarono dopo sei anni dopo con fondi di istituzioni britanniche e dell'Agha Khan attraverso l'Aga Khan Trust for Culture Projects.\nOggi la \"Rocca di Baltit\" \u00e8 un museo visitabile gestito dal \"Baltit Heritage Trust\"."}
{"id": "689425", "revid": "2008491", "url": "https://it.wikipedia.org/wiki?curid=689425", "title": "Unterwegs nach Morgen", "text": "Unterwegs nach Morgen, pubblicato nel 1988, \u00e8 un album della cantante italiana Milva.\nDisco pubblicato in Germania e cantato interamente in tedesco. Il disco \u00e8 stato registrato nei mesi di ottobre e novembre 1987 al \u201cRed Rooster Tonstudio\u201d di Tutzing (citt\u00e0 d'origine di Peter Maffay) e sincronizzato e mixato tra novembre e gennaio 1988 al \u201cBrunwey Studio\u201d di Amburgo. Il brano \u201cWenn der Wind sich dreht\u201d si trova, nella versione in italiano di Massimo Bubola, nell'album Milva con il titolo \u201cVento di mezzanotte\u201d. Sempre nello stesso disco italiano dell'88 si trova la versione in italiano di \u201cMenschen (Unterwegs nach Morgen)\u201d con il titolo \u201cGente\u201d. Tra gli arrangiatori, il collaboratore di lungo corso di Milva, Natale Massara."}
{"id": "689426", "revid": "5529935", "url": "https://it.wikipedia.org/wiki?curid=689426", "title": "Baltit", "text": ""}
{"id": "689427", "revid": "310967", "url": "https://it.wikipedia.org/wiki?curid=689427", "title": "Pro Grigioni Italiano", "text": "La Pro Grigioni Italiano (Pgi) \u00e8 un'associazione fondata nel 1918 a Coira, nel Canton Grigioni, con lo scopo di accrescere la solidariet\u00e0 tra le regioni grigioni di lingua italiana (Val Poschiavo, Bregaglia, Mesolcina, Calanca e il centro abitato di Bivio) e tra tutti gli italofoni del Cantone in difesa della propria lingua e dell'identit\u00e0 culturale ad essa legata. La sede principale dell'associazione si trova a Coira, mentre centri regionali sono presenti a Poschiavo, Castasegna, Roveredo e Coira stessa.\nLa Pro Grigioni Italiano promuove la lingua e la cultura italiana nel Grigioni italiano, nel Cantone dei Grigioni, nella Svizzera italiana e nell'intera Svizzera. Opera grazie al sostegno della Confederazione e del Cantone dei Grigioni.\nIl Grigioni italiano si estende per km\u00b2 su km\u00b2 e conta circa abitanti su circa , che corrispondono rispettivamente al 15% del territorio dei Grigioni e all'8% della popolazione cantonale. A questi si devono aggiungere circa 10 000 altri abitanti di lingua italiana in tutto il Cantone; nel complesso gli italofoni grigioni sono dunque circa 25 000, ovvero il 12,7% della popolazione.\nLa Pro Grigioni Italiano ha sei sezioni nei Grigioni:\ne cinque nel resto della Svizzera:"}
{"id": "689428", "revid": "729019", "url": "https://it.wikipedia.org/wiki?curid=689428", "title": "Faringe", "text": "La faringe (gr. \u03c6\u03ac\u03c1\u03c5\u03b3\u03be \"pharynx\") \u00e8 il canale muscolo-membranoso del cavo orale che si connette con la cavit\u00e0 nasale, l'esofago, la laringe e l'orecchio medio.\nLa faringe \u00e8 un organo presente sia nei vertebrati sia negli invertebrati, sebbene la struttura differisca a seconda della specie. Negli esseri umani la faringe \u00e8 parte dell'apparato digerente e di quello respiratorio ed \u00e8 importante per la fonazione. La faringe umana \u00e8 convenzionalmente divisa in tre sezioni: il rinofaringe (o nasofaringe), l'orofaringe e la laringofaringe.\nDisposizione e rapporti.\nLa faringe costituisce la parte della gola situata immediatamente dietro la cavit\u00e0 nasale e orale, sopra l'esofago e la laringe e davanti alle vertebre cervicali (al livello del collo).\nMuscoli della faringe.\nMuscoli intrinseci.\nLa componente muscolare della faringe \u00e8 costituita da un sistema complesso di muscoli. Di norma si descrive per sommi capi la faringe affermando che la sua tonaca muscolare \u00e8 paragonabile a quella di tre coni rovesciati inseriti l'uno nell'altro, dove i tre coni sono, dal pi\u00f9 superiore al pi\u00f9 inferiore, i muscoli costrittore superiore, costrittore medio e costrittore inferiore.\nEssi hanno la funzione di costringere (accorciare) la faringe.\nMuscoli estrinseci.\nI muscoli esterni della faringe la collegano ad altre strutture anatomiche, e facendo perno su di esse la muovono in diverse direzioni.\nStruttura.\nUn organo deve avere pareti proprie che determinano proprie cavit\u00e0 (es. vasi sanguiferi, muscoli, ossa, organi parenchimatosi). La faringe non \u00e8 un vero organo, inteso con questa accezione, in quanto non \u00e8 delimitata da pareti proprie. Ci sono altri organi che si affrontano e avvicinano alla faringe, che danno \u201cin prestito\u201d pareti alla faringe. Per osservare la faringe, non la possiamo isolare come organo a s\u00e9, ma dobbiamo necessariamente avere una sezione in cui si osservino tutti gli organi che nell'affrontarsi delimitano la cavit\u00e0 faringea, prestandosi a fare da parete alla faringe. Dovremmo parlare quindi non di un organo, ma di una cavit\u00e0 faringea o di uno spazio mucoso presente nello spazio viscerale impari mediano, che per altro comunica con altri spazi mucosi presenti nella parte facciale della testa.\nNell'uomo la faringe \u00e8 un canale muscolo-mucoso, impari e mediano del collo; ha la forma di un cono rovesciato, con l'apice rivolto inferiormente e la base superiormente. \u00c8 lunga mediamente dai 12 ai 14 cm con una larghezza variabile principalmente in base al tono muscolare. Origina alla base del cranio, all'altezza delle coane con l'apertura superiore faringea costituendo la rinofaringe; scende poi all'altezza dell'istmo delle fauci nell'orofaringe, termina infine con la laringofaringe all'altezza di C6 dove si continua a pieno canale nell'esofago. La faringe rappresenta un importante crocevia anatomico e funzionale tra gli apparati digerente e respiratorio, considerato il passaggio sia del bolo sia dell'aria all'interno del canale faringeo. Presenta nel suo epitelio organi linfoidi che garantiscono difesa aspecifica contro eventuali agenti patogeni. Essa prende rapporto, dall'alto in basso, con le coane, il palato molle, l'ugola, l'istmo delle fauci, l'epiglottide, l'adito laringeo, la faccia posteriore delle cartilagini aritenoidi, la faccia posteriore della cartilagine cricoide e con i muscoli associati a queste strutture. La faccia posteriore \u00e8 continua ed \u00e8 in rapporto con lo spazio retrofaringeo e con la fascia cervicale profonda. Le pareti laterali si pongono in relazione con lo spazio faringomandibolare, in cui si trovano i fasci vascolo-nervosi del collo. Pi\u00f9 inferiormente, le cartilagini cricoide e aritenoidi producono dei rilievi sulla superficie laterale della faringe, che producono due incavature, i recessi piriformi. Nel fondo di ciascun recesso \u00e8 apprezzabile la piega del nervo laringeo superiore, che decorre caudalmente e medialmente.\nLa faringe viene convenzionalmente divisa in tre porzioni tra loro comunicanti: la rinofaringe, l'orofaringe e la laringofaringe.\nRinofaringe.\nIl rinofaringe \u00e8 la parte superiore della faringe, il suo limite anteriore sono le coane, le due aperture posteriori della cavit\u00e0 nasale, separate dal setto nasale, mentre il suo limite postero-inferiore \u00e8 l'istmo faringeo, uno spazio situato tra il margine posteriore del palato molle e la parete posteriore della rinofaringe, che la mette in comunicazione con l'orofaringe e tramite questa con la cavit\u00e0 orale. La volta della rinofaringe \u00e8 concava e inclinata inferiormente, costituita dalla porzione posteriore del corpo dello sfenoide, \u00e8 ricoperta da mucosa ed \u00e8 occupata per buona parte dalla tonsilla faringea. La volta si continua inferiormente con la parete posteriore della rinofaringe, anch'essa leggermente concava e formata perlopi\u00f9 dal muscolo costrittore superiore della faringe. Il pavimento della rinofaringe \u00e8 costituito dalla superficie superiore del palato molle. Le pareti laterali della rinofaringe presentano su ciascun lato l'orifizio della tuba uditiva (o tromba di Eustachio), di forma triangolare, evidenziato superiormente e ai lati da una plica mucosa sporgente, il torus tubarius, che si origina a causa della presenza dell'estremit\u00e0 cartilagine formante la tuba uditiva che sporge all'interno della rinofaringe, ricoperta da mucosa. A partire dall'estremit\u00e0 posteriore del torus tubarius discende una plica mucosa, la piega salpingofaringea, che ricopre il muscolo salpingofaringeo; una seconda plica, la piega salpingopalatina, si estende dall'estremit\u00e0 antero-superiore del torus sino a livello dell'estremit\u00e0 posteriore del palato molle. Posteriormente all'orifizio della tuba uditiva giace la piccola tonsilla tubarica, superiormente si trova una depressione, la fossa sovratubarica, mentre posteriormente al torus tubarius si apre il piccolo recesso faringeo laterale (fossetta di Rosenmuller). La mucosa della rinofaringe \u00e8 irrorata dal ramo faringeo dell'arteria mascellare interna e innervata dal ramo faringeo proveniente dal ganglio pterigopalatino; arteria e nervo decorrono entrambi nel canale palatovaginale. La rinofaringe presenta una porzione anteriore dove la mucosa \u00e8 costituita da un epitelio ciliato pseudostratificato ricco di cellule caliciformi mucipare che sono intercalate tra una cellula e l'altra (epitelio respiratorio); tra le cellule si aprono anche gli orifizi dei canali delle minuscole ghiandole sierose, mucose o siero-mucose presenti nella mucosa e nella sottomucosa della rinofaringe. La porzione posteriore della rinofaringe \u00e8 costituita da epitelio pavimentoso stratificato non cheratinizzato. Tra le due porzioni si distingue una piccola porzione intermedia che presenta cellule cilindriche provviste di microvilli apicali.\nOrofaringe.\nL'orofaringe \u00e8 la porzione intermedia della faringe. Il suo limite superiore \u00e8 il palato molle e il suo limite inferiore \u00e8 il margine superiore dell'epiglottide. \u00c8 in comunicazione superiormente con la rinofaringe, inferiormente con la laringofaringe e anteriormente con la cavit\u00e0 orale attraverso l'istmo delle fauci delimitato lateralmente dagli archi palatoglossi. La volta dell'orofaringe non esiste nella porzione posteriore mentre anteriormente \u00e8 costituita dalla superficie inferiore del palato molle. Il palato molle \u00e8 una grossa piega mucosa collocata posteriormente al palato duro, diretta postero-inferiormente, di consistenza pi\u00f9 morbida e dal colorito rossastro, pi\u00f9 scuro rispetto al palato duro. La sua superficie superiore e quella inferiore sono ricoperte da mucosa, ma la superiore presenta un epitelio respiratorio, mentre l'inferiore un epitelio stratificato non cheratinizzato. Nella mucosa sono presenti numerose ghiandole che costituiscono buona parte dello spessore del palato molle, mentre pi\u00f9 profondamente \u00e8 collocata la componente muscolare; sono piuttosto frequenti aggregati linfoidi. Il terzo anteriore del palato molle \u00e8 il meno mobile perch\u00e9 costituito prevalentemente dall'aponeurosi palatina che lo unisce al palato duro e non da muscoli; l'aponeurosi palatina \u00e8 a sua volta costituita dal prolungamento dei tendini del muscolo tensore del velo palatino. L'estremit\u00e0 posteriore del palato molle discende inferiormente in un processo a forma di goccia chiamato ugola, anch'esso ricoperto da mucosa e costituito internamente dal piccolo muscolo dell'ugola. Le pareti laterali dell'orofaringe sono costituite dagli archi palatofaringei posteriormente e dagli archi palatoglossi anteriormente. Gli archi palatoglossi originano dal palato molle e scendono inferiormente e anteriormente sino alla radice della lingua, contengono il muscolo palatoglosso mentre gli archi palatofaringei decorrono dalla porzione posteriore del palato molle alla parete della faringe e contengono il muscolo palatofaringeo. Tra i due archi ipsilaterali si viene a formare una nicchia, la fossa tonsillare, in cui \u00e8 accolta la tonsilla palatina. La parete posteriore dell'orofaringe si continua superiormente con quella della rinofaringe ed \u00e8 a livello di C2-C3. Le arterie che irrorano il palato molle sono un ramo palatino dell'arteria faciale e un ramo dell'arteria faringea ascendente, le vene invece drenano nel plesso pterigoideo. Il palato molle \u00e8 innervato dal nervo palatino minore, mentre le pareti dell'orofaringe da rami del nervo glossofaringeo che trasportano informazioni riguardanti la sensibilit\u00e0 generale. Il nervo palatino minore trasporta anche la sensibilit\u00e0 gustativa derivante dai calici gustativi non collocati sulla superficie della lingua.\nLaringofaringe.\nLa laringofaringe \u00e8 la porzione inferiore della faringe. Il suo limite superiore \u00e8 il margine superiore dell'epiglottide, il suo limite inferiore \u00e8 il margine inferiore della cartilagine cricoidea, all'altezza del margine inferiore della sesta vertebra cervicale per poi continuare inferiormente nell'esofago. La parete posteriore della laringofaringe si continua con quella dell'orofaringe superiormente e dell'esofago inferiormente. La parete anteriore della porzione superiore della laringofaringe \u00e8 idealmente l'adito laringeo, cio\u00e8 la cavit\u00e0 d'ingresso per la laringe che poi decorre anteriormente alla laringofaringe. L'adito laringeo \u00e8 delimitato superiormente e anteriormente dalla superficie inferiore dell'epiglottide. Lateralmente all'adito laringeo vi sono i due recessi piriformi che sono limitati medialmente dalla piega ariepiglottica e lateralmente dai margini della cartilagine tiroidea.\nDerivazione embriologica.\nLa faringe \u00e8 un organo esclusivo dei Cordati. \u00c8 un organo metamerico, formato da archi uniti da una struttura dorsale. Nei Cordati primitivi e negli embrioni tra gli archi vi sono delle fessure: si ipotizza che la funzione originale della struttura fosse di filtrazione, anche se non vi sono prove di ci\u00f2. La metameria della faringe \u00e8 divenuta con l'evoluzione sempre pi\u00f9 eteronoma, ad esempio con la trasformazione dei primi due archi nelle mascelle.\nPatologia.\nLa faringite, chiamata comunemente mal di gola, \u00e8 un'infiammazione della faringe, acuta o cronica, che provoca difficolt\u00e0 nel deglutire e talvolta pu\u00f2 essere accompagnata da tosse e secrezione.\nIl carcinoma faringeo \u00e8 il tumore principale che affligge quest'organo, e origina nel collo o nella gola.\nL'anello tonsillare di Waldeyer \u00e8 un anello di tessuto linfoide che circoscrive il naso e l'orofaringe. Tutto ci\u00f2 che penetra nel canale alimentare o nelle vie respiratorie attraversa questo anello, quindi la sua funzione consiste nel prevenire l'ingresso dei microrganismi dall'esterno innescando la risposta del sistema immunitario.\nAltri animali.\nVertebrati.\nTutti i vertebrati hanno la faringe, che viene usata nell'alimentazione e nella respirazione. La faringe si forma durante lo sviluppo in tutti i vertebrati dagli archi faringei, posti sui lati della testa. Questi danno origine a una serie di strutture differenti nel sistema scheletrico, muscolare e circolatorio. La struttura della faringe varia a seconda dei vertebrati, per esempio tra i cani, cavalli e ruminanti. Nei cani la nasofaringe \u00e8 collegata alla cavit\u00e0 nasale mediante un singolo condotto. Le tonsille sono una massa compatta lontana dal lume della faringe. Nel cavallo il canale uditivo si apre nella sacca gutturale e le tonsille non sono compatte ma diffuse. I cavalli non riescono a respirare attraverso la bocca poich\u00e9 l'apice libero dell'epiglottide rostrale giace dorsalmente al palato molle. Nei ruminanti le tonsille sono una massa compatta che punta verso il lume della faringe.\nLe mascelle faringee sono delle mascelle \"aggiuntive\" contenute nella faringe di molte specie di pesci, che vanno distinte dalle mascelle primarie (orali). Le mascelle faringee sono state studiate nelle murene dove \u00e8 palese la loro azione specifica. Quando la murena morde una preda, per prima cosa la cattura con le fauci orali, per poi portare in avanti le fauci faringee in modo tale da afferrare saldamente la preda. Le mascelle faringee poi si ritraggono, spingendo la preda lungo l'esofago del pesce, permettendo che venga inghiottita.\nInvertebrati.\nAnche gli invertebrati hanno la faringe. Tra essi vi sono i tardigradi, anellidi e artropodi e le priapulida (che hanno una faringe rovesciabile).\nLa faringe dei nematodi \u00e8 una formazione muscolare che si trova nella testa, triangolare in sezione trasversale, che ha la funzione di macinare il cibo e lo trasportarlo direttamente nell'intestino. "}
{"id": "689430", "revid": "1910023", "url": "https://it.wikipedia.org/wiki?curid=689430", "title": "Oltregiogo", "text": "L'Oltregiogo (anche Oltregiovo o Oltregioco, \"\u00d4trazovo\" in ligure) \u00e8 una regione storica che si trova a ridosso delle attuali Liguria e Piemonte. Si estende su parte dell'appennino ligure a nord di Genova e sulle sue propaggini collinari, oltre lo spartiacque appenninico (superato attraverso il passo dei Giovi, il passo della Bocchetta ed il passo del Turchino). Insiste fra la citt\u00e0 metropolitana di Genova e le province di Alessandria, Piacenza e Pavia. Si tratta di quei territori che anticamente appartenevano alla Repubblica di Genova ed ai Feudi Imperiali confinanti, che con essa avevano rapporti di federazione o erano di propriet\u00e0 di cittadini genovesi. I comuni che oggi si trovano sotto il Piemonte facevano parte della Provincia di Novi, soppressa nel 1859 dalla legge del primo ministro Urbano Rattazzi, che l'annesse alla Provincia di Alessandria. Mentre i comuni che oggi si trovano sotto l'Emilia-Romagna facevano parte della Provincia di Bobbio, soppressa anch'essa nel 1859 dalla legge Rattazzi che l'annesse alla nuova Provincia di Pavia, nel 1923 avvenne lo smembramento del Circondario di Bobbio: l'Oltrep\u00f2 ed il comune di Brallo di Pregola rimasero sotto Pavia, mentre l'alta Val Trebbia venne suddivisa fra la Provincia di Genova e la Provincia di Piacenza. Nel complesso la regione dell'Oltregiogo ha una superficie di poco superiore ai 1.310\u00a0km\u00b2 dei quali circa met\u00e0 si collocano nell'attuale Piemonte, la restante parte si trova per lo pi\u00f9 nell'attuale Liguria, mentre una piccola superficie occupa le odierne province di Piacenza (3 comuni) e Pavia (1 comune).\nGeografia.\nUsualmente con il termine Oltregiogo si intendono, in modo grossolano, nel loro insieme i seguenti territori:\nL'estensione si potrebbe individuare in tre zone, divise dalle direttrici Fraconalto-Pozzolo Formigaro e Torriglia-Pregola, che corrono in direzione sud-nord. Ad est le valli Aveto e Trebbia, al centro le valli Borbera e Scrivia e ad ovest le valli Lemme ed Orba.\nStoria.\nFin dall'impero romano, dai bizantini, dai longobardi e dai franchi nel nord Italia vi era la regione Liguria (IX regione romana), che nel IV secolo aveva unito i territori della Liguria (con capitale Genova) con quelli dell'Emilia (Regio VIII Aemilia) con capoluogo Piacenza) e verso la fine dello stesso secolo anche la Transpadana (XI regione romana con capoluogo Milano (Mediolanum), il nome fu mantenuto Liguria, ma la nuova capitale era Milano (diventata anche capitale imperiale sotto Massimiano), con i governatorati di Genova e Piacenza.\nSotto il dominio bizantino si form\u00f2 anche la \"Provincia Maritima Italorum\" con capitale a Genova, ma il tutto pass\u00f2 dal 641 prima ai Longobardi e successivamente ai Franchi che riunificarono la regione preesistente, senza per\u00f2 modificare l'assetto dato dai romani con la formazione di ducati longobardi o contee franche. Unica effettiva trasformazione fu il trasferimento della capitale a Pavia, rimanendo comunque quella religiosa a Milano, sede dell'arcivescovato.\nFin dall'epoca longobarda dal 614 e poi in quella franca carolingia (774) la zona era sotto il dominio degli abati e dei monaci colombaniani della potente abbazia di San Colombano di Bobbio, in cui si era costituito il grande Feudo monastico imperiale di Bobbio, che diede impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio lungo la pianura e verso la marittima ligure con conscambi di merci varie come olio, sale, spezie, legname, carne, ecc.\nNel 951 si forma la Marca obertenga o \"Marca Januensis della Liguria orientale\". I territori in possesso degli Obertenghi, famiglia di origine longobarda, comprendevano la Lombardia (con la Svizzera Italiana e Novara), l'Emilia con Bologna esclusa (poi si aggiunse anche Ferrara) parte del Piemonte (l'Oltregiogo con Tortona, Novi Ligure, Ovada e la val Bormida) e parte della Liguria e della Toscana, dal Genovesato fino alla Lunigiana e alla Garfagnana, e poi indirettamente anche la Corsica e parte della Sardegna. In seguito alle autonomie dalla marca obertenga Genova dal 1099 diventa libero comune e pian pian si forma la Repubblica di Genova.\nDal 781 al 1014 la maggior parte delle terre dell'Oltregiogo facevano parte del Regno d'Italia successivamente le terre vennero annesse direttamente nel Sacro Romano Impero: bench\u00e9 amministrate da nobili genovesi (Spinola, Adorno, Malaspina, Fieschi, ecc.) o dei vescovi di Tortona e di Bobbio, di esse non appartenevano formalmente alla Repubblica di Genova, ma costituivano il gruppo dei c.d. Feudi imperiali, comprese la Contea vescovile di Tortona e la Contea vescovile di Bobbio, relitto degli antichi possessi dell'Impero sull'Appennino. Facevano eccezione la signoria pontificia di Albera, in val Borbera, come Novi, Gavi, Parodi, Fiacone, Ovada, Voltaggio e tutta la valle Stura(eccetto Campo Ligure, allora Campofreddo) che erano compresi nella giurisdizione della Repubblica. Nel medioevo, molti dei famosi Balestrieri Genovesi, erano in realt\u00e0 provenienti da Novi e da altre localit\u00e0 dell'Oltregiogo. \nCon la discena in Italia di Napoleone Bonaparte vi \u00e8 l'abolizione di tutti i Feudi imperiali e si form\u00f2 dal 1797 al 1805 la Repubblica Ligure, comprendente il territorio della ex Repubblica di Genova, vale a dire la Liguria, Capraia, e buona parte della regione dell'Oltregiogo. Nel 1805 la Repubblica Ligure venne annessa all'Impero francese e venne formato il Dipartimento di Genova fino al 1815, con parte della ex Repubblica Ligure, annessa ora all'Impero, e parte del dipartimento di Marengo, gi\u00e0 appartenente alla Francia (costituito nel 1801) e in quell'occasione ridefinito nei suoi confini. Dalla Repubblica Ligure provenivano le citt\u00e0 di Genova e Novi, dal dipartimento di Marengo invece le citt\u00e0 di Bobbio, Tortona e Voghera con i rispettivi territori.\nQuando, nel 1815, a seguito delle decisioni del Congresso di Vienna, Genova entr\u00f2 a far parte del Regno di Sardegna, per circa tre anni Novi e Bobbio furono attribuite alla Divisione e Provincia di Alessandria, ma con il Regio Editto del 10 novembre 1818 e le Regie Patenti del 14 dicembre 1818 divenne capoluogo di una provincia facente parte della Divisione di Genova. Pertanto dal 1\u00ba gennaio 1819 la Divisione di Genova risultava composta da sette province e l'Oltregiogo ricedeva nelle province di Genova, di Novi, di Bobbio e in parte in quella di Chiavari. In questo modo, nonostante l'annessione al Regno di Sardegna e la perdita dell'indipendenza e della sovranit\u00e0 (come rimarcato dal famoso Proclama), la divisione amministrativa rispettava la secolare storia dell'Oltregiogo. Essere capoluogo di provincia comport\u00f2 l'istituzione a Novi e a Bobbio dell'Intendenza di Finanza, del Tribunale di Commercio e del Consiglio di Giustizia, che divenne Tribunale di Prefettura nel 1827. \nL'allontanamento definitivo di quelle terre dalla Divisione di Genova fu stabilita dal Legge Rattazzi (ossia il Regio Decreto n. 3702 del 23 ottobre 1859), che sanc\u00ec il passaggio dei territori ora cincondari della provincia di Novi alla provincia di Alessandria e dei territorio della Provincia di Bobbio alla nuova Provincia di Pavia, riducendo la provincia di Genova essenzialmente ai suoi attuali confini. Tale decisione \u00e8 dovuta all'allora primo ministro Urbano Rattazzi, che in virt\u00f9 dei poteri straordinari conferitogli nel 1859, ampli\u00f2 i confini della sua provincia natia, fatto che provoc\u00f2 uno scontento che dur\u00f2 decine di anni. Novi non volle dimenticare i suoi legami con il capoluogo ligure e quando si rese necessario scegliere un toponimo aggiuntivo (per evitare confusione con altri comuni omonimi d'Italia), il consiglio comunale scelse che esso fosse l'aggettivo \"Ligure\". Il Regio decreto dell'11 gennaio 1863 sanc\u00ec tale denominazione.\nNel 1923 avvenne lo smembramento del Circondario di Bobbio, l'Oltrep\u00f2 ed il comune di Brallo di Pregola rimasero sotto Pavia, mentre l'alta Val Trebbia venne suddivisa fra la Provincia di Genova e la Provincia di Piacenza.\nGastronomia.\nLa cucina dell'Oltregiogo in Piemonte cambia molto dalla cucina del resto del Piemonte per i legami storici, culturali e linguistici con la Liguria e la vicinanza a Genova. La cucina risente in gran parte delle influenze della cucina ligure, ma ha anche qualche influenza della cucina piemontese. \u00c8 essenzialmente una cucina di terra.\nReligione.\nLa quasi la totalit\u00e0 dell'Oltregiogo \u00e8 compreso nella Regione ecclesiastica Liguria, dividendosi in parte tra l'Arcidiocesi di Genova (per quanto riguarda i territori pi\u00f9 meridionali) e la diocesi di Tortona. I quattro comuni liguri di Campo Ligure, Masone, Rossiglione e Tiglieto sono compresi nella Regione ecclesiastica Piemonte, facendo parte della diocesi di Acqui. I comuni genovesi della val d'Aveto Rezzoaglio e Santo Stefano d'Aveto e dell'alta val Trebbia Fontanigorda, Gorreto e Rovegno, e dell'alta val Trebbia piacentina Cerignale, Ottone e Zerba sono compresi nel vicariato di Bobbio, alta val Trebbia, Aveto e Oltre Penice (ex Diocesi ligure di Bobbio), dal 1989 trasferita nella Regione ecclesiastica Emilia-Romagna, facendo parte della diocesi di Piacenza-Bobbio."}
{"id": "689432", "revid": "729019", "url": "https://it.wikipedia.org/wiki?curid=689432", "title": "Rocca di Altit", "text": "La Rocca di Altit (Urdu: \u0642\u0644\u0639\u06c1 \u0627\u0644\u062a\u06cc\u062a) \u00e8 un antico edificio fortificato nella Valle dello Hunza nei Gilgit-Baltistan in Pakistan. Era una delle residenze dei signori del luogo, i principi dello Hunza, che assumevano il titolo di Mir. La torre Shikari ha circa 1100 anni ed \u00e8 l'edificio pi\u00f9 antico del Gilgit-Baltistan. Oggi in rovina, il suo recupero \u00e8 finanziato dall'Aga Khan Trust for Culture Projects.\nStoria.\nIn origine ospitava i sovrani ereditari dello stato dello Hunza che portavano il titolo di Mir, anche se tre secoli dopo si trasferirono nella fortezza di Baltit un po' pi\u00f9 recente e nelle vicinanze."}
{"id": "689434", "revid": "125656064", "url": "https://it.wikipedia.org/wiki?curid=689434", "title": "Strada statale 2 Via Cassia", "text": "La strada statale 2 Via Cassia (SS 2) \u00e8 un'importante e storica strada italiana che collega Roma a Firenze. Lungo il percorso attraversa le citt\u00e0 di Viterbo e Siena. Prende il nome dalla strada consolare romana Cassia, di cui ricalca il collegamento alle principali citt\u00e0 terminali ma non il percorso; l'antico tracciato, infatti, nel tratto toscano transitava in Val di Chiana toccando Arezzo anzich\u00e9 Siena.\nStoria.\nLa SS 2 venne istituita nel 1928 con il seguente percorso: \"Roma - Vetralla - Viterbo - Montefiascone - Radicofani - Siena - Poggibonsi - Firenze.\"\nNel maggio 1964 venne aperta al traffico una variante stradale di di lunghezza che evita l'attraversamento del centro abitato di Radicofani.\nAi sensi del decreto legislativo 31 marzo 1998, n. 112, l'arteria \u00e8 passata dalla competenza dell'ANAS a quella della Regione Lazio nel 2002 e della Regione Toscana nel 2001, che hanno ulteriormente devoluto le rispettive competenze alla Provincia di Roma, alla Provincia di Viterbo, alla Provincia di Siena e alla Provincia di Firenze per le tratte insistenti sul loro territorio.\nIl 5 marzo 2007 la societ\u00e0 Astral ha acquisito la titolarit\u00e0 di concessionario dell'infrastruttura per quanto riguarda il tratto laziale.\nNell'ambito del cosiddetto piano \"Rientro strade\", a seguito della Conferenza Unificata per la revisione delle reti stradali e in esecuzione del DPCM del 28/02/2018, la strada \u00e8 tornata di competenza dell'ANAS.\nPercorso.\nLa strada ha inizio a Roma, e, a differenza di tutte le altre strade consolari che partono dall'Urbe, il suo chilometro zero (vale a dire l'inizio della progressiva chilometrica) non \u00e8 localizzato al Campidoglio bens\u00ec a Ponte Milvio. Il tratto urbano da piazzale di Ponte Milvio fino all'incrocio con via Oriolo Romano, dismesso da tempo al Comune di Roma dall'ANAS, ha assunto dal Dopoguerra la denominazione di via Cassia Antica, per distinguerlo da una rettifica a monte realizzata dall'ANAS e battezzata via Cassia Nuova. Il piano regolatore del 1931 prevedeva anche un ingresso monumentale alla citt\u00e0, attraverso l'attuale Ponte Flaminio (inaugurato nel 1951) e l'attuale Corso Francia che, fino al 1960, costituiva il primo tratto della via Cassia Nuova.\nLa zona dalla confluenza tra la via Cassia vecchia e quella nuova fino ai confini del Comune ha conosciuto uno sviluppo edilizio molto intenso a partire dal 1944, divenuto addirittura frenetico negli anni del \"boom\" economico. Alla fine degli anni ottanta, l'Anas ha dismesso al Comune di Roma il tratto urbano fino all'incrocio con il Grande Raccordo Anulare (uscita 3). Da l\u00ec, la statale si dirige verso l'antica citt\u00e0 etrusca di Veio. In questo tratto la strada si presenta ampia, ma a carreggiata unica e piuttosto varia dal punto di vista altimetrico (caratteristica, quest'ultima, che l'accompagna per tutto il suo sviluppo). Presso Formello si aggancia alla strada statale 2bis Cassia Veientana e diviene a quattro corsie su due carreggiate separate, senza incroci a raso (rampa per Cesano, rampa per Campagnano di Roma, rampa per Vallelunga, rampa per Mazzano Romano e rampa per Nepi-Umilt\u00e0), sino a Monterosi che si trova gi\u00e0 in provincia di Viterbo.\nIn territorio viterbese la strada (che torna a carreggiata unica) percorre la fascia di territorio compresa tra il Lago di Bracciano, a sud, e il Lago di Vico, a nord. Tocca Sutri, Capranica e Vetralla dove incontra la SS 1bis, giungendo a Viterbo. Attraversa la citt\u00e0 costeggiando le mura medievali, poi a nord interseca la strada statale 675 Umbro-Laziale e, con percorso ondulato, raggiunge Montefiascone da dove ha inizio la ex SS 71 Umbro Casentinese Romagnola. Proseguendo scende verso il Lago di Bolsena di cui lambisce le sponde nord-orientali attraversandone l'omonima cittadina. Abbandonato il lago, poco dopo incrocia presso Borghetto la strada statale 489 e attraversa le colline vulcaniche poste sul suo lato settentrionale (Monti Volsini), toccando San Lorenzo Nuovo, dove giunge al termine di un tratto rettificato negli anni sessanta, ed Acquapendente. Superata Acquapendente, la Cassia discende nel fondovalle del fiume Paglia, proseguendo in un tratto pianeggiante, in parte ammodernato. Giunta nella frazione di Centeno, lascia il territorio laziale per entrare in Toscana, in provincia di Siena.\nIn territorio senese la strada assume andamento pi\u00f9 rettilineo e meno movimentato in termini altimetrici, rispetto al precedente tratto in provincia di Viterbo. La salita al borgo di Radicofani (al quale si arrampica la Via Cassia medioevale, lasciando a testimonianza una stazione di Posta) \u00e8 evitata da una variante aperta nel 1964 attraverso un viadotto - rimasto chiuso per problemi strutturali dal 3/10/2014 al 5/05/2017 - e un tunnel. Oltrepassata l'area del Monte Amiata, la strada entra nelle Crete Senesi toccando San Quirico d'Orcia e Buonconvento, evita l'attraversamento del centro di Monteroni d'Arbia mediante una tangenziale a carreggiata doppia e quattro corsie complessive, primo e unico lotto completato della futura superstrada \"Nuova Cassia\". Giunta in prossimit\u00e0 dell'abitato di Siena, la strada incrocia la strada statale 73 Senese Aretina ed entra in citt\u00e0.\nUscita da Siena, la Cassia inizia a dirigersi verso il capoluogo toscano seguendo grossomodo il percorso del Raccordo Firenze-Siena con il quale ha diverse connessioni. Tocca Monteriggioni e Poggibonsi, per entrare subito dopo in provincia di Firenze dove percorre per un certo tratto la valle del fiume Pesa. Attraversa Barberino Val d'Elsa, Tavarnelle Val di Pesa e San Casciano in Val di Pesa, arrivando alle porte di Firenze.\nAll'intersezione con l'autostrada del Sole, a Firenze Impruneta, alla medesima rotatoria convergono la Cassia, il casello autostradale e il Raccordo Firenze-Siena.\nSuperata l'autostrada, la Cassia entra nella periferia sud della citt\u00e0 dirigendosi verso l'Arno (Via Senese) terminando il suo percorso a Ponte Vecchio."}
{"id": "689436", "revid": "2519", "url": "https://it.wikipedia.org/wiki?curid=689436", "title": "Comune di Plu\u017eine", "text": ""}
{"id": "689437", "revid": "110157", "url": "https://it.wikipedia.org/wiki?curid=689437", "title": "Domestica (album)", "text": "Domestica \u00e8 il terzo album dei Cursive. \u00c8 il primo album realizzato dopo la riunione della band, con Ted Stevens alla chitarra.\nL'album, scritto in seguito al divorzio di Tim Kasher ed \u00e8 un concept album che descrive la storia di una giovane coppia: \"Sweetie\" e \"Pretty baby\". Nonostante i conflitti e le differenze, la coppia alla fine rimane unita, come affermato da Kasher in un'intervista."}
{"id": "689439", "revid": "2161507", "url": "https://it.wikipedia.org/wiki?curid=689439", "title": "Fran\u00e7ois Omam-Biyik", "text": "Carriera.\nClub.\nComincia la carriera nella squadra del Canon Yaound\u00e9 in patria, poi si trasferisce in Francia dove gioca inizialmente due stagioni nel Laval, successivamente nel Rennes, nel Cannes, nel Marsiglia e nel .\nSi trasferisce quindi in Messico all'Am\u00e9rica di Citt\u00e0 del Messico, e quindi allo Yucatan Merida. Gioca nella stagione 1997-1998 alla Sampdoria, dove per\u00f2 totalizza solo 6 presenze, tutte ottenute subentrando ad incontro in corso.\nTerminata questa parentesi si trasferisce di nuovo in Messico all'Atlante. Fran\u00e7ois chiude la carriera nel 1999-2000 nello Chateauroux, nella Division 2 francese.\nNazionale.\nDivenne celebre durante i mondiali del 1990, quando nella partita inaugurale con la sua nazionale di calcio del Camerun segn\u00f2 il gol-partita che sconfisse i campioni del mondo dell'Argentina con uno stacco impressionante."}
{"id": "689441", "revid": "72124836", "url": "https://it.wikipedia.org/wiki?curid=689441", "title": "SS 3", "text": ""}
{"id": "689442", "revid": "124061450", "url": "https://it.wikipedia.org/wiki?curid=689442", "title": "Strada statale 3 Via Flaminia", "text": "La strada statale 3 Via Flaminia (SS 3) \u00e8 una strada statale italiana che collega Roma al confine umbro-marchigiano presso Scheggia, ricalcando il percorso dell'antica via Flaminia. In passato la strada statale proseguiva fino a Fano.\nStoria.\nLa SS 3 venne istituita nel 1928 con il seguente percorso: \"Roma - Civitacastellana - Terni - Spoleto - Foligno - Stazione di Fossato di Vico - Cagli - Calmazzo - Fano.\"\nIn base a quanto risulta dal decreto legislativo n. 112 del 1998, attuato nel 2001, l'ANAS non deteneva pi\u00f9 la competenza sulla gestione dell'arteria, che era pertanto assegnata alle regioni, tranne che per due brevi tratti, della lunghezza complessiva di 7 chilometri, in prossimit\u00e0 di Foligno e di Fossato di Vico, mantenendo per\u00f2, nel tratto umbro, la denominazione di SS 3. Attualmente, dopo trattative tra ANAS e regione Umbria per il rientro dell'intera tratta dal confine regionale con il Lazio al confine regionale con le Marche, nelle competenze ANAS (rientro gi\u00e0 approvato dal governo nel 2005), quasi tutta la tratta umbra \u00e8 stata riclassificata come strada statale. Per il tratto da Foligno a Fossato di Vico ne \u00e8 stato chiesto anche l'inserimento nel \"Progetto Quadrilatero Marche-Umbria\" come \"quarto lato\" del \"quadrilatero\".\nPercorso.\nA Roma, il tratto urbano ha inizio da piazzale Flaminio. Fino all'attraversamento del Tevere attraverso ponte Milvio, ha un andamento perfettamente rettilineo. Da piazzale di Ponte Milvio fino alla zona dei Due Ponti la via Flaminia - che in questo tratto assume la denominazione di via Flaminia Vecchia - ha un andamento pi\u00f9 sinuoso, anche per via della diversa altimetria della zona di Tor di Quinto da essa attraversata. Da porta del Popolo a piazzale di Ponte Milvio, il tracciato ricalca perfettamente quello dell'antica consolare. Se ne distacca subito dopo l'attraversamento del ponte: qui, infatti, la strada piegava a 90\u00b0, fiancheggiando il fiume per poi discostarsene poco dopo aver superato la Villa Lazzaroni tuttora esistente.\nNel XVIII secolo, fu necessario realizzare una variante a monte (l'attuale via Flaminia Vecchia), per via delle frequenti esondazioni del Tevere che rendevano del tutto impraticabile la consolare. Il tratto antico correva lungo il terrapieno racchiuso tra le pendici dell'attuale Collina Fleming da un lato e il viale Tor di Quinto (aperto all'inizio del XX secolo sotto la denominazione di viale del Lazio) dall'altro.\nIl piano regolatore del 1931 e i piani particolareggiati di attuazione prevedevano la rettifica e l'allargamento della via Flaminia Vecchia da piazzale di Ponte Milvio fino all'incrocio con l'attuale corso di Francia. Nonostante gli espropri, l'intervento non \u00e8 mai stato eseguito. La competenza su questo tratto urbano, come anche quello successivo, dall'incrocio con corso Francia ai Due Ponti, \u00e8 da tempo passata dall'ANAS al Comune di Roma.\n\u00c8 stata realizzata dall'ANAS la grande variante prevista fin dall'anteguerra, costituita dall'attuale via Flaminia Nuova da largo Maffeo Pantaleoni ai Due Ponti dove si ricongiunge con via Flaminia Vecchia, tracciato originariamente a tre corsie (quella centrale riservata ai sorpassi). Il tratto successivo, dall'intersezione tra la Flaminia Vecchia e Nuova fino al cimitero di Prima Porta, ha sub\u00ecto nel corso degli ultimi cinquant'anni numerosi e complessi interventi di ampliamento e ristrutturazione, tutti eseguiti dall'ANAS. In particolare, nel 1960 \u00e8 stata aperta a monte una variante da Prima Porta fino all'omonimo cimitero, allo scopo di evitare l'attraversamento della borgata. All'inizio del secolo XXI \u00e8 stato aperto il viadotto Giubileo del 2000 dall'incrocio con il Grande Raccordo Anulare fino alla borgata di Prima Porta, in variante al tratto a valle, e su prescrizione della Sovrintendenza archeologica \u00e8 stato trasformato in sottovia il secondo tratto della variante aperta nel 1960, che originariamente era in trincea.\nUscita da Roma, la strada compie alcuni chilometri a poca distanza dal corso del Tevere, per poi allontanarsene risalendo i terrazzi fluviali della Valle del Tevere dietro il Monte Soratte arriva a Civita Castellana raggiungendo e superando di nuovo il Tevere a Ponte Felice, in passato il tracciato della Flaminia proseguiva per Gallese superando il Tevere sul Ponte Minucio. Fiancheggia l'autostrada del Sole al casello di Magliano Sabina, entrando poi in Umbria, dove tocca Narni e Terni, con percorso per la maggior parte tortuoso e con frequenti cambi di pendenza, ma con sede stradale piuttosto ampia.\nAttraversata Terni e passato l'allacciamento con la SS 675 (RATO), percorre la valle del fiume Tescino risalendo verso il Valico della Somma posto a 646\u00a0m (la strada di origine romana sale al valico e scollina sul versante opposto, mentre l'attuale ne evita parte dell'ascesa tramite una galleria). Oltre il valico si apre la Valle Umbra, che la strada percorre da Spoleto sino a Foligno, quasi completamente con un percorso in variante a carreggiata doppia e quattro corsie pi\u00f9 corsie d'emergenza, frequenti piazzole ed aree di sosta, superstrada senza attraversamenti urbani e senza incroci a raso, che affianca il tracciato originario. In prossimit\u00e0 di Foligno, la strada funge da tangenziale est della citt\u00e0 e da raccordo tra la strada statale 75 Centrale Umbra e la strada statale 77 della Val di Chienti, facendo parte del nodo di Foligno.\nLa SS 3 imbocca la valle del fiume Topino in direzione di Nocera Umbra. Il tracciato attuale, che affianca la vecchia strada, \u00e8 ampio, praticamente pianeggiante e con poche curve di ampio raggio. Confluisce sulla variante della SS 318 all'altezza di Fossato di Vico, in localit\u00e0 Osteria del Gatto. La SS 3 prosegue quindi sul vecchio tracciato, con le caratteristiche di strada di montagna, tocca poi Sigillo e Costacciaro, raggiungendo lo spartiacque tra il bacino del Chiascio e quello del Sentino, e quindi tra i due versanti principali della penisola italiana, il tirrenico e l'adriatico. Superata Scheggia, ove vi confluisce la SS 360 Arceviese, la consolare valica la dorsale appenninica ad una quota di circa 550 metri sopra il livello del mare; la strada raggiunge il Passo della Scheggia e, compiendo numerosi tornanti, scende ripidamente in direzione della valle del Burano entrando, attraverso la Gola delle Fucicchie, nel comune Cantiano in territorio marchigiano.\nAnche nelle Marche, la SS 3 \u00e8 completamente declassata a strada provinciale (SP 3) o consegnata ai comuni. Da Pontericcioli di Cantiano, primo centro attraversato in territorio della provincia di Pesaro e Urbino, diviene una strada a scorrimento veloce, senza attraversamenti urbani e senza incroci a raso, che affianca il tracciato originario, il quale invece attraversa i vari centri della valle del Burano prima, del Candigliano poi (Cantiano, Cagli, Acqualagna).\nIl nuovo tracciato diviene superstrada a quattro corsie in corrispondenza di Acqualagna, superando con una lunga galleria la Gola del Furlo (mentre l'antica strada percorre tuttora la gola, transitando nella celebre galleria realizzata in epoca romana). Dopo l'intersezione con la strada statale 73 bis di Bocca Trabaria (Strada Europea E78), la SS 3 perde le caratteristiche di superstrada e prosegue attraversando il Metauro a Calmazzo e quindi attraversando Fossombrone e proseguendo, nell'ampio fondovalle, sino a raggiungere la costa adriatica a Fano, dove termina. Per\u00f2 la superstrada 73 bis, dopo l'intersezione, prosegue parallelamente alla Flaminia costituendone una variante."}
{"id": "689448", "revid": "56620", "url": "https://it.wikipedia.org/wiki?curid=689448", "title": "Canadese", "text": ""}
{"id": "689451", "revid": "124581244", "url": "https://it.wikipedia.org/wiki?curid=689451", "title": "Strada statale 4 Via Salaria", "text": "La strada statale 4 Via Salaria (SS 4) \u00e8 un'importante strada statale italiana, che collega Roma al mare Adriatico presso Porto d'Ascoli, passando per i capoluoghi Rieti e Ascoli Piceno e valicando l'appennino centrale al passo della Torrita (1018\u00a0m s.l.m.).\nIl suo percorso segue quello dell'antica consolare romana Via Salaria e si sviluppa in due regioni, Lazio e Marche. Costituisce il principale collegamento di Roma con Rieti, e quello pi\u00f9 breve con Ascoli Piceno; prima dell'apertura dell'autostrada A24, nel 1970, era anche la principale arteria di collegamento tra Roma e L'Aquila, tramite la statale 17 che si dirama ad Antrodoco.\nNei due lati terminali, il ruolo della Salaria come arteria di grande comunicazione \u00e8 stato soppiantato dalla viabilit\u00e0 autostradale: l'A1 Dir tra Roma e Passo Corese, 29\u00a0km, e il RA 11 tra Ascoli e Porto d'Ascoli, 32\u00a0km (nel primo caso mantenendo la classificazione di strada statale, nel secondo venendo declassata a strada provinciale).\nAl contrario, nel tratto centrale (Passo Corese - Ascoli, 140\u00a0km) la Salaria svolge tuttora un ruolo fondamentale per il traffico a lunga percorrenza. Questo tratto presenta caratteristiche tecniche molto varie (dalla superstrada alla strada di montagna) e criticit\u00e0 di diverso genere; dagli anni Sessanta in poi \u00e8 stato interessato a pi\u00f9 riprese da interventi di adeguamento, volti a trasformare il tratto Passo Corese-Rieti in strada extraurbana principale e quello Rieti-Ascoli in strada a scorrimento veloce (interventi tuttora incompleti dopo oltre cinquant'anni).\nStoria.\nL'importanza nazionale dell'asse stradale costituito dalla Via Salaria, la pi\u00f9 antica delle strade consolari romane, era gi\u00e0 stata riconosciuta nel 1923 quando venne istituita la Strada nazionale 67 Salaria.\nCon la riforma della rete viaria nazionale del 1928 alla \"strada nazionale 67\" subentr\u00f2 la \"strada statale 4\", che venne istituita con il percorso \"Roma - Passo Corese - Rieti - Antrodoco - Arquata del Tronto - Ascoli Piceno - Innesto con la n. 16 a Porto d'Ascoli\".\nUno dei primi interventi rilevanti sulla Salaria, alla fine dell'Ottocento, fu la costruzione di una variante esterna al centro abitato di Rieti, con la costruzione di un nuovo ponte sul fiume Velino (ponte Cavallotti). L'intervento si rese necessario soprattutto a causa dei frequenti allagamenti di cui soffriva l'antico Ponte Romano; permise inoltre di evitare l'attraversamento delle strette vie del centro storico e la salita dal fondovalle alla rocca.\nGli interventi di epoca fascista.\nA partire dal 1929 la Salaria fu sottoposta dall'Azienda autonoma statale della strada a lavori di ammodernamento lungo tutto il suo percorso.\nGli interventi erano mirati ad adeguare il percorso preesistente (pensato per il transito di mezzi a trazione animale) alle esigenze del nascente traffico automobilistico, tramite la rimozione di barriere e strettoie, correzioni di curve, ecc.\nTra gli interventi maggiori, ci fu il rifacimento ex novo del Ponte Salario a Roma (1930) e il rifacimento del Ponte dei Santi Filippo e Giacomo ad Ascoli Piceno (1932). Nel 1930 la variante di Rieti venne ulteriormente migliorata, per evitare al traffico il passaggio sotto lo stretto arco di Porta Romana: venne realizzato un breve tratto di bypass e fu ideata una nuova sistemazione della piazza, curata dall'architetto Bazzani (con circolazione rotatoria e la porta spostata nel mezzo a scopo ornamentale).\nInoltre la superficie stradale (fino ad allora sterrata) venne sostituita con una pavimentazione in bitume nel tratto Roma-Rieti (completato prima del 1932) e nel tratto Rieti-Antrodoco (completato dopo il 1932).\nNel 1932, alle porte di Rieti, sulla Salaria transitavano circa 1400 veicoli al giorno, di cui 600 autoveicoli.\nGli interventi degli anni Cinquanta.\nNel secondo dopoguerra, il continuo incremento del traffico e il fenomeno della motorizzazione di massa spinsero l'ANAS a eseguire interventi di miglioramento su tutte le strade statali, Salaria compresa.\nI lavori eseguiti dall'ANAS in questa prima fase si limitarono all'eliminazione dei pi\u00f9 gravi intralci al traffico, come strettoie e punti particolarmente tortuosi. Fu innanzitutto allargata la carreggiata nei punti pi\u00f9 stretti, in cui permaneva la vecchia larghezza di appena 4\u00a0metri e 20, portandola alla larghezza di 8\u00a0metri.\nFurono inoltre realizzate delle piccole varianti di tracciato per evitare l'attraversamento di centri urbani con vie troppo strette, o per evitare le pi\u00f9 evidenti irregolarit\u00e0 nell'andamento plano-altimetrico; i tratti di nuova costruzione furono dotati di carreggiate ampie e generosi raggi di curvatura, ma furono raccordati alla viabilit\u00e0 locale da intersezioni ancora a raso e non a livelli sfalsati.\nFurono realizzate in questo periodo:\nNon tutte le predette varianti sono ancora in uso come parte del percorso della statale: infatti, essendo state realizzate per risolvere problemi circoscritti e con gli standard stradali dell'epoca (in alcuni casi superati), non possono considerarsi strada a scorrimento veloce. Con gli interventi pi\u00f9 radicali eseguiti successivamente, alcune di esse sono state o saranno sostituite da un'ulteriore variante: allo stato attuale, l'unica a non far pi\u00f9 parte della statale \u00e8 la circonvallazione di Ascoli; la futura sostituzione \u00e8 prevista anche per le varianti di Antrodoco, Acquasanta e Quintodecimo, mentre al momento non \u00e8 prevista per le varianti di Cittaducale e Posta.\nLa \"nuova\" Salaria a scorrimento veloce.\nNegli anni cinquanta, mentre erano in corso i piccoli interventi \"palliativi\" descritti in precedenza, si discuteva inoltre l'assetto della nascitura rete autostradale italiana. All'interno di questo dibattito, circolarono anche due proposte che avrebbero interessato direttamente la Salaria, e avrebbero comportato la sua sostituzione con una moderna autostrada: una prevedeva di far passare l'autostrada del Sole per Perugia, Terni e Rieti (sostituendo quindi il tratto Roma-Rieti della Salaria), un'altra ipotizzava di collegare Roma all'Adriatico con un'autostrada che ricalcasse la Via Salaria (sostituendola quindi nella sua interezza).\nLe due ipotesi vennero fortemente sostenute dai parlamentari del collegio Umbro-Sabino ma non furono accolte: nel primo caso prevalse il tracciato via Orte ed Arezzo, mentre nel secondo la spunt\u00f2 l'Abruzzo, con l'A24 che sarebbe passata per L'Aquila, Teramo e Giulianova. Entrambe le decisioni relegavano l'asse della Salaria ad un ruolo secondario, ma in particolare fu la scelta dell'A24 che comport\u00f2 un vero e proprio tracollo per l'importanza della Salaria come arteria di livello nazionale: all'apertura al traffico di quell'autostrada, la Salaria era destinata a perdere non solo il ruolo di collegamento principale tra Roma e L'Aquila/Teramo, ma anche tutto il traffico proveniente dalla costa Adriatica, e persino una parte di quello proveniente dal Piceno e dalla valle del Tronto (che, pur trovandosi lungo la Salaria, sarebbe stato messo nelle condizioni di raggiungere Roma in meno tempo con l'A24, passando per Teramo).\nCiononostante, anche per la Salaria furono previsti significativi interventi, necessari sia per servire le zone non raggiunte dall'A24 (in particolare il reatino), sia per i lunghi tempi di costruzione richiesti da quest'ultima (L'Aquila sar\u00e0 raggiunta nel 1970, l'Adriatico solo negli anni novanta). Infatti negli anni cinquanta, all'interno del \"piano per il miglioramento della viabilit\u00e0 maggiore\", l'ANAS predispose un progetto di massima per rettificare e allargare la Salaria sull'intero percorso, che il ministro dei Lavori Pubblici appoggi\u00f2 (promettendo come primo intervento una variante in corrispondenza del passo della Torrita, del costo di sei miliardi di lire, che avrebbe permesso di abbassare la quota di valico a 800\u00a0metri s.l.m.). L'importanza di agevolare il tracciato della consolare fu sottolineata con insistenza dai parlamentari del territorio i quali, vista la centralit\u00e0 assunta dal trasporto stradale a scapito di quello ferroviario, iniziarono a concentrare su questo obiettivo gli sforzi che in precedenza erano stati vanamente profusi verso la realizzazione della ferrovia Salaria.\nLa realizzazione di questi interventi, tuttavia, si concretizz\u00f2 in tempi rapidi solo nel tratto tra Rieti e Roma (dove furono conclusi nel 1971). Nel tratto tra Rieti e l'Adriatico, invece, i lavori non sono ancora conclusi e si trascinano da oltre cinquant'anni; al 2018, \u00e8 ancora da ammodernare circa un quarto del percorso.\nTratto Roma-Rieti (1960-1971).\nNel tratto interno alla citt\u00e0 di Roma, l'ammodernamento della Via Salaria ebbe inizio poco prima di ponte Salario (dove era previsto l'incrocio con la futura tangenziale Est), e consistette nel raddoppio completo della carreggiata fino alla frazione di Settebagni; l'intervento tuttavia non elimin\u00f2 i numerosi incroci a raso e gli accessi agli edifici prospicienti.\nNel tratto successivo, da Settebagni a Passo Corese (19\u00a0km), l'operazione fu semplificata dal fatto che il tracciato della costruenda Autostrada del Sole fosse parallelo alla Salaria (le due arterie corrono sulle sponde opposte del fiume Tevere, a meno di tre chilometri di distanza reciproca). Per tale ragione fu deciso di non intervenire sul tratto Settebagni - Passo Corese ma di far confluire la Salaria nell'Autosole, con la costruzione di una breve diramazione (chiamata \"SS4 Dir \"Diramazione Salaria\"\") che dal casello di Fiano Romano si ricollega alla Salaria in corrispondenza di Passo Corese. Tale diramazione fu costruita fin da allora con doppia carreggiata separata da spartitraffico, e con incroci a livelli sfalsati.\nI maggiori interventi per\u00f2 interessarono il tratto successivo, da Passo Corese a Rieti: questo tratto, dove la strada preesistente diventava molto tortuosa e disagevole, fu oggetto di importanti lavori, con la sua completa ricostruzione in variante per ampi tratti, lavori che portarono alla sua trasformazione in superstrada a carreggiata singola.\nNel tratto da San Giovanni Reatino ad Ornaro i lavori interessarono la sede originaria della Salaria, mentre nel tratto da Ornaro a Passo Corese i lavori comportarono la costruzione di una strada completamente nuova lunga 29\u00a0km, con un tracciato che si discosta notevolmente da quello preesistente (che passava per Monteleone e Torricella).\nCon il nuovo tracciato superstradale la Salaria venne rettificata e allargata: furono eliminate le tortuosit\u00e0 del vecchio tracciato (prevalentemente montano), la sezione stradale venne ampliata (anche se rimase a carreggiata unica) e furono evitati gli attraversamenti dei centri abitati. Tra gli svincoli e le intersezioni, alcune furono realizzate a livelli sfalsati, con la costruzione di cavalcavia, mentre altre a raso, con la sola aggiunta della corsia centrale per l'incolonnamento dei veicoli che intendono svoltare a sinistra. Il nuovo tracciato, che comprende alcuni viadotti ma nessun tunnel, port\u00f2 il raggio di curvatura minimo a 200\u00a0metri e la pendenza massima all'8%. Grazie all'eliminazione di molte curve e dell'ansa di Torricella-Monteleone, la nuova strada ridusse la distanza Rieti-Roma di ben 10\u00a0km.\nIn seguito ai lavori il vecchio percorso venne declassificato ed oggi \u00e8 compreso nelle strade provinciali n. 40 e n. 43 \"Salaria vecchia\".\nLa nuova superstrada Rieti-Passo Corese fu realizzata secondo lo standard che prevedeva un'unica carreggiata, con una sezione molto ampia pari a 13\u00a0metri, composta da tre corsie: una per ciascun senso di marcia pi\u00f9 quella centrale adibita al sorpasso (il suo uso era alternato ogni 1000\u00a0metri tra i flussi di traffico nelle due direzioni). Si tratta di una tipologia stradale oggi non pi\u00f9 esistente, con cui vennero realizzate all'epoca diverse autostrade e superstrade, tra cui l'autostrada Torino-Savona e ampi tratti della Via Flaminia; fu abolita negli anni Ottanta perch\u00e9 considerata pericolosa, a causa dei numerosi scontri frontali che avvenivano nella corsia centrale.\nComplessivamente, i lavori furono divisi in lotti e realizzati nell'arco di circa un decennio:\nTratto Rieti-Porto d'Ascoli.\nMentre si ammodernava il tratto Rieti-Roma, part\u00ec anche l'adeguamento di quello tra Rieti e l'Adriatico. Tale azione fu resa possibile grazie alla sinergia tra le amministrazioni provinciali di Ascoli e Rieti, guidate da Giovanni Ramazzotti e Leonardo Leonardi, che costituirono un apposito consorzio denominato \"societ\u00e0 Nuova Salaria\", con il sostegno del ministro Franco Maria Malfatti e del presidente regionale Luigi Cipriani. Il consorzio, che si proponeva di raggiungere il totale ammodernamento della Rieti-Ascoli, fu lo strumento grazie al quale venne realizzato il progetto di quasi tutto il tracciato e fu ottenuto il finanziamento di importanti lotti. In questo tratto, che ricadeva quasi del tutto in ex territori borbonici, i lavori furono finanziati non solo dall'ANAS, ma in gran parte anche dalla Cassa del Mezzogiorno.\nCome per il tratto Rieti-Passo Corese, era prevista la sostituzione del vecchio tracciato con una variante a carreggiata singola, pi\u00f9 rettilinea e con sezione stradale pi\u00f9 ampia. Tuttavia, rispetto al tratto Rieti-Passo Corese (che fu completato nel giro di pochi anni) i lavori per il tratto Rieti-Ascoli furono molto pi\u00f9 lenti: iniziati a fine anni Sessanta, sono ancora in corso e ben lontani dalla conclusione.\nLotto Accumoli - Trisungo o \"variante di Arquata\" (1967).\nIl primo intervento fu la variante tra Accumoli e Trisungo (10\u00a0km), che permise di evitare uno dei tratti pi\u00f9 tortuosi, dove la strada preesistente abbandonava il fondovalle per arrampicarsi fino ad Arquata del Tronto e attraversava i centri abitati di Tufo, Pescara e Trisungo. L'intervento fu finanziato nel 1964 per 1,3\u00a0miliardi di lire, il progetto esecutivo fu approvato dall'ANAS nel gennaio 1967 con spesa prevista di due miliardi, e i lavori iniziarono poco dopo. Al termine, il vecchio tracciato fu declassato a strada provinciale e acquis\u00ec il nome di SP 21 in territorio reatino e SP 129 in territorio ascolano.\nQuesto lotto \u00e8 l'unico che comprende ancora intersezioni a raso con la viabilit\u00e0 locale; in tutti i lotti successivi vennero invece previsti esclusivamente svincoli a livelli sfalsati, secondo quello standard che all'epoca si iniziava ad affermare con il nome di strada a scorrimento veloce (strada di tipo C1).\nLotto Torrita - Accumoli (1968).\nNel tratto Accumoli - Torrita (lungo 12,8\u00a0km) il progetto esecutivo fu approvato dalla Cassa del Mezzogiorno il 26 gennaio 1968 per un importo di 2,75 miliardi. La realizzazione and\u00f2 incontro a numerosi ritardi: i lavori furono appaltati all'impresa Guarini il 20 ottobre 1968, ma si interruppero dopo aver eseguito un importo di 88\u00a0milioni a causa delle difficolt\u00e0 economiche dell'impresa, che chiese e ottenne la risoluzione del contratto. Il 15 marzo 1971 i lavori furono affidati alla ditta Costantino Rozzi, ma si resero necessarie delle modifiche al progetto iniziale (approvate nell'aprile 1973) che comportarono un aumento dei costi. I sub-tratti Accumoli-Saletta e Amatrice-Torrita (9,1\u00a0km) furono aperti al traffico nel 1975. Il sub-tratto Amatrice-Saletta invece fu pi\u00f9 problematico: nell'inverno del 1974-75 la strada in costruzione fu travolta da estesi movimenti franosi, che resero necessarie nuove modifiche al progetto iniziale. Il costo finale del tratto Accumoli-Torrita fu di 6,5\u00a0miliardi di lire.\nLotto Sigillo - Torrita (1970 - 1996).\nPer il lotto Sigillo - Torrita (20\u00a0km) il progetto di massima fu redatto dall'ANAS e approvato il 24 aprile 1970 dalla Cassa del Mezzogiorno. La realizzazione del progetto esecutivo sub\u00ec ritardi per via del rinvenimento, durante gli scavi, di reperti archeologici di epoca romana presso Torrita; per ordine della soprintendenza il progetto fu rivisto e venne approvato nel 1974.\nLa realizzazione del lotto fu divisa in due parti: il tratto Sigillo-Posta sud e il tratto Posta nord-Torrita, mentre per l'attraversamento di Posta fu ritenuta sufficiente la variante realizzata nel 1954, sebbene presentasse incroci a raso.\nIl tratto Sigillo-Posta (5,5\u00a0km) fu appaltato all'inizio degli anni Settanta, ma i cantieri partirono con diversi anni di ritardo (solo dopo il 1978). La conclusione dei lavori era prevista per il 1981, ma fu ritardata da infiltrazioni d'acqua nelle gallerie e dalla necessit\u00e0 di rinforzare i piloni dei viadotti. Nel 1985 il lotto era sostanzialmente ultimato, e fu inaugurato e aperto al traffico nel luglio 1986. Nei mesi successivi furono necessarie chiusure della variante per installare l'illuminazione nelle gallerie e altri ritocchi. Il costo totale fu di quasi 25 miliardi di lire.\nIl tratto Posta-Torrita (15\u00a0km) fu appaltato all'inizio degli anni Settanta all'impresa Baldesi. La fine dei lavori era prevista inizialmente per il 1977 ma and\u00f2 incontro a pesanti ritardi perch\u00e9 il progetto si rivel\u00f2 sbagliato: infatti, a lavori gi\u00e0 iniziati, ci si rese conto che sul tracciato previsto si trovava l'antica chiesa romanica di Santa Rufina. La vicenda provoc\u00f2 un notevole ritardo ai lavori del lotto, che nel 1982 era ormai completo ad eccezione del tratto di 100 metri in corrispondenza della chiesa. Come soluzione provvisoria fu realizzato un breve bypass che aggirava la chiesa con una stretta curva, soluzione che pochi anni dopo consent\u00ec di aprire al traffico il lotto Posta-Torrita, sia pure in via provvisoria. La soluzione definitiva del problema richiese ancora diversi anni: la soprintendenza si oppose alla demolizione della chiesa, cos\u00ec si dovette optare per la realizzazione di una breve galleria artificiale, la cui costruzione inizi\u00f2 all'inizio degli anni Novanta causando fra l'altro gravi danni alle fondamenta della chiesa; la galleria venne aperta al traffico solo nel 1996, completando definitivamente i lavori sul lotto (con 19 anni di ritardo rispetto alla previsione iniziale) e permettendo di evitare l'angusto bypass, che era stato teatro di numerosi incidenti.\nLotto Ascoli - mare (anni '80).\nLa variante al tratto finale della Salaria, tra Ascoli Piceno e l'innesto con l'autostrada Adriatica a Porto d'Ascoli, inizialmente doveva essere realizzata come strada a scorrimento veloce e mantenere il nome e la classificazione di \"SS4 Salaria\". I primi progetti in merito furono realizzati dall'amministrazione provinciale di Ascoli negli anni Sessanta; il progetto definitivo, completato dalla Cassa del Mezzogiorno prima del 1971, prevedeva una spesa di 8,65 miliardi.\nSuccessivamente, invece, si scelse di dargli la qualifica di raccordo autostradale e quindi di realizzarlo come superstrada a doppia carreggiata; perci\u00f2 la variante prese il nome di raccordo autostradale 11 o di \"raccordo Ascoli-Mare\". I lavori furono eseguiti e completati nel corso degli anni Ottanta. Contestualmente, il tratto Ascoli-Porto d'Ascoli della Salaria fu declassato a strada provinciale e prese il nome di \"SP 235\".\nLotto Acquasanta - Ascoli (anni '80 - '90).\nIl lotto da Acquasanta al bivio con la SS 78 presso Mozzano (11\u00a0km) venne realizzato prima del 1988.\nIl lotto dall'albero del Piccioni presso Mozzano (km 199) ad Ascoli Piceno (innesto con il RA11 Ascoli-Mare), lungo 4,2\u00a0km, permise di evitare l'attraversamento della circonvallazione nord e di collegare la Salaria al RA11 direttamente e senza soluzioni di continuit\u00e0, realizzando una specie di \"tangenziale sud di Ascoli\". I lavori iniziarono prima del 1988 e terminarono entro il 1994.\nPer il lotto dal bivio con la SS78 all'albero del Piccioni (3,4 km, 195+600 - 199) il progetto fu redatto dalla Cassa del Mezzogiorno, approvato dall'ANAS il 20 luglio 1989 e appaltato poco dopo; il costo fu pari a 30,1 miliardi di lire. Durante l'esecuzione dei lavori, fu necessario apportare una variante al progetto (redatta nell'ottobre 1991 e approvata dal ministero nel gennaio 1992). I lavori erano sostanzialmente ultimati al 31 dicembre 1992, e furono aperti al traffico poco dopo.\nLotto Rieti - Sigillo (anni '80 - in corso).\nA causa del considerevole rischio di caduta massi nel tratto a sud della variante di Sigillo, nel 1990 venne autorizzata la realizzazione di un tratto di variante di 1,5\u00a0km in direzione Rieti, costituito dalla galleria \"Gole del Velino\", facendo uso di deroghe straordinarie del ministero per la protezione civile motivate dal rischio per la pubblica incolumit\u00e0.\nI lavori, dell'importo di 40,9 miliardi di lire, cominciarono nel 1992 e terminarono con l'inaugurazione nel 1994.\nIl lotto che va dal bivio per Micigliano all'imbocco della galleria Gole del Velino (3,7\u00a0km) \u00e8 stato uno dei pi\u00f9 travagliati di tutta la storia dell'arteria, e ha sollevato polemiche che hanno avuto eco nazionale. Appaltato nel 2005, la sua realizzazione ha comportato la rinuncia allo standard che prevedeva solo incroci a livelli sfalsati.\nIl progetto definitivo per questo tratto, approvato nel maggio del 2005, \u00e8 stato sin da subito criticato da Italia Nostra, che ne ha denunciato l'invasivit\u00e0 vista la presenza di un grosso svincolo a pochi metri dall'Abbazia di San Quirico e Giulitta di Micigliano, a servizio di un comune di soli 140 abitanti. I lavori per questo tratto hanno subito molti ritardi: in seguito a ricorsi e contenziosi il cantiere \u00e8 stato avviato solo nel marzo 2009 ed i lavori furono presto bloccati per problemi economici della ditta appaltatrice Safab. Nel maggio del 2010, quando nei pressi dell'abbazia erano gi\u00e0 stati costruiti i piloni dello svincolo, la Soprintendenza per i beni architettonici e paesaggistici del Lazio ordin\u00f2 la sospensione dei lavori e il ripristino dello stato dei luoghi, ma i cantieri andarono avanti ugualmente fino a quando, nel dicembre 2010, la Prefettura di Roma li blocc\u00f2 imponendo il rispetto dell'ordinanza.\nLa Safab intent\u00f2 un ricorso al TAR del Lazio, che per\u00f2 fu respinto nel marzo 2011. Quello stesso anno inoltre la Safab fu raggiunta da un'interdittiva antimafia: conseguentemente, l'ANAS applic\u00f2 la risoluzione del contratto di appalto, bloccando i lavori per circa un anno. A causa dei vincoli imposti dalla soprintendenza, nel 2013 l'ANAS fu costretta a rivedere il progetto, sostituendo lo svincolo a piani sfalsati con una rotatoria che andr\u00e0 a trovarsi in piena superstrada e impedir\u00e0 di considerare la Salaria un'arteria a scorrimento veloce. Con l'approvazione del progetto i lavori ripartirono, e nel luglio 2015 venne completato lo scavo del principale tunnel compreso nel lotto; tuttavia nel 2016 anche la nuova societ\u00e0 appaltatrice, la Tecnis, entr\u00f2 in gravi difficolt\u00e0 economiche (a causa del coinvolgimento nello scandalo \"Dama nera\" e in sospette collusioni con la mafia), provocando dapprima ulteriori ritardi per il mancato pagamento degli stipendi, infine il completo fermo del cantiere, che risultava completo per il 78,8%. Il riavvio dei lavori venne sollecitato alla Tecnis prima dall'ANAS, che ne aveva promesso il completamento per l'estate del 2017, e dopo il terremoto di Amatrice anche dal ministro Graziano Delrio, che ne aveva promesso il completamento entro settembre 2018; tuttavia nessuna delle promesse \u00e8 stata rispettata. Solo nell'agosto 2018 l'impresa Aleandri \u00e8 subentrata alla Tecnis, consentendo il riavvio del cantiere, con fine dei lavori prevista per febbraio 2019. Tuttavia anche dopo il subentro i lavori sono proceduti a rilento e la loro conclusione \u00e8 stata posticipata pi\u00f9 volte finch\u00e9 a met\u00e0 2019, quando ormai il cantiere era completo per il 98,8%, i lavori si sono nuovamente fermati per questioni burocratiche. . I lavori sono stati completati nella primavera del 2021.\nLa realizzazione di una variante nel tratto di 15\u00a0km da Cittaducale a Micigliano \u00e8 prevista dagli anni Sessanta ma non \u00e8 ancora avvenuta.\nNel 2001 il governo Berlusconi inser\u00ec nella legge finanziaria un finanziamento di 72 milioni di euro per realizzare il lotto, e nel 2003 l'ANAS realizz\u00f2 il progetto preliminare (che prevedeva di bypassare Antrodoco con una galleria di 2,1 km); successivamente per\u00f2 lo stanziamento venne revocato e i lavori non poterono essere avviati.\nAl 2017, nel piano elaborato dopo il terremoto di Amatrice, la variante di Antrodoco compare tra gli \"interventi in fase di studio\" con un costo previsto di 400 milioni che non risultano ancora finanziati; invece nulla \u00e8 previsto per il tratto Cittaducale-Antrodoco.\nTratto Trisungo - Acquasanta (anni '80 - in corso).\nIl progetto del tratto tra Trisungo d'Arquata (km 151) e Acquasanta Terme (km 159) fu realizzato negli anni Ottanta dalla comunit\u00e0 montana del Tronto, ed era suddiviso in due lotti in corrispondenza di Favalanciata (km 155+400).\nA causa di continui problemi di caduta massi sul vecchio percorso, alla fine degli anni Ottanta la comunit\u00e0 montana chiese e ottenne dall'ANAS l'immediata realizzazione di uno stralcio del primo lotto, costituito dalla galleria Valgarizia (km 153+780 - 155+400). I lavori furono avviati dopo il 1988 e conclusi prima del 1994.\nNella restante parte del primo lotto, da Trisungo d'Arquata (km 151) all'imbocco ovest della galleria Valgarizia (km 153+780), il progetto della comunit\u00e0 montana venne ritenuto ambientalmente incompatibile dalla regione Marche. L'ente montano si occup\u00f2 di rielaborare il progetto, che nel marzo 1996 ottenne l'autorizzazione di compatibilit\u00e0 ambientale, e venne integrato dall'ANAS per recepire le prescrizioni. Era previsto un tracciato interamente in variante, con due viadotti e tre gallerie, che si snodava su entrambe le sponde del Tronto. Tuttavia le indagini geologiche identificarono una paleofrana che port\u00f2 a scartare il progetto, e a ideare un nuovo tracciato che rimanesse sulla sponda sinistra.\nIl nuovo progetto preliminare fu completato dall'ANAS nel 2007 e quello definitivo nel 2009; prevedeva un percorso quasi completamente in galleria con un costo pari a 90 milioni di euro. L'intervento era stato finanziato e doveva essere appaltato nel 2009, tuttavia i fondi vennero dirottati a favore del terremoto dell'Aquila e l'iter si ferm\u00f2. In seguito al terremoto del 2016, che ha evidenziato l'urgenza di migliorare l'accessibilit\u00e0 della zona, l'intervento \u00e8 stato finanziato e appaltato alla Carena Costruzioni di Genova; i lavori sono stati avviati nel febbraio del 2017 con completamento previsto per il 2020. Ma il 30 luglio 2019, quando l'esecuzione dei lavori era giunta al 38,5%, l'impresa esecutrice ha abbandonato il cantiere e nel mese di settembre ha dichiarato fallimento. Nel 2021, in seguito alla nomina di un commissario governativo per velocizzare i lavori sulla Salaria, l'appalto \u00e8 stato affidato alla S.A.L.C. SpA e a luglio il cantiere \u00e8 stato consegnato alla nuova impresa, consentendo il riavvio dei lavori dopo due anni di interruzione con conclusione prevista per luglio 2023.\nLa progettazione del lotto di 7,5\u00a0km da Favalanciata (km 155+400) ad Acquasanta Terme (km 159) fu affidata nel 1998 alla provincia di Ascoli Piceno in base a una convenzione stipulata con l'ANAS. La progettazione fu affidata alla SPEA nel settembre 2003 e il progetto definitivo fu completato nel dicembre 2005; prevedeva una variante di 3,6\u00a0km dal costo di 207 milioni di euro, senza svincoli intermedi. Nel 2006 il progetto fu sottoposto a valutazione di impatto ambientale da parte della regione Marche, ottenendo parere favorevole. L'intervento per\u00f2 non venne finanziato e l'iter realizzativo si ferm\u00f2. Nel 2017, in seguito all'esigenza di migliorare l'accessibilit\u00e0 della zona evidenziata dal terremoto del 2016, l'iter \u00e8 stato riavviato; tuttavia il progetto del 2003 \u00e8 stato considerato inadatto (prevedeva una grossa galleria che avrebbe richiesto lunghi tempi di scavo e avrebbe isolato eccessivamente i centri abitati intermedi), pertanto \u00e8 stato sostituito con un nuovo tracciato dal costo simile (211 milioni) ma pi\u00f9 lungo (5,7\u00a0km), che si compone di due stralci funzionali, e prevede uno svincolo intermedio posto tra Quintodecimo e Acquasanta. L'intervento, tuttavia, non \u00e8 stato ancora finanziato.\nIl raddoppio tra Rieti e Roma.\nNonostante il tratto Rieti-Passo Corese fosse gi\u00e0 stato ricostruito come superstrada negli anni Sessanta, col tempo la variante \u00e8 andata incontro a un notevole degrado della qualit\u00e0.\nA danneggiarla fu innanzitutto la decisione di abolire il tipo stradale con cui fu progettata (unica carreggiata a tre corsie): questa decisione comport\u00f2 la perdita della sua caratteristica di superstrada, con la rimozione della corsia centrale di sorpasso e la trasformazione in semplice strada ad una corsia per senso di marcia. Dalla possibilit\u00e0 di sorpassare lungo tutto il percorso, quindi, si pass\u00f2 alla presenza di numerosi tratti con divieto di sorpasso, in corrispondenza di dossi e curve.\nLa minore possibilit\u00e0 di sorpasso \u00e8 particolarmente penalizzante per l'alto numero di mezzi pesanti e per l'andamento altimetrico della strada, che sviluppandosi in territorio collinare e non ricorrendo a gallerie raggiunge pendenze massime dell'8%.\nLa strada \u00e8 stata penalizzata anche da fattori esterni quali l'apertura di accessi su propriet\u00e0 private, lo sviluppo di centri urbani limitrofi alla Salaria (in particolare Osteria Nuova, che si estende ormai su entrambi i lati della statale), fattori che hanno portato ad una forte interferenza del traffico locale con quello a lunga percorrenza e addirittura all'istituzione di semafori e attraversamenti pedonali lungo l'ormai ex superstrada.\nInoltre in diversi tratti \u00e8 stata registrata un'alta incidentalit\u00e0 (vi si trovano ben due dei cento \"punti neri\" della rete stradale italiana), dovuta anche alla persistenza di curve con raggio pari ad appena 200\u00a0metri, cosa che ha portato ad un notevole abbassamento dei limiti di velocit\u00e0 rispetto a quelli iniziali e all'installazione di autovelox.\nPer tutte queste ragioni, negli anni Ottanta nacque la necessit\u00e0 di riportare il tratto da Rieti a Passo Corese (circa 35\u00a0km) al livello \"perduto\" di superstrada, adeguandolo al nuovo standard CNR tipo III utilizzato nelle superstrade di nuova concezione (che prevedeva due carreggiate separate da spartitraffico e nessuna intersezione a raso, similmente all'attuale strada extraurbana principale o categoria B). Tale intervento avrebbe completato il collegamento superstradale tra Rieti e Roma, che gi\u00e0 esisteva nel tratto Roma-Passo Corese (dato che tra Passo Corese e Fiano Romano la Diramazione Salaria era gi\u00e0 a quattro corsie, tra Fiano Romano e il GRA esiste l'autostrada A1 dir, mentre la penetrazione urbana \u00e8 garantita dalla stessa Salaria, che \u00e8 a quattro corsie da Settebagni alla Tangenziale Est).\nIl progetto nacque negli anni settanta con il parlamentare Franco Maria Malfatti, il presidente della provincia di Rieti Leonardi ed il sindaco di Rieti Pietro Aloisi; quest'ultimo rimase zoppo proprio in seguito ad un incidente stradale sulla Salaria, tornando da una riunione notturna a Roma in cui si era parlato del raddoppio della strada.\nTuttavia, per tutti gli anni Ottanta e Novanta, l'ANAS neg\u00f2 la necessit\u00e0 del raddoppio e sostenne che la strada esistente fosse sufficiente a sostenere i flussi di traffico registrati. Secondo l'ente, l'unico intervento necessario nel tratto Rieti-Passo Corese era la costruzione di corsie di arrampicamento, per consentire il sorpasso dei veicoli pesanti nei tratti di maggiore pendenza; di tale intervento fu realizzato il progetto, ma i lavori non furono mai eseguiti.\nLa variante di Rieti.\nSul lato reatino, il primo intervento si \u00e8 avuto nel 1993, quando venne aperta al traffico la variante a quattro corsie che evita l'attraversamento di Rieti; il tratto \u00e8 lungo 6,5\u00a0km, \u00e8 costato 22\u00a0miliardi di lire, scorre a sud della citt\u00e0 e comprende una galleria a doppia canna e quattro svincoli (dall'innesto con la superstrada Rieti-Terni SS 79 bis, ad ovest, fino allo svincolo di Santa Rufina, ad est).\nNel luglio 2003 \u00e8 stata inaugurata la galleria a doppia canna Colle Giardino, lunga ben 4,5\u00a0km e costata 71,4\u00a0milioni di euro, che si allaccia alla predetta variante di Rieti e termina a San Giovanni Reatino; il suo progetto risale al 1990, e ha permesso di evitare il vecchio tracciato (ora riclassificato come NSA 265) costituito dallo stretto viale alberato che attraversava il paese di Maglianello Basso, che era uno dei cento punti con la maggiore incidentalit\u00e0 dell'intera rete stradale italiana.\nIl progetto Codacci Pisanelli.\nNel 2002 il raddoppio del tratto rimanente Passo Corese-San Giovanni Reatino (36\u00a0km) fu inserito nella legge obiettivo, e fu stanziato un finanziamento di 103 milioni di euro sui 650 necessari. Ad annunciare il piano fu lo stesso ministro alle infrastrutture Pietro Lunardi, che lo present\u00f2 a Rieti insieme al progetto per la costruzione della ferrovia Rieti-Passo Corese.\nIn seguito a tale riconoscimento, l'ANAS realizz\u00f2 il progetto preliminare dell'intervento, che venne redatto dall'ingegnere Codacci Pisanelli.\nIl progetto che ne risult\u00f2 aveva un costo stimato di 624,773 milioni di euro e prevedeva un raddoppio quasi tutto in sede, con un tracciato in larga parte coincidente a quello attualmente in esercizio, e poche varianti finalizzate ad adeguarlo alle caratteristiche del tipo B. Il tracciato previsto avrebbe avuto una lunghezza di 33,4\u00a0km, di cui 5,3 di gallerie, 6,8 di viadotti, 8,5 di trincea e 12,8 di rilevato.\nIl progetto preliminare venne approvato dal consiglio di amministrazione dell'ANAS il 15 marzo 2005. Nell'agosto del 2007 venne inviato agli altri enti competenti per essere sottoposto alla valutazione di impatto ambientale e ricevere le autorizzazioni del caso, ma in tale fase la regione Lazio e il Ministero per i beni culturali e ambientali espressero la necessit\u00e0 di apportare profonde modifiche al progetto originario, che quindi dovette essere in gran parte rivisto.\nLa revisione dell'elaborato fu completata nel dicembre del 2008. Questo nuovo progetto prevedeva un raddoppio quasi tutto in variante, con un tracciato che per gran parte della sua lunghezza si scostava da quello in esercizio, e comportava un costo pi\u00f9 che doppio, pari a circa 1500 milioni di euro.\nIl tracciato previsto avrebbe avuto una lunghezza di 33,4\u00a0km, dei quali 15,6 di gallerie tra naturali e artificiali, 2 di viadotti, 9,2 di trincea e 6,5 di rilevato. Il tunnel pi\u00f9 lungo avrebbe misurato 2,7\u00a0km, il viadotto pi\u00f9 lungo 400\u00a0metri. La piattaforma sarebbe stata del tipo B e la pendenza massima sarebbe stata del 4,8%. Sul tracciato erano previsti quattro svincoli: Passo Corese al km 0,6; Corese Terra-Borgo Quinzio al km 5,7; Osteria Nuova al km 16; San Giovanni Reatino al km 31.\nTale progetto fu nuovamente sottoposto alle procedure di approvazione e stavolta ottenne tutti i pareri necessari, superando la valutazione d'impatto nel settembre del 2009 con prescrizioni.\nL'opera, tuttavia, si blocc\u00f2 per mancanza di finanziamenti. Nel 2006 la giunta regionale Marrazzo sostenne il completamento del raddoppio, dandogli la priorit\u00e0 rispetto alla realizzazione della ferrovia Rieti-Roma (che venne cancellata dalle priorit\u00e0 infrastrutturali della regione), ma mise a disposizione solo 40 milioni di euro ed auspic\u00f2 l'intervento da parte del governo.\nAl 2016 l'opera risultava ancora in fase di progettazione preliminare, con un costo previsto di 1,5\u00a0miliardi di euro e un finanziamento disponibile di soli 60\u00a0milioni; il sottointervento della variante di Passo Corese (tra i km 35 e 37) era invece in progettazione definitiva con un costo di 120\u00a0milioni.\nGli interventi palliativi e il \"piano Delrio\".\nNegli anni successivi, vista l'assenza dei finanziamenti necessari per realizzare il progetto Codacci-Pisanelli, gli enti locali e la regione Lazio hanno chiesto che venissero realizzati almeno degli interventi di messa in sicurezza dei punti pi\u00f9 critici del tracciato esistente, in attesa del reperimento dei fondi per il raddoppio completo. Nel 2011 la regione Lazio ha assegnato a tali interventi i 60 milioni che erano stati stanziati nel 2006 per il raddoppio. Gli interventi previsti, tesi ad un miglioramento di medio-breve termine, erano la costruzione di rotatorie in corrispondenza degli incroci a raso pi\u00f9 pericolosi, e la costruzione di corsie di arrampicamento in alcuni tratti.\nIn seguito al terremoto del 2016, che ha evidenziato le carenze delle arterie di accesso alle aree colpite, il ministro Graziano Delrio ha elaborato un piano per il rilancio dell'economia nelle zone terremotate, presentato il 16 ottobre 2017 in una conferenza stampa a Rieti, che prevede 650 milioni di interventi sulla Salaria nonch\u00e9 la costruzione della ferrovia Rieti-Passo Corese. Anche questo piano prevede per il tratto Rieti-Passo Corese interventi palliativi come rotatorie e corsie di arrampicamento.\nIl commissariamento e la progettazione della nuova 4 corsie.\nDopo un grave incidente costato la vita a 4 persone nell'ottobre del 2018 presso il chilometro 60 della Salaria che ebbe un'importante eco mediatica sia locale che nazionale, l'intervento di adeguamento del tratto pi\u00f9 pericoloso tra Ornaro e Ponte Buita si faceva sempre pi\u00f9 pressante. Nel frattempo una polemica politica metteva in risalto il mancato finanziamento da parte della Regione Lazio dei 60 milioni di euro promessi nel 2011 per la Salaria tra Passo Corese e Rieti. Il finanziamento dell'opera \u00e8 stato quindi garantito tramite 150 milioni del Fondo Infrastrutture 2018 da parte del Ministero delle infrastrutture e dei trasporti e la nuova progettazione prevede l'eliminazione delle corsie di arrampicamento, ritenute comunque pericolose, per realizzare una superstrada a 4 corsie, tramite un raddoppio della sede attuale, che si estende dal chilometro 56 (Ponte Buita) al chilometro 70 (per congiungersi alle gallerie di San Giovanni Reatino, che gi\u00e0 prevedono 2 corsie per senso di marcia). Nel 2020 i deputati Gabriele Lorenzoni e Fabio Melilli annunciano inoltre l'emendamento al \"Decreto Rilancio\" per lo stanziamento dei fondi per la progettazione della 4 corsie anche nella restante parte tra Osteria Nuova e Passo Corese, e l'avvio dei lavori a partire dall'attesa rotatoria di Passo Corese.\nIn una conferenza stampa del 7 Luglio 2020, illustrando i contenuti del Piano \"Italia veloce\", il Presidente del Consiglio Giuseppe Conte cita la Salaria \"nel tratto laziale e anche marchigiano\" tra le opere strategiche del Paese e pochi mesi dopo la statale risulta tra le 59 opere infrastrutturali italiane con importanti ricadute sul tessuto socio-economico, per le quali \u00e8 nominato come Commissario straordinario l'Ing. Fulvio Soccodato di ANAS.\nPercorso.\nLa Salaria ha inizio a Roma a Piazza Fiume, dove la Porta Salaria (ora demolita) consentiva di proseguire nel centro, superando le mura aureliane.\nLa strada procede in direzione Nord-Est come strada urbana dando il nome al quartiere Salario, fino allo svincolo di accesso per la Tangenziale Est dove diventa a due corsie per senso di marcia. Allo svincolo per il Grande Raccordo Anulare inizia la numerazione e la tratta di competenza Anas. Subito dopo aver attraversato Settebagni si incontra lo svincolo per l'autostrada A1 Diramazione Nord, dove termina il tratto a quattro corsie, e si esce definitivamente dal territorio comunale di Roma al km 21,6 (bivio per Vallericca), poco prima di attraversare Monterotondo. Prosegue poi attraversando il territorio di Montelibretti, sempre in Provincia di Roma.\nPresso Passo Corese la Salaria entra in provincia di Rieti e si ricongiunge con la \"SS 4 dir\", una bretella di collegamento (a due corsie per senso di marcia) con il casello di Fiano Romano dell'A1 Diramazione Nord, che permette a chi viene da Rieti di immettersi nell'Autosole senza dover arrivare a Settebagni. Subito dopo la bretella si trova un semaforo, spesso causa di congestioni, che regola l'intersezione a raso con la Strada statale 313 di Passo Corese, che conduce all'abitato omonimo e poi prosegue fino Terni. Il tratto dal km 36 al 38, subito dopo Passo Corese, \u00e8 uno dei cento punti con la maggiore incidentalit\u00e0 dell'intera rete stradale italiana. Dopo Passo Corese, la Salaria supera Borgo Santa Maria, Borgo Quinzio e Osteria Nuova, dopodich\u00e9 prosegue in una valle tra i monti Sabini salendo fino a sfiorare i 600 metri s.l.m. ad Ornaro.\nDopo essere riscesi a 400 metri s.l.m, presso San Giovanni Reatino si imbocca la lunga galleria Colle Giardino () con la quale inizia un tratto a due corsie per senso di marcia, con caratteristiche di superstrada. All'imbocco si stacca il vecchio tracciato della statale (NSA 265 ex SS 4 Variante galleria Colle Giardino), gestito dall'ANAS fino a Rieti. Al termine della galleria si trova lo svincolo che permette di immettersi sulla superstrada SS 79 bis Ternana per Terni; proseguendo si incontra la galleria Sant'Antonio (670 metri), lo svincolo Rieti Est con l'imbocco per la superstrada SR 578 Rieti-Torano, lo svincolo Nucleo industriale per la Strada statale 701 del Nucleo Industriale di Rieti e lo svincolo Santa Rufina, con il quale il tratto a due corsie termina.\nLa statale raggiunge Cittaducale (il cui attraversamento \u00e8 evitato da un'apposita variante), attraversa gli abitati di Cotilia e Castel Sant'Angelo, Ponte e Borgo Velino. Presso Antrodoco si stacca dalla consolare la strada statale 17 dell'Appennino Abruzzese ed Appulo-Sannitico per L'Aquila, Sulmona ed Isernia.\nA questo punto la strada continua nelle strette Gole del Velino, passando per Posta e superando il Passo della Torrita (1018 metri s.l.m.) che valica al km 126,9, poco prima della spartiacque appenninica Amatrice, fino ad arrivare ad Ascoli Piceno dove si pu\u00f2 continuare fino a raggiungere Porto d'Ascoli e il mare Adriatico, o con l'Ascoli - Mare (RA 11) o con il vecchio percorso della Salaria, oggi strada provinciale 235 Via Salaria (SP ex SS 4 o SP 235).\nEx Strada statale 4 bis del Terminillo.\nLa ex strada statale 4 bis del Terminillo (nota anche come \"Via del Terminillo\" o \"Terminillese\"), oggi strada regionale 4 bis (SR4bis) \u00e8 una strada regionale italiana che collega la citt\u00e0 di Rieti con le localit\u00e0 del Monte Terminillo, terminando a Campoforogna (1640 m.s.l.m.)."}
{"id": "689452", "revid": "72124839", "url": "https://it.wikipedia.org/wiki?curid=689452", "title": "SS 4", "text": ""}
{"id": "689457", "revid": "1568601", "url": "https://it.wikipedia.org/wiki?curid=689457", "title": "Fiume Hunza", "text": "Il fiume Hunza (in urdu: \u062f\u0631\u06cc\u0627\u0626\u06d2 \u06c1\u0646\u0632\u06c1) \u00e8 il principale corso d'acqua del territorio omonimo compreso nell'area del Gilgit-Baltistan (un tempo conosciuta come Territori del Nord) nel nord del Pakistan. Esso nasce dalla confluenza del Kilik e del Khunjerab alimentate a loro volta dalle acque di fusione dei ghiacciai dell'area ed \u00e8 ulteriormente ingrossato dal Gilgit e dal Naltar prima di confluire nell'Indo.\nL'Hunza avanza nella catena del Karakorum da nord a sud. La strada del Karakorum lo attraversa presso le valli dello Hunza e del Nagar.\nIl 4 gennaio 2010 un'enorme frana nei pressi del villaggio di Attabad ha sbarrato il fiume, bloccando completamente il flusso delle acque e creando il lago di Attabad (o lago Gojal).\nAltri progetti.\n "}
{"id": "689461", "revid": "77358", "url": "https://it.wikipedia.org/wiki?curid=689461", "title": "Tipi di polimeri", "text": ""}
{"id": "689463", "revid": "339392", "url": "https://it.wikipedia.org/wiki?curid=689463", "title": "Comune di Teodo", "text": ""}
{"id": "689464", "revid": "110157", "url": "https://it.wikipedia.org/wiki?curid=689464", "title": "Burst and Bloom", "text": "Burst and Bloom \u00e8 un ep dei Cursive.\n\u00c8 il primo disco dei Cursive con la violoncellista Gretta Cohn. Le parti di violoncello sono state aggiunte in seguito alle registrazioni originali, a differenza di quanto avvenuto negli album successivi."}
{"id": "689469", "revid": "161374", "url": "https://it.wikipedia.org/wiki?curid=689469", "title": "Strada Statale 5 Tiburtina", "text": ""}
{"id": "689470", "revid": "729019", "url": "https://it.wikipedia.org/wiki?curid=689470", "title": "Battaglia del Volturno (554)", "text": "La battaglia del Volturno, detta anche battaglia di Capua o battaglia del Casilino, fu combattuta nell'ottobre del 554, nei pressi del fiume Volturno, tra l'esercito bizantino guidato da Narsete e una lega di Franchi ed Alemanni chiamati in Italia dai Goti, gi\u00e0 sconfitti due anni prima nella battaglia dei Monti Lattari. Le vicende non sono riportate da Procopio di Cesarea, ma vengono dettagliatamente descritte dallo storico Agazia. I Franchi attaccarono il centro ma l'azione della cavalleria bizantina li sopraffece totalmente; lo stesso Butilino rimase ucciso. Le perdite tra i bizantini furono irrisorie, Agazia parla di soli 80 morti.\nContesto storico.\nLa guerra goto-bizantina si era praticamente conclusa nell'ottobre 552 con la morte di Teia, ultimo re goto; tuttavia gli ultimi goti superstiti e arroccati in pochi centri della penisola implorarono l'aiuto dei Franchi contro le armate imperiali condotte dall'eunuco Narsete. Anche se re Teodebaldo aveva rifiutato di inviare aiuti, permise a due dei suoi sudditi, i capi alemanni Leutari e Butilino, di invadere l'Italia. Secondo lo storico Agazia, i due fratelli misero insieme un esercito di 75.000 soldati tra Franchi e Alemanni, e nel 553 oltrepassarono le Alpi e discesero la penisola, prendendo la citt\u00e0 di Parma. Gli invasori in quel frangente sconfissero un'armata condotta dal comandante degli Eruli Fulcari, e ben presto molti ostrogoti dell'Italia Settentrionale si unirono a essi. Nel frattempo Narsete, dopo aver completato la sottomissione delle fortezze della Tuscia, disperse le sue truppe nelle guarnigioni dell'Italia Centrale, e svern\u00f2 a Roma.\nAll'inizio della primavera del 554 Narsete fece convergere le proprie truppe a Roma e le addestr\u00f2 per prepararle alla battaglia imminente. Nel frattempo l'orda franco-alemanna si diresse verso l'Italia meridionale devastando i territori attraversati. Dopo aver aggirato la citt\u00e0 di Roma e i suoi dintorni, l'orda, una volta raggiunto il Sannio, si divise in due gruppi, ognuno seguente un itinerario differente: l'armata di Butilino marci\u00f2 lungo le coste del Tirreno devastando le province di \"Campania\" e di \"Lucania et Bruttii\" e spingendosi fino allo stretto di Messina, mentre l'esercito di Leutari devast\u00f2 la provincia di \"Apulia et Calabria\" spingendosi fino a Otranto. Secondo quanto narra Agazia, i Franchi, di religione cristiana, ebbero rispetto per i luoghi di culto mentre gli Alemanni, essendo pagani, li profanarono spogliandoli di ornamenti preziosi.\nA questo punto, Leutari decise di ritirarsi dall'Italia con le spoglie e scrisse al fratello Butilino chiedendogli di seguirlo. Butilino tuttavia decise di rimanere perch\u00e9 si sentiva vincolato dal giuramento fatto ai Goti che li avrebbe assistiti nella guerra contro le truppe imperiali; i Goti peraltro avevano promesso a Butilino di nominarlo loro re in caso di vittoria. Seguendo lo stesso percorso dell'andata, le truppe di Leutari avanzarono fino al Piceno senza trovare opposizioni. Intercettate e sconfitte dall'esercito bizantino condotto dai generali Artabane e Uldach l'Unno tra Fano e Pesaro, ripararono a Ceneda, citt\u00e0 della Venezia occupata dai Franchi, decimate da un'epidemia.\nAll'inizio dell'autunno del 554 Butilino, mosso dall'ambizione di restaurare il regno ostrogoto del quale intendeva diventare re, marci\u00f2 in direzione della Campania. Intendeva confrontarsi in battaglia al pi\u00f9 presto con l'armata di Narsete prima che la dissenteria, che aveva gi\u00e0 colpito alcuni suoi soldati, indebolisse eccessivamente la sua armata tramutandosi in un'epidemia. Si accamp\u00f2 dunque sulle rive del Volturno, non distante da Capua. Fortific\u00f2 il suo accampamento proteggendo i fianchi esposti con terrapieni rinforzati dai suoi numerosi carri di vettovaglie; il fiume che scorreva alla destra dell'accampamento costituiva un'ottima difesa naturale. Fu lasciato uno stretto passaggio, attraverso il quale i Franchi potevano eventualmente compiere sortite contro il nemico per poi tornare indietro. Per impedire ai Bizantini di attraversare il fiume attraverso un ponte, lo occup\u00f2 e costru\u00ec su di esso una torre di legno, pesantemente presidiata dai Franchi. Qui Butilino attese invano i rinforzi promessi da Leutari, ignaro che quest'ultimo nel frattempo era morto a causa dell'epidemia che aveva decimato il suo esercito. Butilino si trov\u00f2 dunque da solo ad affrontare i bizantini di Narsete; per giunta il suo esercito, quando si attest\u00f2 sulle rive del Volturno, era stato ridimensionato dalla dissenteria dalle 30.000 unit\u00e0 iniziali a una dimensione vicina a quelle delle truppe di Narsete.\nQuando Narsete apprese l'ubicazione dell'accampamento franco-alemanno, marci\u00f2 alla testa di 18.000 uomini, che comprendevano un consistente contingente di mercenari eruli. Il suo esercito comprendeva fanteria, cavalleria pesante e arcieri a cavallo, garantendogli un vantaggio sulle forze nemiche, costituite prevalentemente di fanteria.\nBattaglia.\nMentre le truppe imperiali si avvicinavano all'accampamento franco-alemanno, Narsete invi\u00f2 un ufficiale armeno, Canarange, con un contingente di cavalleria, per impedire ai Franchi di saccheggiare i villaggi limitrofi per procurarsi vettovaglie. Canarange non solo cattur\u00f2 alcuni carri, ma us\u00f2 uno di essi per dare fuoco alla grande torre che sorvegliava il ponte. Dopo questa prima schermaglia, entrambi gli schieramenti uscirono dai loro accampamenti preparandosi alla battaglia. A quel punto un incidente per poco non mise a repentaglio i piani bizantini. Un capitano degli Eruli uccise un servo, e rifiut\u00f2 di ammettere ogni colpa di fronte a Narsete, il quale lo fece giustiziare, provocando la reazione indignata del resto degli Eruli che annunciarono il loro rifiuto di prendere parte alla battaglia. Nonostante questa defezione, Narsete non rinunci\u00f2 alla battaglia ma schier\u00f2 le proprie truppe. Di fronte alla solida fanteria franco-alemanna, il generale bizantino ripropose la tattica vincente della Battaglia di Tagina: fanteria al centro, con gli arcieri disposti dietro, e cavalleria alle ali. Lo stesso Narsete assunse il comando dell'ala destra, mentre Artabane e Valeriano furono posti al comando dell'ala sinistra. Parte dell'ala sinistra fu inoltre nascosta in un bosco in modo da poterne uscire al momento opportuno per attaccare il nemico da entrambi i lati. In seguito alla promessa del generale erulo Sinduald che avrebbe convinto i suoi uomini a combattere, Narsete lasci\u00f2 un vuoto nel mezzo della fanteria, dove intendeva schierare gli Eruli nel caso cambiassero idea.\nTuttavia, due Eruli avevano disertato ai Franchi, e persuasero Butilino ad attaccare per approfittare della mancata partecipazione degli Eruli alla battaglia. I Franchi, disposti in una formazione a delta, avanzarono e penetrarono nel centro bizantino. Penetrarono rapidamente il vuoto lasciato dagli Eruli, ma Narsete comand\u00f2 alla sua cavalleria, che comprendeva molti arcieri a cavallo, di voltarsi ai loro fianchi e di attaccare l'esposta retroguardia nemica. I Franchi, gi\u00e0 impegnati nel combattimento contro la fanteria bizantina, furono incapaci di reagire all'attacco alla retroguardia da parte dai loro nemici maggiormente mobili. Mentre la confusione cominci\u00f2 a diffondersi nell'esercito franco-alemanno, gli Eruli si decisero a entrare in battaglia. Quando Sinduald e i suoi Eruli comparvero sulla scena, la sconfitta dei Franchi, gi\u00e0 certa, si trasform\u00f2 in annientamento completo. Butilino e la maggior parte dei suoi uomini perirono, mentre le perdite subite dagli imperiali furono irrisorie.\nConseguenze.\nSecondo le cifre inattendibili di Agazia i Bizantini persero soltanto 80 uomini, mentre solo cinque soldati nemici sopravvissero. A prescindere dalle vere cifre, fu indubbiamente una vittoria schiacciante per Narsete, che pose fine alle grandi operazioni militari della guerra gotica. Nonostante la vittoria di Narsete, tuttavia, la guerra non era del tutto finita. Settemila goti resistettero a Conza, nei pressi di Napoli, fino alla loro capitolazione nella primavera del 555. Le terre e le citt\u00e0 oltre il Po erano ancora occupate da Franchi e Goti e fu solo nel 562 che avvenne la sottomissione delle loro ultime fortezze, Verona e Brixia.\nBibliografia.\nFonti primarie\nFonti moderne"}
{"id": "689471", "revid": "6923", "url": "https://it.wikipedia.org/wiki?curid=689471", "title": "Fasciatura", "text": "Le fasciature e i bendaggi consistono nell'applicazione sul corpo, in diversi modi e con diverse finalit\u00e0, di strisce di tessuto chiamate bende.\nUna benda \u00e8 un materiale usato per supportare uno strumento medico come appunto la fasciatura o l'ingessatura. Oltre alle bende adesive, le pi\u00f9 comuni sono probabilmente le fasce a nastro, ma all'occorrenza le fasciature possono essere utilizzate secondo i bisogni.\nNel linguaggio comune la parola \"benda\" \u00e8 utilizzata anche per intendere una fasciatura, nonostante tecnicamente si tratti di due cose diverse.\nFasciatura a pressione.\nLa fasciatura a pressione (o bendaggio compressivo) \u00e8 un tipo di fasciatura volto a ridurre il flusso di sangue in una particolare area del corpo applicandovi una pressione. Viene utilizzato spesso in situazioni di emergenza/urgenza e pertanto viene insegnato nella maggior parte dei corsi di primo soccorso.\nNormalmente si utilizza nel caso in cui il paziente presenti un'emorragia abbastanza sostanziosa (solitamente venosa, non arteriosa che invece richiederebbe probabilmente un laccio emostatico) e difficile da arrestare. \nSi tratta del terzultimo step nella scala del soccorso ad un'emorragia (comprimere con la mano, alzare sopra il livello del cuore, fasciatura compressiva, comprimere l'arteria a monte dell'arto ferito, laccio emostatico)\nCome effettuare un bendaggio compressivo\nPer effettuare una fasciatura a pressione \u00e8 necessario avere a disposizione una benda ed uno spessore (che potrebbe essere un altro rotolo di benda ancora da aprire oppure una garza arrotolata o un cellulare vecchio stile o qualunque altro oggetto di forma pi\u00f9 o meno rettangolare che sia spesso almeno 2\u20133\u00a0cm e lungo 6\u20137\u00a0cm).\nUna volta individuata la ferita la copriamo con delle garze sterili, allora applichiamo il nostro oggetto spesso sulla ferita, sopra le garze, in modo che sia parallelo all'arto. Poi cominciamo a bendare l'arto partendo da valle (la mano se si tratta dell'avambraccio) stando attenti a tirare il pi\u00f9 possibile la benda nel momento in cui passeremo sopra il nostro spessore che rallenter\u00e0 cos\u00ec l'afflusso del sangue alla ferita.\nDopo aver effettuato il bendaggio sar\u00e0 sicuramente necessario portare comunque il paziente d'urgenze all'ospedale. \nSi consiglia di annotarsi l'ora in cui \u00e8 stato effettuato il bendaggio, in modo tale da poterlo riferire al medico nel caso in cui il bendaggio fosse particolarmente stretto.\nFasciatura a triangolo.\nUna \"fasciatura a triangolo\" \u00e8 un pezzo di stoffa tagliato a triangolo rettangolo impiegata per sostegno, come nel caso di un braccio al collo, o una fasciatura a pressione. Pu\u00f2 essere impiegata anche come cerotto, come viene spesso definita, o come ingessatura temporanea o fascia per la testa.\nBendaggio alla Desault.\nUna tecnica di fasciatura usata nella lussazione della spalla, che prende il nome dall'omonimo ortopedico francese. Pu\u00f2 essere utilizzata anche nei casi di fratture della scapola e di fratture dell'estremo prossimale dell'omero. Il bendaggio di Desault prevede il mantenimento del braccio addotto al fianco, con il gomito flesso e l'avambraccio pronato e poggiato sul ventre."}
{"id": "689473", "revid": "599013", "url": "https://it.wikipedia.org/wiki?curid=689473", "title": "SS4", "text": ""}
{"id": "689478", "revid": "110157", "url": "https://it.wikipedia.org/wiki?curid=689478", "title": "The Difference Between Houses and Homes", "text": "The Difference Between Houses and Homes, sottotitolato Lost Songs and Loose Ends \u00e8 una collezione di materiale proveniente dal primo periodo dei Cursive.\nSono raccolti nell'album gli ep \"Disruption\", \"The Icebreaker\" e \"Sucker and Dry\", nonch\u00e9 \"Nostalgia\", brano contenuto nello split con gli Small Brown Bike.\nL'album \u00e8 stato pubblicato nel 2005 da Saddle Creek."}
{"id": "689479", "revid": "1652635", "url": "https://it.wikipedia.org/wiki?curid=689479", "title": "Fegato", "text": "Il fegato (dal latino \"fic\u0101tum\", termine originariamente culinario) \u00e8 una ghiandola extramurale anficrina (a secrezione endocrina ed esocrina) della cavit\u00e0 addominale, posizionata al di sotto del diaframma e localizzata nell'ipocondrio destro e, in parte, nell'epigastrio, tra il colon trasverso e lo stomaco. \u00c8 la ghiandola pi\u00f9 grande del corpo umano e gioca un ruolo fondamentale nel metabolismo e svolge una serie di processi tra cui l'immagazzinamento del glicogeno, la sintesi delle proteine del plasma, la rimozione di sostanze tossiche dal sangue. Produce la bile, importante nei processi della digestione ed \u00e8 fino al 6\u00ba mese di vita intrauterina il pi\u00f9 importante organo emopoietico. In caso di splenectomia, il fegato pu\u00f2 riassumere la funzione di emocateresi sopperendo alla mancanza della milza.\nEtimologia.\nI termini medici relativi al fegato utilizzano spesso l'aggettivo \"epatico\" o il prefisso \"epato-\", derivato dal latino \"hepat\u012dcus\", a sua volta derivato dal termine in lingua greca, \u1f21\u03c0\u03b1\u03c4\u03b9\u03ba\u03cc\u03c2, anch'esso derivato da \u1f27\u03c0\u03b1\u03c1, -\u03b1\u03c4\u03bf\u03c2, termine greco per fegato; il suo nome in italiano deriva invece dal latino \"iecur ficatum\", a sua volta calco del greco \u1f27\u03c0\u03b1\u03c1 \u03c3\u03c5\u03ba\u03c9\u03c4\u03cc\u03bd (\u00abfegato coi fichi\u00bb), una ricetta in voga nell'antica Roma, che consisteva nell'ingrassare, riempire o cuocere il fegato d'oca con dei fichi.\nAnatomia macroscopica.\nIl fegato \u00e8 una ghiandola annessa all'apparato digerente dalla forma a cuneo, modellata dai suoi rapporti con gli organi e i muscoli adiacenti. \u00c8 ricoperto da una capsula connettivale, detta capsula di Glisson, che lo protegge, ma non contribuisce in modo determinante alla sua forma. Pesa circa 2\u00a0kg (da 1,8 a 2,1\u00a0kg nella femmina e da 1,9 a 2,3\u00a0kg nel maschio, secondo Anatomia-Anastasi), corrispondenti al 2,5% del peso corporeo di un uomo adulto di media corporatura; nell'infante il peso del fegato, per il suo maggior sviluppo in rapporto al resto dell'organismo pu\u00f2 arrivare a costituire il 5% del totale. Il fegato tende a raggiungere le sue maggiori dimensioni verso i 18 anni di et\u00e0, dopodich\u00e9 il suo peso decresce gradualmente con l'avanzare degli anni. La superficie epatica \u00e8 liscia e soffice, di colore rosso-brunastro, ma nei soggetti obesi pu\u00f2 apparire giallastra, ci\u00f2 \u00e8 dovuto alle diffuse infiltrazioni di tessuto adiposo nel parenchima epatico (steatosi).\nUn'ulteriore importante funzione del fegato \u00e8 quella di eliminare le sostanze tossiche dall\u2019organismo.\nRapporti.\nIl fegato \u00e8 localizzato nella cavit\u00e0 addominale superiore, in essa occupa quasi la totalit\u00e0 dell'ipocondrio destro e dell'epigastrio, spingendosi con il lobo sinistro a occupare anche una parte dell'ipocondrio sinistro, che pu\u00f2 risultare pi\u00f9 o meno cospicua a seconda del soggetto. La sua superficie superiore si colloca a livello della 6\u00aa costa e della 10\u00aa vertebra toracica, mentre l'apice infero-laterale si spinge fino a livello dell'11\u00aa costa e della 2\u00aa vertebra lombare. Superiormente la capsula di Glisson e il peritoneo (tranne che per una piccola area triangolare) lo separano dal diaframma, antero-lateralmente \u00e8 in rapporto con il diaframma che lo separa dalla pleura destra, talvolta il lobo sinistro \u00e8 in rapporto allo stesso modo anche con la pleura sinistra, inferiormente con il colon trasverso, l'antro dello stomaco, rene e ghiandola surrenale destri, posteriormente con la colecisti, il fondo dello stomaco, l'esofago e la vena cava inferiore.\nLobi.\nAlcuni disegni anatomici del fegato in cui si possono notare i principali elementi di anatomia macroscopica.\nIl fegato, secondo la distinzione classica, \u00e8 suddivisibile in quattro lobi: destro, sinistro, quadrato e caudato.\nFacce.\nLa superficie del fegato viene comunemente distinta in cinque facce: superiore, anteriore, destra, posteriore e inferiore. Le facce superiore, anteriore e destra sono continue tra loro e ci si pu\u00f2 riferire all'insieme definendolo superficie diaframmatica del fegato.\nLa cupola epatica \u00e8 localizzata a livello della linea interascellare destra.\nAl centro e a livello della divergenza del legamento falciforme vi \u00e8 una lieve depressione, detta impronta cardiaca. Costituisce la superficie antero-superiore dei lobi destro e sinistro.\nLegamenti.\nIl fegato possiede alcuni legamenti peritoneali che lo connettono ad altri organi, alla parete addominale anteriore e al diaframma: legamento falciforme, legamento coronario, legamento rotondo, legamento triangolare sinistro, legamento triangolare destro, legamento venoso, piccolo omento (legamento epato-gastrico).\nSettori.\nIl fegato, tuttavia, non \u00e8 pi\u00f9 suddiviso, come si usava in base ai procedimenti anatomici superficiali macroscopici, in lobi destro e sinistro dal legamento falciforme, ma viene invece studiato in base a criteri vascolari, come proposto da Claude Couinaud nel 1957, perch\u00e9 pi\u00f9 strettamente correlati alla fisiologia dell'organo.\nSi distinguono perci\u00f2 quattro settori (laterale destro, mediale destro, mediale sinistro, laterale sinistro), ciascuno determinato da una ramificazione della vena porta, e sei fessure (portale destra, portale principale, ombelicale, portale sinistra, venosa, di Gans), ovvero spazi intersettoriali. Ciascun settore \u00e8 ulteriormente diviso in 1-4 segmenti, per un totale di nove segmenti, che vengono convenzionalmente indicati con il corrispondente numero romano. I segmenti sono suddivisi base alle ramificazioni terziarie della vena porta, dell'arteria epatica e dei condotti biliari che sono contenuti nei peduncoli glissoniani, perch\u00e9 avvolti dalla guaina di Glisson. Partendo dal lobo destro del fegato al sinistro e considerando la superficie anteriore del fegato si distinguono:\nFessure.\nLe fessure si distinguono in maggiori (destra, principale, sinistra), che contengono le vene epatiche e minori (ombelicale, venosa, di Gans), che non le contengono.\nSegmenti epatici.\nI segmenti epatici seguono i nove segmenti del fegato in cui viene ora suddiviso.\nIlo epatico.\nL'ilo \u00e8 costituito da una depressione posta sulla superficie inferiore del fegato, collocata posteriormente al lobo quadrato e anteriormente al lobo caudato. Riceve il fascio neurovascolare diretto verso il fegato, \u00e8 costituito principalmente dai due condotti biliari epatici, dall'arteria epatica, dalla vena porta, da alcuni vasi linfatici e nervi che costituiscono il plesso nervoso epatico. Ciascuna struttura del fascio \u00e8 ricoperta dalla guaina epatobiliare di Glisson, composta da tessuto connettivo lasso, la stessa che ricopre la superficie delle facce del fegato e che accompagna ciascun vaso sino alla penetrazione in uno o pi\u00f9 segmenti epatici.\nNello spazio tra un vaso e l'altro \u00e8 presente del tessuto connettivo lasso di supporto. Appena prima di penetrare nel parenchima epatico, il condotto coledoco si ramifica nel condotto epatico destro e nel condotto epatico sinistro, i quali poi penetrano nell'ilo; questi condotti biliari sono i condotti pi\u00f9 anteriori dell'ilo epatico. Posteromedialmente ai due condotti epatici, decorrono le due ramificazioni dell'arteria epatica (arteria epatica sinistra e arteria epatica destra), con l'arteria epatica destra di maggior calibro rispetto alla sinistra. Posteriormente alle due ramificazioni dell'arteria epatica entra nell'ilo la vena porta con le sue due ramificazioni (vena porta sinistra e vena porta destra), la destra di calibro maggiore della sinistra.\nTutti questi vasi entrano nell'ilo in direzione supero-laterale. Nello spazio compreso tra le due ramificazioni dell'arteria epatica e della vena porta decorrono diversi vasi linfatici di piccolo calibro, pi\u00f9 raramente se ne riscontra qualcuno lateralmente, medialmente o anteriormente all'arteria epatica. Numerosi nervi (nervi lobari di sinistra e nervi lobari di destra) decorrono sia tra vena porta e arteria epatica sia tra quest'ultima e i due condotti epatici.\nVascolarizzazione e innervazione.\nArterie.\nL'arteria epatica \u00e8 il vaso arterioso principale che irrora il fegato. Origina dal tronco celiaco, ove viene chiamata arteria epatica comune, poi si porta anteriormente e lateralmente, passa posteriormente al foro epiploico, superiormente al duodeno ed entro il piccolo omento. Durante il suo decorso emette quali suoi rami le arterie gastriche sinistra (spesso) e destra e l'arteria gastroduodenale. A questo punto viene denominata arteria epatica propria.\nIn seguito curva superiormente e posteriormente davanti alla vena porta, ramificandosi in arteria epatica sinistra e arteria epatica destra. L'arteria epatica destra ha un decorso sinuoso, passa posteriormente al condotto coledoco, poi emette subito quale sua ramificazione l'arteria cistica, che scende antero-inferiormente sulla colecisti, quindi risale superiormente dietro il condotto epatico destro. A questo punto entra nel parenchima epatico, piega orizzontalmente e si divide in due ulteriori rami, uno procede antero-superiormente e irrora i segmenti I, V, VIII, ciascuno con un ramo, l'altro decorre lateralmente e posteriormente e fornisce rami arteriosi per il VI, VII segmento. L'arteria epatica sinistra, di minor calibro, risale superiormente, entra nel parenchima epatico e qui si divide in tre ramificazioni, una laterale per il IV segmento, una superiore per il III, una mediale per il II. Le arterie segmentali sono di tipo terminale.\nVene.\nIl fegato possiede due sistemi venosi, quello portale e quello delle vene epatiche.\nIl sistema portale \u00e8 costituito dalla vena porta, che origina dalla confluenza della vena lienale, mesenterica superiore e mesenterica inferiore, risale anteriormente al foro epiploico e posteriormente all'arteria gastrica e ai condotti biliari epatici. La vena porta ha il compito di convogliare al fegato il sangue proveniente dalla digestione intestinale e dalla milza, costituendo un sistema detto appunto sistema della vena porta o sistema portale.\nPoco prima di entrare nel parenchima epatico, la vena porta si divide in sinistra e destra, con la destra di calibro maggiore. Il ramo sinistro ha un decorso pi\u00f9 lungo e orizzontale del destro, appena entrato nel parenchima si fa sempre pi\u00f9 orizzontale ed emette una piccola ramificazione posteriore per il segmento I, il resto prosegue orizzontalmente fino a biforcarsi in un ramo che scende antero-inferiormente e si divide in due peduncoli che si dirigono quello laterale al III e il mediale al IV segmento. L'altra ramificazione prosegue orizzontalmente entrando nel II segmento. La vena porta destra, pi\u00f9 grossa e corta, si ramifica subito in due rami, uno piega antero-lateralmente e si divide in due peduncoli, quello superiore irrora l'VIII segmento, quello inferiore il V, l'altro ramo prosegue postero-lateralmente fino a biforcarsi in un ramo superiore per il VII e in uno inferiore per il VI segmento.\nLe tre vene epatiche (sinistra, media e destra) tributarie della vena cava inferiore, costituiscono il secondo sistema venoso del fegato. Il loro decorso nel parenchima epatico permette di dividere il fegato in settori, i loro peduncoli permettono di dividere ciascun settore in ulteriori segmenti. La vena epatica destra \u00e8 la maggiore delle tre, decorre superiormente nella fessura portale destra, drenando inferiormente i segmenti V e VI con un peduncolo ciascuno, superiormente i segmenti VII e VIII, per poi proseguire supero-medialmente e sboccare nella vena cava inferiore. I settori corrispondenti sono il laterale destro e la parte laterale del mediale destro. La vena epatica media decorre nella fessura principale, drena inferiormente i segmenti V (parte mediale) e IV (parte laterale), superiormente l'VIII (parte mediale) e di nuovo il IV, per poi sboccare nella vena cava inferiore. I settori corrispondenti sono il mediale destro e il mediale sinistro. Una piccola vena, ramo della cava inferiore, drena autonomamente il I segmento. La vena epatica sinistra drena inferiormente (vena ombelicale) i segmenti IV (parte mediale) e III, mentre il II segmento \u00e8 drenato dall'altro peduncolo orizzontale. Talvolta pu\u00f2 emettere un peduncolo per il IV segmento. I settori corrispondenti sono il mediale sinistro e il laterale sinistro.\nLinfa.\nIl fegato \u00e8 dotato di un sistema composto da numerosi vasi linfatici che si dirigono verso le stazioni linfonodali sopradiaframmatiche e sottodiaframmatiche. I vasi linfatici si collocano generalmente nello spazio compreso tra la vena porta e l'arteria epatica e tra questa e i condotti biliari epatici. Sono classificati in vasi linfatici superficiali e profondi.\nInnervazione.\nIl parenchima epatico \u00e8 innervato dalle ramificazioni dei nervi del plesso epatico, costituiti da fibre del simpatico e del parasimpatico, che vi entrano attraverso l'ilo. Il loro decorso accompagna le ramificazioni dei condotti biliari e dell'arteria epatica, a cui forniscono fibre nervose vasomotorie, mentre gli epatociti vengono innervati direttamente. I nervi del sistema nervoso simpatico del fegato originano nella colonna intermedio-laterale del midollo spinale, i loro assoni passano attraverso i nervi comunicanti bianchi nei gangli della catena del simpatico e poi attraverso il nervo grande splancnico le fibre simpatiche pregangliari sinaptano nei gangli celiaci.\nLe fibre simpatiche postgangliari innervano il fegato, la cistifellea e il dotto cistico attraverso il plesso epatico anteriore e posteriore che segue le ramificazioni dell'arteria epatica e del condotto epatico comune, mentre il condotto coledoco \u00e8 innervato da nervi appartenenti al plesso gastroduodenale che segue l'arteria gastroduodenale e lo stesso condotto coledoco sino al duodeno. Queste stesse fibre postgangliari innervano anche lo sfintere dell'ampolla duodenale.\nLe fibre parasimpatiche decorrono all'interno del nervo vago anteriore e posteriore, da esso originano nervi a componente parasimpatica che entrano nei plessi epatici anteriore e posteriore innervando il fegato, il condotto epatico comune, il condotto cistico e la cistifellea, mentre attraverso il plesso gastroduodenale innervano il condotto coledoco e lo sfintere dell'ampolla duodenale. La capsula di Glisson \u00e8 innervata superiormente da sottili ramificazioni dei nervi intercostali. Le fibre sensitive del fegato attraversano i suoi plessi anteriore e posteriore, cos\u00ec come quello gastroduodenale, penetrano nei nervi grandi splancnici e sinaptano nei gangli delle radici dorsali dei mielomeri T7-T10.\nAnatomia microscopica.\nStruttura generale.\nIl fegato \u00e8 rivestito (tranne che per un'area nuda triangolare sulla faccia superiore) dal peritoneo viscerale, costituito dal mesotelio, un unico strato di cellule superficiali e da tessuto extraperitoneale sottostante. \u00c8 inoltre completamente avvolto dal tessuto connettivo denso componente la capsula del Glisson, che ricopre anche il fascio neurovascolare a livello dell'ilo. Da essa si dipartono setti e trabecole connettivali che penetrano nel parenchima epatico, dividendolo negli spazi portali. All'interno di ciascuno spazio portale (spazio di Kiernan) \u00e8 presente una ramificazione della vena porta, una dell'arteria epatica, un condotto biliare (la triade portale) e spesso anche piccoli vasi linfatici e ramificazioni nervose. Il parenchima epatico \u00e8 invece costituito da lamine dalla struttura tridimensionale complessa e composte da un singolo strato di cellule, ovvero gli epatociti, le cellule principali del fegato e quelle che svolgono la quasi totalit\u00e0 delle sue funzioni metaboliche. Ciascuna lamina di epatociti \u00e8 separata dall'altra da un sinusoide venoso, derivante dalla ramificazione della vena porta che decorre nello spazio portale. Esso si porta dallo spazio portale sino alla vena centrolobulare.\nGli epatociti non aderiscono ai sinusoidi venosi, ma ne sono separati da un piccolo spazio intercellulare dilatabile in condizioni patologiche (0,2-0,5\u00a0\u00b5m), detto spazio di Disse. Nello spazio di Disse sono contenute prevalentemente fibre di collagene di tipo I, III e IV e vi si aggettano i microvilli dell'epatocita, nonch\u00e9 le terminazioni nervose. Vi \u00e8 notevole possibilit\u00e0 di scambio tra gli epatociti e i sinusoidi venosi, sia grazie alla maggiore superficie di assorbimento garantita ai primi dai microvilli, sia alle fenestrazioni presenti nei sinusoidi venosi. Tra un epatocita e l'altro (su ciascun lato della cellula) sono presenti piccole docce dette canalicoli biliari, cos\u00ec che ciascun epatocita ne \u00e8 pressoch\u00e9 circondato. I canalicoli biliari drenano in dotti di calibro maggiore, i canali di Hering (chiamati anche colangioli), questi a loro volta ai condotti biliari della triade portale, quindi questi drenano nei condotti biliari epatici e quindi nel coledoco. Le ramificazioni dell'arteria epatica si dividono ulteriormente in capillari che poi convogliano il sangue nei sinusoidi venosi, oppure le stesse ramificazioni arteriose convergono nei sinusoidi, cos\u00ec che gli epatociti gestiscono un sangue misto di arterie e vene.\nLe vene centrolobulari si uniscono in vene di calibro maggiore, le interlobulari (poste tra i lobuli epatici), le quali a loro volta drenano nelle vene epatiche e queste nella vena cava inferiore. Una delle unit\u00e0 funzionali del fegato, la pi\u00f9 grande in scala, \u00e8 il lobulo epatico. Si tratta di una struttura dalla forma pseudo-esagonale (tende a essere pi\u00f9 regolare in altri animali che non nell'uomo) il cui scheletro \u00e8 rappresentato da lamine di epatociti separate dai sinusoidi venosi derivanti dalla ramificazione venosa portale. Le lamine non si limitano a espandersi a raggiera da una vena centrolobulare tributaria delle vene epatiche, ma si dispongono tridimensionalmente in strutture ramificate e difficilmente schematizzabili. Ciascun lobulo \u00e8 delimitato da sottili setti connettivali, e a ogni suo \"angolo\" si apre una triade portale. Un'unit\u00e0 funzionale pi\u00f9 piccola del lobulo epatico \u00e8 l'acino epatico. Un acino epatico \u00e8 una sezione di forma ovalare di parenchima, il cui asse maggiore congiunge due vene centrolobulari e il minore approssimativamente un lato dell'esagono costituito dal lobulo epatico.\nCiascun acino \u00e8 divisibile da un punto di vista funzionale in tre zone. La zona 1 \u00e8 definita periportale, ed \u00e8 quella pi\u00f9 vicina alla ramificazione della vena porta e dei rami terminali dei vasi afferenti, il suo asse maggiore congiunge le due ramificazioni portali, il minore si approfonda di poco nel parenchima del lobulo. La zona 2, intermedia, \u00e8 un'area triangolare che comprende esclusivamente il parenchima del lobulo nella sua porzione media, la zona 3, centrolobulare, \u00e8 prossima alla vena centrolobulare e ne comprende il margine. L'acino assume cos\u00ec una forma ovalare o romboidale.\nCellule del fegato.\nLe quattro tipologie cellulari principali che si riscontrano nel fegato sono gli epatociti, le cellule stellate, le cellule endoteliali sinusoidali e le cellule di Kupffer.\nSviluppo.\nNel feto il fegato si sviluppa a partire dal diverticolo epatico e attinge al sangue delle vene vitelline che trasportano il sangue dal sacco vitellino. La parte superiore del diverticolo d\u00e0 origine agli epatociti e ai dotti biliari, quella inferiore diventa la cistifellea con il dotto cistico.\nDurante lo sviluppo del feto la principale fonte di sangue per il fegato \u00e8 la vena ombelicale, che trasporta al feto le sostanze nutrienti. La vena ombelicale entra nell'addome all'altezza dell'ombelico e sale lungo l'estremit\u00e0 libera del legamento falciforme fino alla superficie inferiore del fegato, dove si unisce al ramo sinistro della vena porta. Il dotto venoso di Aranzio porta il sangue dal ramo sinistro della vena porta al ramo sinistro della vena epatica e quindi alla vena cava inferiore, permettendo al sangue della placenta di aggirare il fegato del feto.\nNel feto il fegato si sviluppa durante la gestazione e non esegue le normali funzioni di purificazione del sangue. Non esegue nemmeno le operazioni connesse alla digestione, dato che il feto viene nutrito direttamente dal sangue della madre attraverso la placenta. Il fegato del feto rilascia alcune cellule staminali che migrano fino al timo del feto e produce globuli rossi e linfociti T. Dopo la nascita, la produzione delle cellule staminali si sposta nel midollo osseo.\nEntro cinque giorni dalla nascita la vena ombelicale e il dotto venoso si chiudono, il primo diventa il \"ligamentum teres\" e il secondo il \"ligamentum venosus\". In caso di cirrosi o ipertensione della vena porta, la vena ombelicale pu\u00f2 nuovamente riaprirsi.\nFunzione.\nLe funzioni del fegato sono espletate dalle cellule del fegato, gli epatociti.\nAttualmente non esiste un organo artificiale capace di emulare tutte le funzioni del fegato. Alcune di esse sono emulate dalla dialisi epatica, trattamento sperimentale per casi di grave insufficienza epatica.\nDisintossicazione.\nUna delle principali attivit\u00e0 del fegato \u00e8 la disintossicazione dell'organismo da tossine, scorie e altri elementi nocivi. La pi\u00f9 importante di tali azioni disintossicanti \u00e8 la trasformazione dell'ammoniaca presente nel sangue (sostanza tossica derivata dalle proteine) in una sostanza tollerabile a concentrazioni pi\u00f9 alte, l'urea. L'urea viene poi reimmessa nel sangue.\nRelazioni con altri organi.\nLe caratteristiche citologiche degli epatociti rispecchiano la funzione detossificante della ghiandola. Essi infatti presentano un reticolo endoplasmatico liscio molto abbondante. Quest'organulo infatti, oltre a presiedere alla sintesi di alcuni steroidi \u00e8 intensamente implicato proprio nell'attivit\u00e0 di detossificazione di molecole potenzialmente nocive o estranee (alcool, farmaci, ecc.)\nPatologia.\nMolte malattie del fegato sono accompagnate dall'itterizia causata dall'incremento dei livelli di bilirubina nell'organismo. La bilirubina \u00e8 il risultato della decomposizione dell'emoglobina dei globuli rossi morti; normalmente viene rimossa dal fegato ed escreta attraverso la bile.\nNumerose sono anche le malattie del fegato in et\u00e0 pediatrica.\nLe corrette funzionalit\u00e0 del fegato possono essere verificate attraverso numerosi test clinici dedicati, che misurano la presenza o l'assenza di enzimi tipici, metaboliti o sostanze legati a una regolare attivit\u00e0 del fegato.\nChirurgia.\nIl primo trapianto di fegato, realizzato con successo, avvenne nel 1967. Bisogner\u00e0 aspettare gli anni ottanta perch\u00e9 diventi un trattamento clinico standard, grazie all'introduzione della ciclosporina per evitare il rigetto di trapianto. Il trapianto di fegato \u00e8 consigliabile in tutte le malattie croniche che producano un malfunzionamento irreversibile del fegato, purch\u00e9 il paziente non presenti altre patologie che precludano possibilit\u00e0 di successo al trapianto. La maggior parte dei trapianti vengono effettuati in caso di malattie che portano a lesioni permanenti del fegato o di cirrosi (come le epatiti virali, alcoliche e autoimmuni e la cirrosi biliare primitiva).\nInoltre il fegato pu\u00f2 essere oggetto di resezione chirurgica, spesso per il tentativo di eradicare una massa tumorale.\nIl fegato come alimento.\nI fegati di mammiferi e uccelli sono normalmente consumati come cibo. Sia questi sia i fegati di pesce sono ricchi di vitamina A, di cui l'olio di fegato di merluzzo \u00e8 usato come integratore dietetico. Un eccesso di vitamina A pu\u00f2 essere tossico, viene raccomandato di non superare i 3.000\u00a0\u00b5g al giorno, corrispondenti a circa 50 g di fegato di maiale crudo, tuttavia un'acuta intossicazione da vitamina A \u00e8 poco probabile da aversi per assunzione di fegato, \u00e8 pi\u00f9 probabile invece se si fa ricorso a integratori alimentari specifici\nPiatti a base di fegato fanno parte della cucina tradizionale di varie regioni italiane, come il fegato alla veneziana o quello alla milanese, o europee (fegato alla berlinese). Con il fegato vengono inoltre preparati vari insaccati quali i Leberwurst tedeschi, il haggis scozzese, i figatelli corsi o la mortadella di fegato piemontese. Celebri, soprattutto in Toscana sono i fegatini di pollo, che vengono utilizzati per preparare un buonissimo crostino."}
{"id": "689480", "revid": "547992", "url": "https://it.wikipedia.org/wiki?curid=689480", "title": "Etta James", "text": "Vincitrice di cinque Grammy Award e di diciassette Blues Music Awards, \u00e8 stata inserita nella Rock and Roll Hall of Fame nel 1993, nella Blues Hall of Fame nel 2001 e nella Grammy Hall of Fame sia nel 1999 per il brano At Last che nel 2008 per il brano \"The Wallflower (Dance with Me, Henry)\" e vinse il Grammy Award alla carriera nel 2003. Negli anni cinquanta e sessanta incise i suoi maggiori successi di brani blues e rhythm and blues. \u00c8 conosciuta per aver lanciato \"At Last\", composizione che \u00e8 stata inserita in film, trasmissioni televisive, spot pubblicitari e pagine web in streaming service e reinterpretata da artiste come C\u00e9line Dion, Christina Aguilera e Beyonc\u00e9. Cantava in un registro di contralto con ampia estensione vocale.\nBiografia.\nNata a Los Angeles da madre afro-americana e padre bianco (Etta sosteneva fosse Rudolf \"Minnesota Fats\" campione di biliardo), Etta fu una bambina prodigio: a soli 5 anni cantava brani gospel nel coro della chiesa. Crebbe con le ballate di Billie Holiday e con l\"'urlato\" rock and roll di Little Richard.\nNel 1950 si trasfer\u00ec con la madre a San Francisco, e a quattordici anni conobbe Johnny Otis, grazie al quale form\u00f2 un gruppo con altre due ragazze, il trio The Creolettes. Decisivo sar\u00e0 l'incontro con Otis anche per il cambio di nome, ottenuto dalla divisione ed inversione del suo nome di battesimo in Etta James.\nMolto legata alla citt\u00e0 di Chicago, in cui ha sede la Chess Records, incider\u00e0 per l'etichetta molti dei suoi dischi di maggior successo. \"All I could do was cry\", il titolo di uno delle sue prime \"hit\".\nFu comunque nel 1961, con l'incisione del singolo \"At Last\", una ballad romantica con connotazioni blues e soul, che Etta James ottenne il trionfo internazionale.\nNei decenni successivi continu\u00f2 a cantare con stile e profondit\u00e0 ballate blues, R&amp;B e jazz, non mostrando mai segni di declino.\nEtta James mor\u00ec all'et\u00e0 di 73 anni il 20 gennaio 2012 nel Riverside Community Hospital a Riverside in California, dopo una lunga lotta contro il diabete e leucemia: negli ultimi tempi le era anche stato diagnosticato un principio di morbo d'Alzheimer."}
{"id": "689484", "revid": "729019", "url": "https://it.wikipedia.org/wiki?curid=689484", "title": "Battaglia delle Porte di Traiano", "text": "La battaglia delle Porte di Traiano (in bulgaro: \u0411\u0438\u0442\u043a\u0430 \u043f\u0440\u0438 \u0422\u0440\u0430\u044f\u043d\u043e\u0432\u0438 \u0412\u0440\u0430\u0442\u0430, \"Bitka pri Trajanovi Vrata\", in greco moderno: \u039c\u03ac\u03c7\u03b7 \u03c3\u03c4\u03b9\u03c2 \u03a0\u03cd\u03bb\u03b5\u03c2 \u03c4\u03bf\u03c5 \u03a4\u03c1\u03b1\u03ca\u03b1\u03bd\u03bf\u03cd, \"Machi stis Piles tu Traianu\") fu una battaglia tra i bizantini e i bulgari, avvenuta nel 986.\nEbbe luogo nell'omonimo passo, nella provincia di Sofia, in Bulgaria. Fu la pi\u00f9 grande sconfitta dei bizantini sotto l'impero di Basilio II Bulgaroctono. Dopo l'infruttoso assedio di Sofia, egli si ritir\u00f2 in Tracia, ma venne circondato dall'esercito bulgaro comandato da Samuele di Bulgaria nelle montagne degli Antibalcani. L'esercito bizantino fu annientato e lo stesso Basilio fugg\u00ec con difficolt\u00e0.\nQuindici anni dopo la caduta e la cattura della capitale bulgara Preslav, la vittoria alle porte di Traiano estese la serie di successi bulgari cominciata nel 976. In seguito lo zar Samuele spost\u00f2 la capitale dalla nordorientale Preslav a Ocrida a sud-ovest. Il ricordo della grande vittoria su Basilio II fu preservato trenta anni pi\u00f9 tardi, nell'iscrizione di Bitola di Ivan Vladislav (1015\u20131018), figlio di Aron.\nOrigini del conflitto.\nNel 986 il nuovo energico basileus bizantino Basilio II (976-1025), assedi\u00f2 la fortezza bulgara di Sredec (Sofia). L'assedio si prolung\u00f2 per 20 giorni, ma i cittadini di Sofia si rivoltarono contro l'Imperatore, e iniziarono a massacrare ogni soldato bizantino che trovavano, e bruciarono l'intera apparecchiatura d'assedio dei bizantini. Basilio II Bulgaroctono fu costretto a ritirarsi e a tornare a Costantinopoli con il suo esercito, perch\u00e9 se fosse rimasto dove si trovava i cittadini di Sofia avrebbero massacrato il suo esercito.\nLa battaglia.\nMentre passavano attraverso una valle di foreste, i bizantini furono attaccati in un'imboscata dai bulgari, e, presi dal panico, totalmente sconfitti. Basilio II Bulgaroctono fu tra i pochi che sopravvissero (salvato dalla velocit\u00e0 del suo cavallo); il suo tesoro personale e la sua tenda furono presi dai bulgari.\nConseguenze.\nL'Impero bizantino era appena uscito da dieci anni di guerra civile. In quel tempo, Samuele aveva reso indipendente la Bulgaria ed aveva invaso la Tessaglia e la Tracia, poi fu la volta della conquista della Serbia."}
{"id": "689487", "revid": "19330", "url": "https://it.wikipedia.org/wiki?curid=689487", "title": "Sergej Stanishev", "text": ""}
{"id": "689489", "revid": "1745361", "url": "https://it.wikipedia.org/wiki?curid=689489", "title": "Acheloo", "text": "Acheloo () \u00e8 un personaggio della mitologia greca, un dio-fiume figlio del titano Oceano e della titanide Teti.\nFu padre di Ippodamante ed Oreste avuti da Perimede, figlia di Eolo. Gli viene attribuita anche la paternit\u00e0 delle sirene a volte con Sterope ed altre con Melpomene.\nGeograficamente, Acheloo corrisponde all'odierno Aspropotamo, il secondo tra i fiumi pi\u00f9 lunghi della Grecia.\nMitologia.\n\u00c8 la pi\u00f9 importante delle divinit\u00e0 acquatiche greche ed il primo fra tutti i fratelli fiumi. Veniva immaginato nella forma di un toro, come spesso avveniva anche per altre divinit\u00e0 fluviali.\nCompare nel ciclo delle fatiche di Eracle quando aspirava alle nozze con Deianira, figlia di Eneo e re degli Etoli, che era stata chiesta in moglie da Eracle.\nDurante la lotta fra i due, Acheloo si trasform\u00f2 prima in serpente, quindi in toro (come narra Sofocle), poi in un drago viscido e iridescente ed infine in un uomo dalla testa di bue cos\u00ec Eracle gli strapp\u00f2 un corno.\nAcheloo si consider\u00f2 vinto e gli cedette il diritto di sposare Deianira ma rivolle indietro il suo corno e dando in cambio un corno della capra Amaltea, la nutrice di Zeus, ossia la cornucopia.\nDalle gocce di sangue cadute dalla sua ferita nacquero le sirene, chiamate infatti \"Acheloides\" dal nome del padre.\nSecondo altre tradizioni, queste sarebbero invece nate dall'unione di Acheloo con la musa Tersicore o con Melpomene.\nCulto.\nEra considerato anche il padre di molte fonti, quali la fonte Pirene di Corinto, la fonte Castalia di Delfi e la fonte Dirce di Tebe. Anche Calliroe, che spos\u00f2 Alcmeone, \u00e8 considerata sua figlia, ma la tradizione non ne nomina la madre. Viene nominato anche come protettore delle acque dolci, tanto che Virgilio si riferisce generalmente alle acque come \"Acheloia pocula\".\nLa spiegazione di questo mito, che si riferisce alla fertilit\u00e0 della pianura bagnata dal fiume Acheloo e agli sforzi per contenerne le acque nell'alveo, fu gi\u00e0 data da Strabone. Sin dai tempi pi\u00f9 antichi era tenuto in grande venerazione per la vicinanza dell'oracolo di Dodona, che, ad ogni responso, aggiungeva l'obbligo di sacrificare all'Acheloo. Esso perci\u00f2 veniva invocato anche nei sacrifici, nelle preghiere e nei giuramenti, e forse per questo fu dato il suo nome anche ad altri fiumi minori della Tessaglia e dell'Arcadia.\nRappresentazione.\nVenne spesso rappresentato su pitture vascolari, soprattutto nella ceramica attica a figure nere e rosse, in particolare mentre lotta con Eracle. Ritorna spesso anche in figurazioni di monete."}
{"id": "689490", "revid": "1543377", "url": "https://it.wikipedia.org/wiki?curid=689490", "title": "Rabbia", "text": "La rabbia \u00e8 una malattia virale che causa l'infiammazione acuta del cervello negli esseri umani e in altri animali a sangue caldo. I primi sintomi possono includere febbre e prurito nel sito di esposizione. Questi sintomi sono seguiti da uno o pi\u00f9 dei seguenti segni: movimenti violenti, emozioni incontrollate, paura dell'acqua, incapacit\u00e0 di muovere parti del corpo, confusione e perdita di coscienza. Una volta che i sintomi compaiono, quasi sempre la malattia si conclude nel decesso. Il periodo di tempo tra il momento in cui la malattia viene contratta e l'inizio dei sintomi varia solitamente da uno a tre mesi; tuttavia, questo periodo di tempo pu\u00f2 andare anche da meno di una settimana a pi\u00f9 di un anno. Il tempo dipende dalla distanza che il virus deve percorrere per raggiungere il sistema nervoso centrale.\nL'agente eziologico della rabbia sono alcuni virus del genere Lyssavirus, tra cui il virus della rabbia e il virus denominato Lyssavirus del pipistrello australiano. La rabbia si trasmette quando un animale infetto graffia o morde un altro animale o un uomo. La saliva di un animale infetto pu\u00f2 anche trasmettere la rabbia se essa viene a contatto con la bocca, il naso o gli occhi. Complessivamente i cani sono gli animali pi\u00f9 comunemente coinvolti. Pi\u00f9 del 99% dei casi di rabbia \u00e8 causato dai morsi di cani nei paesi dove pi\u00f9 frequentemente hanno la malattia. Nelle Americhe, i morsi di pipistrello sono la fonte pi\u00f9 comune delle infezioni di rabbia negli esseri umani e meno del 5% dei casi provengono da cani. I roditori sono raramente infettati dalla rabbia. Il virus della rabbia raggiunge il cervello seguendo i nervi periferici. La malattia pu\u00f2 essere diagnosticata solo dopo l'inizio dei sintomi.\nIl controllo degli animali e i programmi di vaccinazione hanno ridotto il rischio dello sviluppo della rabbia nei cani in un certo numero di regioni del mondo. L'immunizzazione \u00e8 consigliata nelle persone ad alto rischio prima di essere esposte. I gruppi ad alto rischio comprendono le persone che lavorano con i pipistrelli o che trascorrono periodi prolungati in aree del mondo dove la rabbia \u00e8 endemica. Nelle persone che sono state esposte alla rabbia, il vaccino antirabbico e, talvolta, le immunoglobuline sono efficaci nel prevenire l'esordio della malattia se la persona riceve questo trattamento prima dell'inizio dei sintomi. L'immediato lavaggio di morsi e graffi per 15 minuti con acqua e sapone, iodopovidone o detergente, pu\u00f2 ridurre il numero di particelle virali e quindi pu\u00f2 essere un metodo in qualche modo efficace per prevenire la trasmissione. Solo poche persone sono sopravvissute a un'infezione da rabbia dopo aver mostrato i sintomi e ci\u00f2 grazie all'adozione di un trattamento noto come protocollo di Milwaukee.\nLa rabbia provoca da circa a decessi nel mondo ogni anno. Oltre il 95% di queste morti avviene in Asia e Africa. La rabbia \u00e8 presente in pi\u00f9 di 150 paesi e in tutti i continenti, escluso l'Antartide. Pi\u00f9 di 3 miliardi di persone vivono in regioni del mondo in cui si verifica. Un certo numero di paesi, tra cui l'Australia, il Canada, il Giappone, gli Stati Uniti e i paesi dell'Europa occidentale, non presentano casi tra i cani. Anche molte piccole nazioni insulari sono prive della malattia.\nEpidemiologia.\nSi stima che nel 2010, circa 26\u00a0000 persone siano morte di rabbia, in calo rispetto ai 54\u00a0000 decessi avvenuti nel 1990. La maggior parte dei decessi si \u00e8 verificata in Asia e in Africa.\nIl virus della rabbia sopravvive in diffusi e vari serbatoi della fauna rurale. \u00c8 presente nelle popolazioni animali di quasi tutti i paesi del mondo ad eccezione dell'Australia e della Nuova Zelanda. Il \"lyssavirus del pipistrello australiano\", scoperto nel 1996, \u00e8 simile alla rabbia e si crede che sia prevalente nelle popolazioni indigene di pipistrelli.\nCirca 20.000 persone ogni anno muoiono di rabbia in India, pi\u00f9 di un terzo del totale a livello mondiale. L'India ha il pi\u00f9 alto tasso di casi di rabbia umana nel mondo, principalmente a causa dei cani randagi, il cui numero \u00e8 notevolmente aumentato in seguito a una legge del 2001 che vieta l'uccisione dei cani. Un controllo efficace e il trattamento della rabbia in India \u00e8 anche ostacolato da una forma di isteria di massa nota come \"sindrome del cucciolo singolo\". Le vittime del morso dei cani (sia maschi che femmine) si convincono che vi siano cuccioli in crescita al loro interno e spesso cercano l'aiuto di guaritori, piuttosto che dai servizi medici convenzionali. Nei casi in cui il morso fosse stato di un cane rabbioso, questa decisione pu\u00f2 rivelarsi fatale. Il dottor Nitai Kishore Marik, ex ufficiale medico di West Midnapur, afferma: \u00abHo visto decine di casi di rabbia che hanno raggiunto i nostri ospedali molto tardi a causa dell'intervento di guaritori. Non siamo riusciti a salvare molte vite umane\u00bb.\nNel 2007, il Vietnam possedeva il secondo pi\u00f9 alto tasso, seguito dalla Thailandia. In questi paesi, il virus si trasmette principalmente attraverso i canidi (cani selvatici e altre specie canine selvatiche).\nUn'altra fonte della rabbia in Asia \u00e8 la continua crescita della presenza degli animali domestici. Nel 2006 la Cina ha introdotto severi controlli sulla popolazione dei cani a Pechino.\nIn Asia e in alcune parti delle Americhe e dell'Africa, i cani rimangono comunque l'ospite principale.\nNegli Stati Uniti, la rabbia \u00e8 comune tra gli animali selvatici. Pipistrelli, procioni, puzzole e volpi rappresentano quasi tutti i casi segnalati (98% nel 2009). Pipistrelli rabbiosi si trovano in tutti i 48 stati contigui. Altri serbatoi naturali sono pi\u00f9 limitati geograficamente; per esempio, la variante del virus della rabbia si trova solo in una fascia relativamente stretta lungo la costa orientale. Grazie a un'elevata consapevolezza pubblica del virus, ai tentativi di vaccinazione degli animali domestici e alla decurtazione delle popolazioni selvatiche e la disponibilit\u00e0 di profilassi post-esposizione, gli episodi di rabbia negli esseri umani sono molto rari. Un totale di 49 casi di malattia sono stati segnalati nel paese tra il 1995 e il 2011; di questi, 11 si ritengano essere stati contagiati all'estero. Quasi tutti i casi a livello nazionale acquisiti sono stati attribuiti ai morsi di pipistrello, che possono passare inosservati da parte della vittima e quindi non essere trattati tempestivamente. Il numero di morti umane dovute a rabbia, negli Stati Uniti, \u00e8 sceso da un valore superiore a 100 dei primi anni del XX secolo ad uno o due casi all'anno grazie alla diffusa vaccinazione dei cani e dei gatti domestici e allo sviluppo di vaccini umani e trattamenti di immunoglobuline.\nStoria.\nIl termine deriva dal latino \"rabies\", \"follia\". Questo, a sua volta, pu\u00f2 essere correlato a \"rabhas\" in sanscrito, \"fare violenza\".\nIl nome del genere \"Lyssavirus\", che include i virus responsabili di questa patologia, deriva dalla parola greca \"lyssa\", da \"lud\", \"violento\".\nStoria.\nLa rabbia \u00e8 conosciuta fin da circa il 2000 a.C. La prima testimonianza scritta della condizione si trova nelle \"Leggi di Eshnunna\", scritte in Mesopotamia intorno al 1930 a.C., che impongono al proprietario di un cane che mostra i sintomi di prendere misure preventive contro i morsi, erano state stipulate delle punizioni per le persone proprietarie di un \u201c\"kalbum segum\"\u201d (un cane rabbioso).\nOmero descrisse Ettore come un uomo con un irrefrenabile coraggio marziale dovuto a qualcosa che va oltre alla stessa rabbia come emozione, ma pi\u00f9 di tutti il personaggio di Lyssa (\u201c\"lycos\"\u201d - \u201clupo\u201d) descritto come crudo, terrificante, violento e \u201canimalescamente\u201d distruttivo nei confronti degli altri.\nIl virus della rabbia compare pure nel \u201c\"Sushruta Samhita\"\u201d una guida medica indiana databile 400 anni prima della venuta di Cristo: esso identifica correttamente molti aspetti della malattia: il morso da parte di un animale causa all'uomo la perdita delle sue facolt\u00e0 umane.\nNei primi due secoli dopo Cristo l'antica tradizione medica Greco-Romana inizi\u00f2 a cercare di capire questa malattia: il primo fu Cornelio Celso il quale nel suo \u201c\"De Medicina\"\u201d colleg\u00f2 il sintomo dell'idrofobia alla malattia della rabbia. Dopo circa 100 anni emerse la scuola dei \u201cmetodisti\u201d, un gruppo di menti scientifiche i quali non solo migliorarono la comprensione della rabbia, ma quella di molte altre malattie. Il fondatore della scuola, Temisone, e un suo discepolo erano famosi per esser sopravvissuti all'attacco e al morso di un cane rabbioso. Il primo vero metodista che parl\u00f2 di rabbia fu Sorano il quale riconobbe che il contatto con l'animale poteva essere l'unico motivo dell'idrofobia. Descrisse inoltre alcuni sintomi come il polso irregolare, la febbre, l'incontinenza, il tremore e l'involontaria eiaculazione.\nNei tempi antichi era praticato il fissaggio del frenulo linguale, una membrana mucosa, che veniva tagliata e rimossa, in quanto si pensava che fosse all'origine della malattia. Questa pratica \u00e8 cessata con la scoperta della vera causa della rabbia.\nNel medioevo il concetto della trasmissione di una malattia da parte degli animali era ancora oscuro. Le uniche due malattie di cui avevano ipotizzato il contagio tramite un animale erano la rabbia (dai cani) e il carbonchio (dal bestiame). La trasmissione di queste malattie da animale a uomo si \u00e8 velocizzata a causa dell'aumento dell'urbanizzazione e dell'agricoltura e nel XV secolo un terzo fattore ha portato le persone a contatto con le pi\u00f9 gravi malattie della storia: i viaggi nell'oceano.\nDurante il medioevo, i primi veri cambiamenti riguardo alla comprensione della rabbia si hanno grazie al mondo islamico. I tre principali esponenti della medicina islamica furono: Al Razi, Avicenna e Ibn Zuhr. Il primo ebbe personali esperienze di contatto con malati di rabbia: \"c'erano con noi in ospedale una sorta di uomo che abbaiava la notte e poi mor\u00ec. Un altro non beveva acqua, ma quando dell'acqua gli veniva portata, non ne aveva paura, ma diceva: \"puzza, e lo stomaco di gatti e cani \u00e8 la dentro\u201d. Poi un altro paziente quando vedeva l'acqua rabbrividiva e tremava finch\u00e9 non gli era portata via\". Egli preferiva trattare il morso cauterizzandolo e scarnificandolo. Ibn Zuhr successivamente scrisse un trattato chiamato \"Sui mali furiosi\", ma i veri progressi ci furono con Avicenna, il quale nel suo quarto libro scrisse che secondo lui il caldo e il freddo aiutavano a fomentare la malattia nei cani. Inoltre egli attribu\u00ec la causa del contagio della malattia al consumo di acqua e carne infetta.\nSuccessivamente durante i giorni dell'Inquisizione, verso la fine del XV secolo, una misteriosa confraternita di curatori girava di citt\u00e0 in citt\u00e0, offrendo protezione contro la rabbia. Si facevano chiamare i \u201c\"Saludadores\"\u201d, dotati di poteri donati direttamente dai santi. I Saludadores potevano annullare quel morso nocivo spesso attraverso la loro saliva o il loro respiro. L'inquisizione cominci\u00f2 a considerarli eretici e l'ordine fu quello di distruggere questa confraternita; alcuni membri furono catturati e sotto tortura confessarono che si trattava di un'enorme frode.\nLa rabbia sembra abbia aver avuto origine nel Vecchio Mondo, la prima diffusione tra gli animali nel Nuovo Mondo si verific\u00f2 a Boston nel 1768. Iniziando da l\u00ec, nel corso degli anni si spost\u00f2 in diversi altri Stati, nonch\u00e9 alle Antille francesi, fino a diventare comune in tutto il Nord America.\nNel XIX secolo, la rabbia era considerata un flagello per la sua prevalenza. In Francia e in Belgio, dove si venerava Sant'Uberto, la \"chiave di Sant'Uberto\" veniva riscaldata e applicata per cauterizzare la ferita. Inoltre, la credenza popolare faceva s\u00ec che i cani venissero marchiati con la chiave nella speranza di proteggerli dalla rabbia. La paura della malattia era quasi irrazionale, per via del numero insignificante dei vettori (per lo pi\u00f9 cani rabbiosi) e l'assenza di qualsiasi trattamento efficace. Non era raro che una persona morsa da un cane, ma che era solo sospettato di essere rabbioso, si suicidasse o fosse uccisa da altri. Ci\u00f2 permise a Louis Pasteur, a partire dal 1885, ampie opportunit\u00e0 di provare trattamenti post-esposizione.\nNei tempi moderni, la paura della rabbia non \u00e8 diminuita e la malattia e i suoi sintomi (soprattutto il delirio) hanno ispirato numerose storie di zombie o a tema simile, spesso raccontando di un virus della rabbia reso pi\u00f9 potente e che trasforma gli esseri umani, con rabbia omicida o malattia inguaribile, determinando un devastante pandemia diffusa.\nIl 28 settembre \u00e8 la \"giornata mondiale della rabbia\", che promuove l'informazione, la prevenzione e l'eliminazione della malattia.\nAntiche terapie per curare la rabbia.\nNel \"Sushruta Samhita\" viene spiegato come trattare una ferita dovuta ad un cane rabico: cauterizzare la ferita con burro che poi il paziente era costretto a bere, inoltre un impasto di sesamo doveva essere applicato nella ferita mentre il paziente veniva nutrito con una torta di riso, radici e foglie.\nDurante l'epoca Greco-Romana, Celso ipotizz\u00f2 vari rimedi per il trattamento del morso: oltre alla cauterizzazione, l'applicazione di sale e cetriolini in salamoia nella ferita. Bisognava inoltre mandare il paziente in un bagno turco in maniera tale da farlo sudare fino al limite della sopportazione per permettere alla ferita di espellere il veleno della rabbia. Dopo di ci\u00f2 il dottore doveva applicare del vino sul morso. La cura pi\u00f9 calzante probabilmente la offr\u00ec Celso: bisogna buttare il paziente in acqua e se egli non pu\u00f2 nuotare affonder\u00e0 e berr\u00e0 acqua, mentre se pu\u00f2 nuotare deve essere spinto sott'acqua finch\u00e9 non ne berr\u00e0 un po'. Cos\u00ec la paura e la sete verranno sconfitte contemporaneamente.\nSuccessivamente Plinio il giovane fu il primo ad ipotizzare l'utilizzo dell'animale per curare l'uomo: inserire nella ferita le ceneri dei peli della coda del cane che ha inflitto la ferita; la stessa testa dell'animale a volte veniva ridotta in cenere e applicata sulla ferita. Lo stesso Plinio ipotizz\u00f2 una cura per l'idrofobia: bisogna mettere il paziente in zone speciali con aria \"buona\", massaggiare gli arti e coprirlo con vestiti puliti e caldi nei punti affetti da spasmi.\nEziologia.\nLa rabbia \u00e8 causata da una serie di \"Lyssavirus\", della famiglia dei \"Rhabdoviridae\", ordine \"Mononegavirales\", tra cui il virus della rabbia e l\"'Australian bat lyssavirus\".\nTutte le specie a sangue caldo, compresi gli esseri umani, possono essere infettati con il virus della rabbia e svilupparne i sintomi. La maggior parte degli animali possono essere infettati dal virus e possono trasmettere la malattia agli esseri umani. La trasmissione tra esseri umani \u00e8 estremamente rara; alcuni casi sono stati registrati in seguito a trapianti d'organi.\nPipistrelli infetti, scimmie, procioni, volpi, puzzole, bovini, lupi, coyote, cani, manguste (normalmente manguste gialle) e gatti presentano il maggior rischio per l'uomo. La rabbia pu\u00f2 diffondersi anche attraverso l'esposizione con bestiame, animali domestici, marmotte, donnole, orsi e altri carnivori selvatici infetti. Piccoli roditori, come scoiattoli, criceti, ratti e topi, e lagomorfi come conigli e lepri, non sono quasi mai stati trovati infettati con la rabbia e non sono noti per poterla trasmettere agli esseri umani. Morsi di topi, ratti o scoiattoli raramente richiedono la profilassi per la rabbia, poich\u00e9 questi roditori sono tipicamente uccisi da un incontro con un animale infetto pi\u00f9 grande e quindi non sono portatori. La \"didelphis virginiana\" \u00e8 resistente ma non immune dalla rabbia.\nNel 1884 si \u00e8 provato ad infettare artificialmente gli uccelli con la rabbia; tuttavia, i volatili infetti si sono dimostrati in gran parte, se non del tutto, asintomatici e sono guariti. Sono state scoperte alcune specie di uccelli che hanno sviluppato anticorpi contro la rabbia, un segno di infezione, dopo essere stati nutriti con mammiferi infetti.\nIl virus si \u00e8 anche adattato a crescere nelle cellule dei vertebrati a \"sangue freddo\" (pecilotermia).\nIl virus della rabbia appartiene al genere \"Lyssavirus\": essi hanno una simmetria elicoidale, con una lunghezza di circa 180\u00a0nm e una sezione trasversale di circa 75\u00a0nm. Questi virus sono avvolti e possiedono un singolo filamento di genoma a RNA con senso negativo. L'informazione genetica \u00e8 contenuta in un complesso di ribonucleoproteina in cui l'RNA \u00e8 strettamente vincolato alla nucleoproteina virale. Il genoma del virus RNA codifica cinque geni il cui ordine \u00e8 altamente conservato: nucleoproteina (N), fosfoproteina (P), proteina di matrice (M), glicoproteina (G) e la polimerasi RNA virale (L).\nIl virus \u00e8 normalmente presente nei nervi e nella saliva di un animale rabbioso e sintomatico. La via di infezione \u00e8 di solito, ma non sempre, attraverso un morso. In molti casi, l'animale infetto \u00e8 eccezionalmente aggressivo e pu\u00f2 attaccare senza che vi sia provocazione e presentando un comportamento altrimenti insolito: questo \u00e8 un esempio di patogeno virale in grado di modificare il comportamento dell'ospite per facilitare la trasmissione ad altri ospiti.\nUna volta all'interno di una cellula muscolare o nervosa, il virus inizia a replicarsi. Le punte trimeriche sull'esterno della membrana del virus interagiscono con un recettore specifico della cellula, il pi\u00f9 probabile \u00e8 il recettore dell'acetilcolina, l'acetile. Un processo noto come pinocitosi permette l'ingresso del virus nella cellula mediante un endosoma. Il virus utilizza il necessario ambiente acido dell'endosoma, contemporaneamente si fonde alla membrana, rilasciando le sue cinque proteine e l'RNA singolo filamento nel citoplasma.\nLa proteina L poi trascrive cinque filoni di mRNA e un filamento positivo di RNA dall'originale filamento negativo RNA utilizzando i nucleotidi liberi nel citoplasma. Questi cinque filoni di mRNA vengono poi tradotti nelle loro proteine corrispondenti (proteine P, L, N, G e M) nei ribosomi liberi nel citoplasma. Alcune proteine richiedono modificazioni post-traslatorie. Per esempio, la proteina G viaggia attraverso il reticolo endoplasmatico rugoso, dove subisce un'ulteriore piegatura, e viene quindi trasportata all'apparato del Golgi, in cui viene aggiunto un gruppo di zucchero (glicosilazione).\nQualora vi siano abbastanza proteine, la polimerasi virale inizier\u00e0 a sintetizzare nuovi filamenti negativi di RNA dal modello del filamento di RNA positivo. Questi filamenti negativi formeranno i complessi con le proteine N, P, L e M e poi raggiungere la membrana interna della cellula, in cui una proteina G \u00e8 parte integrante della membrana. La proteina G poi arrotola attorno al complesso di proteine NPLM prendendo alcuni frammenti della membrana della cellula ospite, che costituir\u00e0 la nuova sacca esterna della particella virale. I virus poi fuoriescono dalla cellula.\nPatogenesi.\nDopo una tipica infezione da morso, il virus entra nel sistema nervoso periferico e dal punto di ingresso viaggia lungo i nervi afferenti verso il sistema nervoso centrale. Solitamente, il virus prima infetta le cellule muscolari vicino al sito di infezione, dove \u00e8 in grado di replicarsi senza essere rilevato dal sistema immunitario dell'ospite (in questo stadio la vaccinazione pu\u00f2 ancora conferire immunit\u00e0 cellulo-mediata per prevenire l'esordio dei sintomi). Una volta che il virus si \u00e8 replicato a sufficienza inizia a legarsi ai recettori dell\u2019acetilcolina (p75NR) a livello della giunzione neuromuscolare. Il virus poi viaggia attraverso l'assone della cellula nervosa. Raggiunto il corpo cellulare, arriva rapidamente al sistema nervoso centrale, replicandosi nei motoneuroni.\nQuando il virus raggiunge il cervello, provoca rapidamente l'encefalite, la fase prodromica, ed \u00e8 l'inizio dei sintomi. Una volta che il paziente diventa sintomatico, il trattamento \u00e8 quasi mai efficace e la mortalit\u00e0 \u00e8 superiore al 99%.\nLa rabbia pu\u00f2 anche infiammare il midollo spinale, producendo mielite trasversa.\nDopo che il cervello \u00e8 infetto, il virus viaggia verso il sistema nervoso periferico e autonomo, eventualmente migrando alle ghiandole salivari, in cui \u00e8 pronto per essere trasmesso all'ospite successivo.\nAnatomia patologica.\nDella rabbia sono tipiche delle inclusioni intracitoplasmatiche eosinofile, dette corpi di Negri, la cui presenza assicura una diagnosi di rabbia al 100%, tuttavia si trovano solo in circa l'80% dei casi.\nClinica.\nSegni e sintomi.\nNegli esseri umani, il periodo tra l'infezione e la presenza dei primi sintomi (di tipo simil-influenzale) \u00e8 tipicamente variabile tra le 2 e le 12 settimane. Tuttavia, sono stati documentati periodi di incubazione di quattro giorni e fino a sei anni, a seconda della posizione e della gravit\u00e0 della ferita contaminata, nonch\u00e9 della quantit\u00e0 di virus introdotto.\nSegni e sintomi possono consistere in una lieve o parziale paralisi, ansia, insonnia, confusione, agitazione, comportamento anormale, paranoia, terrore e allucinazioni, fino al delirio. La persona pu\u00f2 sviluppare idrofobia.\nSolitamente si susseguono tre fasi:\nIdrofobia.\n\"Idrofobia\" (\"paura dell'acqua\") \u00e8 il nome storico usato per la rabbia. Con esso ci si riferisce ad un insieme di sintomi presenti nelle fasi successive di una infezione, in cui la persona ha difficolt\u00e0 e dolore a deglutire liquidi, mostra panico quando deve bere e non riesce a placare la sua sete. Anche altri mammiferi infettati con il virus della rabbia possono mostrare questa condizione.\nLa produzione di saliva risulta notevolmente aumentata (scialorrea) e il tentativo di bere o addirittura solo l'intenzione o il suggerimento di bere, pu\u00f2 provocare spasmi atrocemente dolorosi dei muscoli della gola e della laringe, come il tipico laringospasmo idrofobico. Ci\u00f2 pu\u00f2 essere attribuito al fatto che il virus si moltiplica e si assimila nelle ghiandole salivari dell'animale infetto, ai fini di un'ulteriore trasmissione attraverso morsi, e la capacit\u00e0 dell'animale infetto di trasmettere il virus potrebbe essere ridotta significativamente se ingoia la saliva, con o senza una fonte esterna di acqua.\nEsami di laboratorio.\nIl gold standard per la formulazione della diagnosi della rabbia \u00e8 il test di immunofluorescenza (una procedura di immunoistochimica), che viene raccomandato dall'Organizzazione mondiale della sanit\u00e0 (OMS). L'immunofluorescenza si basa sulla capacit\u00e0 di una molecola (solitamente l'isotiocianato di fluoresceina) accoppiata ad un anticorpo specifico per la rabbia, a formare un complesso coniugato, che lega e di conseguenza consente la visualizzazione dell'antigene della rabbia usando le tecniche di microscopia a fluorescenza. L'analisi microscopica di campioni \u00e8 l'unico metodo diretto che consenta l'identificazione dell'antigene specifico del virus della rabbia in breve tempo e ad un costo ridotto, indipendentemente dall'origine geografica e dallo stato dell'ospite. Ci\u00f2 deve essere considerato come il primo passo nelle procedure diagnostiche adottate in tutti i laboratori. I campioni in autolisi possono, tuttavia, ridurre la sensibilit\u00e0 e la specificit\u00e0 del FAT.\nLa RT-PCR (una variante della reazione a catena della polimerasi) ha dimostrato di essere uno strumento sensibile e specifico per la diagnosi di \"routine\", in particolare nei campioni di decomposizione o campioni d'archivio.\nUna diagnosi affidabile pu\u00f2 essere formulata attraverso l'analisi di campioni di tessuto cerebrale prelevato \"post mortem\". Possono essere analizzate anche la saliva, l'urina e campioni di liquido cerebrospinale, ma questi non sono cos\u00ec sensibili ed affidabili come i campioni cerebrali. Una diagnosi accurata da rabbia pu\u00f2 essere fatta, con un decimo del costo rispetto ai test tradizionali, utilizzando le tecniche di microscopia classica.\nDiagnosi differenziale.\nLa rabbia pu\u00f2 essere difficile da diagnosticare poich\u00e9, nelle fasi iniziali, \u00e8 facilmente confondibile con altre malattie o condizioni cliniche.\nLa diagnosi differenziale in un caso di sospetta rabbia umana pu\u00f2 inizialmente includere qualsiasi causa di encefalite, in particolare l'infezione da virus come l\"herpes virus\", l\"enterovirus\" e l\"arbovirus\" come il virus del Nilo occidentale.\nI virus pi\u00f9 importanti da escludere sono il virus dell'herpes simplex di tipo 1, l'Herpesvirus umano 3 e (meno frequentemente) gli \"enterovirus\", compresi i \"coxsackie virus\", gli \"echovirus\", i \"poliovirus\" e gli \"enterovirus\" umani da 68 a 71. Sono possibili anche cause di encefalite virale nuove, come hanno dimostrato i 300 casi di encefalite avvenuti nel 1999 in Malaysia con un tasso di mortalit\u00e0 del 40% causata dal \"Nipahvirus\", un \"paramyxoviridae\" appena riconosciuto. Allo stesso modo, molti virus gi\u00e0 conosciuti possono scatenare dei forti attacchi, come dimostra la recente epidemia di encefalite a causa del virus del Nilo occidentale avvenuta nella parte orientale degli Stati Uniti.\nFattori epidemiologici, come la stagione, la posizione geografica, l'et\u00e0 del paziente, i suoi viaggi passati e l'esposizione a morsi, roditori e zecche, possono contribuire ad orientare la diagnosi.\nSe possibile andrebbe analizzato anche l'animale da cui si \u00e8 stati morsicati.\nTrattamento.\nIl trattamento a seguito dell'esposizione, se somministrato tempestivamente, pu\u00f2 prevenire l'insorgenza della malattia; generalmente \u00e8 necessario procedere entro 10 giorni dall'infezione.\nEntro pochi minuti \u00e8 utile lavare accuratamente la ferita con acqua e sapone per circa cinque minuti in modo da ridurre il numero di particelle virali. L'utilizzo di alcool o iodopovidone \u00e8 raccomandato per ridurre ulteriormente i virus.\nNegli Stati Uniti, il \"Centers for Disease Control and Prevention\" raccomanda che le persone contagiate ricevano una sieroprofilassi con una dose di immunoglobuline della rabbia umana (HRIG) e quattro dosi di vaccino entro 14 giorni. La dose di immunoglobuline non deve superare le 20 unit\u00e0 per kg di peso corporeo. L'HRIG \u00e8 costoso e costituisce la maggior parte del costo della profilassi post-esposizione (PEP). La dose deve essere iniettata quanto pi\u00f9 possibile intorno alle infezioni, mentre il resto deve essere somministrato per iniezione intramuscolare profonda in un sito distante dal sito di vaccinazione. La prima dose di vaccino contro la rabbia deve essere somministrata appena possibile dopo l'esposizione, con ulteriori dosi a 3, a 7 e a 14 giorni dopo la prima. Ai pazienti che hanno precedentemente ricevuto la vaccinazione pre-esposizione non devono essere somministrate le immunoglobuline, solo le vaccinazioni post-esposizione nei giorni 0 e 3.\nTrovare un pipistrello nella stanza al risveglio, o trovarne uno nella stanza di un bambino non controllato o di un disabile mentale o di un tossicodipendente, sono situazioni in cui \u00e8 indicata la profilassi post-esposizione. \u00c8 oggetto di valutazione nella letteratura medica, sulla base di un'analisi costi-benefici, la raccomandazione alla profilassi post-esposizione per gli incontri con pipistrelli senza che sia avvenuto un contatto. Tuttavia, uno studio del 2002 ha invitato al protocollo di somministrazione precauzionale della PEP nel caso in cui bambini o individui mentalmente compromessi siano stati da soli con un pipistrello, soprattutto durante il sonno, quando un morso o l'esposizione al virus pu\u00f2 avvenire senza che la vittima ne sia a conoscenza.\nSe iniziata con poco o nessun ritardo, la PEP \u00e8 efficace al 100% contro la rabbia. Nel caso in cui vi sia stato un significativo ritardo nella somministrazione della profilassi, il trattamento deve essere comunque somministrato a prescindere, in quanto pu\u00f2 essere ancora efficace.\nComa indotto.\nNel 2004, l'adolescente statunitense Jeanna Giese sopravvisse ad un'infezione di rabbia nonostante non fosse vaccinata. Fu messa in coma indotto non appena si presentarono i sintomi e le furono somministrate ketamina, midazolam, ribavirina e amantadina.\nI medici tentarono questo trattamento sull'ipotesi che gli effetti negativi della rabbia fossero causati da disfunzioni temporanee nel cervello, e che potessero essere evitati inducendo un'interruzione momentanea e parziale delle sue funzioni al fine di proteggerlo dai danni, dando il tempo al sistema immunitario di sconfiggere il virus. Il regime di trattamento a cui Giese venne sottoposta divenne noto come \"protocollo di Milwaukee\", che da allora \u00e8 stato sottoposto a revisioni, con una seconda versione che omette l'uso della ribavirina.\nL'anestetico ketamina ha dimostrato la potenziale inibizione del virus della rabbia nei ratti. L'analisi \"intention to treat\" ha dimostrato che questo protocollo ha un tasso di sopravvivenza di circa l'8%.\nDopo 31 giorni di isolamento e 76 giorni di ricovero, Giese fu dimessa dall'ospedale. In lei furono preservate tutte le funzioni cerebrali di livello superiore, ma fu riscontrata l'incapacit\u00e0 di camminare e di mantenere l'equilibrio. In un'intervista, Giese raccont\u00f2: \u00abHo dovuto imparare a stare di nuovo in piedi, a girare, a muovere le dita dei piedi. Ero davvero, dopo la rabbia, una neonata che non \u00e8 in grado di fare nulla. Ho dovuto imparare di nuovo tutto... mentalmente sapevo compiere quelle azioni, ma il mio corpo non collaborava con quello che volevo fare. \u00c8 stata sicuramente una prova psicologicamente dura per me. Mi sto ancora riprendendo.\u00bb\nDue dei 25 pazienti trattati con il primo protocollo sono sopravvissuti, mentre ulteriori 10 pazienti sono stati trattati con il protocollo revisionato ottenendo 2 guarigioni.&lt;ref name=\"doi10.2217/fvl.09.52\"&gt;&lt;/ref&gt;\nIl 12 giugno 2011, Precious Reynolds, una bambina di otto anni della Contea di Humboldt, \u00e8 diventata la terza persona segnalata negli Stati Uniti per essere sopravvissuta alla rabbia senza ricevere la profilassi post-esposizione.\nPrognosi.\nNegli esseri umani non vaccinati, dopo che i sintomi neurologici si sono sviluppati, la rabbia ha un tasso di letalit\u00e0 prossimo al 100%: i casi di remissione sono rarissimi. La morte avviene per lo pi\u00f9 da 2 a 10 giorni dopo i primi sintomi.\nLa sopravvivenza \u00e8 rara, dal momento in cui si manifestano i sintomi, anche con la somministrazione di una corretta e intensiva terapia.\nLa vaccinazione dopo l'esposizione, solitamente \u00e8 di grande efficacia nel prevenire la malattia se somministrata tempestivamente, in generale entro 6 giorni dall'infezione. Iniziata con poco o nessun ritardo, la vaccinazione \u00e8 efficace al 100% contro la rabbia. Nel caso di un ritardo significativo, il trattamento pu\u00f2 tuttavia avere ancora possibilit\u00e0 di successo.\n5 dei primi 43 pazienti (12%) trattati con il protocollo di Milwaukee sono sopravvissuti e quelli che lo hanno ricevuto sono comunque sopravvissuti pi\u00f9 a lungo rispetto a quelli che non lo hanno ricevuto.\nPrevenzione.\nQuasi tutti i casi di rabbia che hanno colpito gli esseri umani si sono rivelati fatali, fino a quando nel 1885 fu sviluppato un vaccino grazie a Louis Pasteur e \u00c9mile Roux. Il loro vaccino originale fu realizzato grazie a conigli infetti, da cui il virus prelevato dal loro tessuto nervoso veniva indebolito lasciandolo essiccare per cinque-dieci giorni. Vaccini derivati dal tessuto nervoso vengono ancora utilizzati in alcuni paesi, in quanto sono molto pi\u00f9 semplici rispetto ai moderni realizzati tramite coltura cellulare.\nIl vaccino antirabbico prodotto da cellule umane diploidi \u00e8 stato creato nel 1967. Oggi sono disponibili vaccini meno costosi provenienti da cellule embrionali di pollo e da cellule Vero purificate.\nUn vaccino ricombinante, chiamato V-RG, \u00e8 stato utilizzato in Belgio, Francia, Germania e negli Stati Uniti al fine di prevenire focolai di rabbia negli animali selvaggi.\nLa vaccinazione pre-esposizione \u00e8 praticata sia nelle popolazioni umane che animali, e in molti paesi gli animali domestici sono obbligati ad essere vaccinati.\nNella relazione annuale del 2007 del Dipartimento del Missouri dell\"'Health and Senior Services Communicable Disease Surveillance\" si afferma quanto segue al fine di aiutare a ridurre il rischio di contrarre la rabbia:\nI vecchi vaccini ottenuti da tessuto nervoso, che richiedono iniezioni dolorose nell'addome mediante un ago di grosso calibro, sono poco costose ma sono in via di abbandono per essere sostituite dalle iniezioni intradermiche secondo i consigli dell'Organizzazione Mondiale della Sanit\u00e0. La vaccinazione deve essere somministrata per via intramuscolare nel deltoide.\nPrevenzione negli animali vettori.\nLa vaccinazione obbligatoria degli animali \u00e8 meno efficace nelle zone rurali. Soprattutto nei paesi in via di sviluppo, gli animali domestici non possono essere controllati e la loro uccisione pu\u00f2 essere inaccettabile.\nVaccini orali possono essere distribuiti in modo sicuro come esche, una pratica che ha ridotto con successo la rabbia nelle aree rurali del Canada, della Francia e degli Stati Uniti. A Montr\u00e9al, Canada, le esche vengono utilizzate con successo sui procioni nella zona del Mont-Royal Park. Le campagne di vaccinazione possono essere costose e l'analisi costi-benefici suggerisce che le esche possano essere un metodo conveniente di controllo. In Ontario, un drastico calo della rabbia \u00e8 stato registrato quando \u00e8 stata lanciata una campagna di vaccinazione-esca aerea. In Svizzera, la malattia \u00e8 stata praticamente debellata dopo che le autorit\u00e0 hanno distribuito nel territorio delle Alpi svizzere teste di pollo con vaccino vivo attenuato. Le volpi, che avevano dimostrato di essere la fonte principale della rabbia nel paese, mangiando queste teste di pollo si sono immunizzate.\nL\u2019obbligo del vaccino antirabbico per i cani italiani \u00e8 decaduto nel 2013 quando il Ministero della Salute ha inoltrato una nota all\u2019ANMVI, dopo il conseguimento per lo Stato italiano dello status di Paese indenne da rabbia, visto che l\u2019ultimo caso accertato risale al 14 febbraio del 2011 individuato in una volpe in Provincia di Belluno.\nLa rabbia negli animali.\nLa rabbia \u00e8 contagiosa per i mammiferi, dove sono riconosciuti tre stadi clinici.\nLa morte \u00e8 solitamente causata da un arresto respiratorio."}
{"id": "689491", "revid": "115462250", "url": "https://it.wikipedia.org/wiki?curid=689491", "title": "Hearts (gioco di carte)", "text": ""}
{"id": "689492", "revid": "339392", "url": "https://it.wikipedia.org/wiki?curid=689492", "title": "Cuori (gioco di carte)", "text": ""}
{"id": "689493", "revid": "125680608", "url": "https://it.wikipedia.org/wiki?curid=689493", "title": "Mariano di Jacopo", "text": "Il Taccola fu uno degli artisti-ingegneri senesi pi\u00f9 eminenti del XV secolo, conosciuto per i suoi trattati di tecnologia \"De ingeneis\" e \"De machinis\" incentrati su macchinari tipici dell'epoca. I lavori del Taccola furono studiati da molti ingegneri ed artisti del Rinascimento, tra cui Francesco di Giorgio Martini e, molto probabilmente, Leonardo da Vinci.\nBiografia.\nNacque a Siena il 4 febbraio 1381 da Jacopo Vanni (da cui l'appellativo di \"Mariano di Jacopo\", in quanto figlio di questi), viticoltore, e da una donna di nome Nefra. Praticamente nulla si conosce dei suoi primi anni e del suo apprendistato. Quando fu adulto, intraprese le carriere di notaio, segretario universitario, scultore, sovrintendente ai trasporti ed ingegnere idraulico. \nTra il 1424 e il 1433 si spos\u00f2 con una donna di nome Nanna, figlia di un Giacomo, conciatore, dalla quale ebbe la figlia Alba. Negli anni '40 del XV secolo, si ritir\u00f2 da tutti i ruoli ufficiali grazie ad una pensione statale. Si sa, inoltre, che entr\u00f2 nell'Ordine di San Giacomo della Spada intorno al 1453, anno nel quale probabilmente mor\u00ec.\nI lavori.\nAccanto ai suoi trattati di ingegneria militare, numerosi suoi scritti, rimasti inediti, sono dedicati a studi ed applicazioni di ingegneria idraulica. Nei manoscritti del Taccola, come in altri trattati di altri ingegneri senesi a lui contemporanei, gli studi sulla regolamentazione delle acque rispecchiano l'esigenza di dotare la citt\u00e0 di Siena, sprovvista di corsi d'acqua naturali, di un sistema di approvvigionamento di acque potabili, che ovviasse alle carenze del territorio.\nIn particolare, il Taccola ha lasciato due importanti trattati, il primo dei quali \u00e8 il \"De ingeneis\" (incentrato sui macchinari), opera in 4 volumi cominciata nel 1419 e completata nel 1433 (continu\u00f2 poi ad aggiungervi note e disegni fino al 1449). In quello stesso anno, pubblic\u00f2 il suo secondo manoscritto, \"De machinis\", nel quale port\u00f2 a compimento molti dei processi esplicativi cominciati con il \"De ingeneis\".\nTramite disegni effettuati con inchiostro nero su carta, il Taccola mostr\u00f2 nelle sue rappresentazioni scritte macchinari di notevole ingegno, tra i quali macchine idrauliche e macchine da guerra.\nSecondo alcuni storici, fu a lui che Jacopo Caldora nel 1439 commission\u00f2 i lavori di edificazione del Castello Caldoresco di Vasto e di rafforzamento delle mura perimetrali della citt\u00e0 e delle torri in esse comprese (in particolare la Torre di Bassano).\nL'influenza e la riscoperta.\nIl Taccola si pone agli inizi della tradizione rinascimentale ingegneristica italiana, soprattutto per la variet\u00e0 delle problematiche trattate. I suoi disegni furono adoperati dalla quasi totalit\u00e0 della generazione di ingegneri del XV e XVI secolo. Sui suoi disegni si basano inoltre gli studi di Filippo Brunelleschi che portarono alla costruzione della cupola della Cattedrale di Santa Maria del Fiore di Firenze.\nGli interessi per i lavori del Taccola cessarono durante il XVI secolo e sono stati riscoperti solo di recente. Una ragione pu\u00f2 essere il fatto che all'epoca vi furono in circolazione solo pochi manoscritti, dei quali solo tre sono pervenuti a noi oggi. I manoscritti originali del Taccola (dei quali lo stile della trattazione era molto pi\u00f9 complesso delle copie che circolarono all'epoca) furono scoperti ed identificati nelle biblioteche statali di Firenze e di Monaco solo negli anni sessanta del XX secolo. Ne segu\u00ec una pubblicazione che comprendeva il \"De ingeneis\" e il \"De machinis\"."}
{"id": "689494", "revid": "46931", "url": "https://it.wikipedia.org/wiki?curid=689494", "title": "Il Taccola", "text": ""}
{"id": "689509", "revid": "46931", "url": "https://it.wikipedia.org/wiki?curid=689509", "title": "Mariano di Jacopo detto Taccola", "text": ""}
{"id": "689514", "revid": "125769122", "url": "https://it.wikipedia.org/wiki?curid=689514", "title": "Festival del cinema di Salerno", "text": "Il Festival del cinema di Salerno \u00e8 un festival cinematografico che si tiene a Salerno quasi ininterrottamente dal 1946.\nStoria.\nIl Festival internazionale del cinema di Salerno ha avuto la sua prima edizione nel 1946 quando fu il primo festival del passo ridotto, cio\u00e8 che presentava film \u201cridotti\u201d dal 35mm al 16mm per una pi\u00f9 comoda diffusione.\nA quella storica edizione parteciparono, tra gli altri, Vittorio De Sica, Rossano Brazzi, Adriana Benetti, Mar\u00eda Mercader, Mariella Lotti.\nIn tale occasione le proiezioni furono tenute non solo a Salerno ma anche a Cava de' Tirreni, Positano ed Amalfi.\nDa allora il Festival si \u00e8 tenuto annualmente (ad eccezione del 1953, 1957, 1959 e 1960); l'ubicazione \u00e8 al cinema/teatro Augusteo, situato al pianterreno settentrionale del Municipio di Salerno, ed anche talora al Teatro Verdi\nNel 2011 l'edizione \u00e8 stata dedicata ai 150 anni dell'Unit\u00e0 d'Italia.\nNel 2012 vi hanno partecipato lungometraggi di registi emergenti come Massimo Venier"}
{"id": "689518", "revid": "21880", "url": "https://it.wikipedia.org/wiki?curid=689518", "title": "Fabaceae", "text": "Le Fabacee (\"Fabace\u00e6\", da \"faba\" = fava, una delle specie coltivate pi\u00f9 antiche), o Leguminose (\"nom. cons.\" \"leguminos\u00e6\", da legume, il frutto pi\u00f9 tipico), o anche papilionacee (da \"papilio\" = farfalla, per la forma del fiore), sono una famiglia di piante dicotiledoni dell'ordine delle Fabales.\nNe fanno parte il fagiolo (\"Phaseolus vulgaris\" L.), il pisello (\"Pisum sativum\" L.), la fava (\"Vicia faba\" L.), il lupino (\"Lupinus\"), il cece (\"Cicer arietinum\" L.), il caiano (\"Cajanus indicus\"), l'arachide (\"Arachis hypogaea\" L.), la soia (\"Glycine max\" (L.) Merr.), la lenticchia (\"Lens culinaris\"), la cicerchia (\"Lathyrus sativus\") e alberi come la mimosa (\"Acacia\"), albero di giuda (\"Cercis siliquastrum\"), la robinia (\"Robinia pseudoacacia\"), il carrubo (\"Ceratonia siliqua\"), il tamarindo (\"Tamarindus indica\"), la grenadilla (\"Dalbergia melanoxylon\"), il maggiociondolo (\"Laburnum anagyroides\").\nDescrizione.\nL'habitat delle varie specie \u00e8 differente: la famiglia comprende piante erbacee, arbustive o arboree.\nQuasi tutte le specie della famiglia hanno foglie composte, pennate o palmate.\nIl cosiddetto \"fiore papilionaceo\", formato da un petalo pi\u00f9 grande, chiamato vessillo e altri due petali che contengono l'ovario (le carene) e le ali, \u00e8 un carattere tipico delle specie della sottofamiglia Faboideae, non condiviso con Caesalpinioideae e Mimosoideae (vedi sotto).\nLa caratteristica comune a tutte le specie della famiglia \u00e8 la presenza del legume o baccello: si tratta del frutto della pianta, formato da un carpello che racchiude i semi. Alcune volte presenta strozzature che lo suddividono in camere: in questo caso il legume \u00e8 detto lomento (per es. il frutto dell'arachide). Giunto a maturit\u00e0 il baccello si apre in corrispondenza delle due suture, dorsale e ventrale, rilasciando i semi.\nAltra caratteristica comune a molte delle leguminose \u00e8 la presenza sulle radici di un batterio, il \"Rhizobium leguminosarum\", che \u00e8 in grado di fissare l'azoto atmosferico, rendendo la loro presenza fondamentale per la sostenibilit\u00e0 degli agro-ecosistemi. Tale propriet\u00e0 \u00e8 infatti utilizzata in agricoltura per effettuare la rotazione delle colture erbacee concimando cos\u00ec il terreno (pratica del sovescio).\nDistribuzione.\nLe fabacee hanno una diffusione eccezionalmente ampia, estesa a tutti i continenti fino alle terre pi\u00f9 isolate - citiamo tra le altre la Groenlandia e le isole del Pacifico, con capacit\u00e0 di adattamento agli habitat pi\u00f9 disparati.\nIn Italia le fabacee sono presenti in tutte le regioni (vedi sotto per la lista dei generi).\nSistematica.\nLa famiglia comprende 650 generi circa con oltre 18.000 specie ed \u00e8 suddivisa in tre sottofamiglie:\nGeneri presenti in Italia.\nIn Italia sono rappresentati a vario titolo (flora indigena, specie naturalizzate, colture agricole, piante ornamentali) i seguenti generi :\nUsi in cucina.\nQuesti vegetali vengono consumati sia freschi che cotti e contengono molta acqua e proteine. In particolare, i semi delle Fabaceae sono noti in gastronomia come legumi."}
{"id": "689522", "revid": "117900779", "url": "https://it.wikipedia.org/wiki?curid=689522", "title": "Antenna radio di Varsavia", "text": "L'antenna radio di Varsavia o \"Kun Tower\" (\"Radiofoniczny O\u015brodek Nadawczy w Konstantynowie\" in polacco) \u00e8 stata un'antenna radio alta 646,38\u00a0m situata a Konstantynow, un sobborgo di G\u0105bin, in Polonia. Fu progettata dall'architetto Jan Polak e inaugurata ufficialmente il 30 luglio 1974. Fino al crollo, avvenuto l'8 agosto 1991, era la struttura pi\u00f9 alta esistente al mondo.\nLa struttura.\nLa torre fu costruita per diffondere il segnale del programma \"Polskie Radio Program I\" della radio pubblica polacca. Il sito della costruzione fu scelto per la sua posizione centrale rispetto alla Polonia, ma anche per la sua vicinanza al fiume Vistola: l'abbondanza di acque sotterranee era infatti favorevole alla propagazione delle onde radio.\nIl tronco principale della torre era un traliccio composto principalmente da tubi di acciaio a formare strutture triangolari con lato di 4,8 m. La torre era composta da 86 parti di 7,5 m l'una. La torre era ancorata al suolo a 5 diverse altezze: 121,78 m, 256,78 m, 359,28 m, 481.28 m e 594,28 m mediante cavi del diametro di 50\u00a0mm opportunamente isolati per non interferire con il segnale radio trasmesso.\nL'antenna fu progettata per operare come dipolo: per questo motivo fu scelta un'altezza di 646 metri, poco inferiore alla met\u00e0 della lunghezza d'onda del segnale a 227 kHz che trasmise fino al 1988. Successivamente e fino al crollo trasmise alla frequenza di 225\u00a0kHz. Per irradiare il segnale erano usati 2 trasmettitori di 1000\u00a0kW di potenza l'uno, posti a circa 600 metri di distanza dalla torre. Vicino alla torre c'era anche un'altra torre di 76 metri che fungeva da collegamento con il luogo di origine del segnale, posto nel Palazzo della Cultura e della Scienza di Varsavia. Intorno alla torre principale furono erette 6 torri pi\u00f9 piccole che servivano come torri di segnalazione dei cavi di ancoraggio per gli aerei.\nIl peso complessivo della struttura \u00e8 oggetto di dibattito: anche se spesso viene indicato in 550 tonnellate, \u00e8 pi\u00f9 presumibile che si aggirasse sulle 420 tonnellate.\nAll'interno del tronco era installato un ascensore che permetteva agli operai e ai visitatori di arrivare fino alla sommit\u00e0: l'ascensore procedeva alla velocit\u00e0 massima di 0,35 metri al secondo e per arrivare in cima erano necessari oltre trenta minuti. C'erano anche delle scale interne.\nIl segnale trasmesso dall'antenna era facilmente ricevibile in tutta la Polonia e nei paesi circostanti. Quando la notte le onde lunghe avevano un raggio maggiore, il segnale dell'antenna poteva essere percepito anche in Africa, America e persino in Australia.\nIl crollo.\nLa torre radiofonica di Kostantynow croll\u00f2 alle ore 16 dell'8 agosto 1991 a causa del cedimento dell'ancoraggio: il tronco cedette spezzandosi nella parte centrale per un problema verificatosi durante la manutenzione dei cavi di fissaggio dell'ultimo settore. La zona circostante la torre era stata abbandonata da tutti gli operai e quindi non ci furono n\u00e9 morti n\u00e9 feriti. Quando la parte alta della torre si schiant\u00f2 a terra distrusse, tra l'altro, una gru di propriet\u00e0 della Mostostal Zabrze, che si era occupata della costruzione della torre. Il coordinatore dei lavori fu accusato di essere il responsabile della catastrofe e fu condannato a quasi tre anni di prigione.\nSi ipotizz\u00f2 in un primo momento la sua ricostruzione ma poi, a causa delle proteste degli abitanti delle zone circostanti, che temevano danni alla salute per colpa del trasmettitore, fu costruito un nuovo impianto a Solec Kujawski, a sud-est di Konstantynow, in un vecchio insediamento militare, composto da 2 torri radio. Le torri, che trasmettono sulla frequenza di 225\u00a0kHz ed irradiano una potenza complessiva di 1200\u00a0kW, sono alte rispettivamente 330 e 289 metri.\nIl record.\nQuando fu terminata, l'antenna radio di Varsavia era la costruzione pi\u00f9 alta al mondo, con pi\u00f9 di 640 metri di altezza.\nDopo il crollo, il titolo di torre pi\u00f9 alta del mondo \u00e8 passato alla Tokyo Sky Tree, alta 634 metri. Tuttavia sia l'antenna di Varsavia sia la Tokyo Sky Tree sono state superate in altezza dalla Burj Khalifa, a Dubai (EAU), che raggiunge l'altezza di 829,80 metri ed \u00e8 attualmente la costruzione pi\u00f9 alta del mondo. \nPi\u00f9 avanti nella classifica c'\u00e8 di nuovo un'antenna polacca: l'antenna di Piaski."}
{"id": "689523", "revid": "44939", "url": "https://it.wikipedia.org/wiki?curid=689523", "title": "Caratteri ereditari", "text": ""}
{"id": "689525", "revid": "287204", "url": "https://it.wikipedia.org/wiki?curid=689525", "title": "Alex Kidd in Miracle World", "text": " \u00e8 un videogioco a piattaforme sviluppato e pubblicato nel 1986 da SEGA per Sega Master System.\nConsiderato la risposta di SEGA alla serie \"Mario\" della Nintendo, \u00e8 il primo titolo che vede come protagonista Alex Kidd, mascotte della societ\u00e0 giapponese prima della creazione di Sonic the Hedgehog.\nIl videogioco \u00e8 stato distribuito per Wii tramite Virtual Console e per PlayStation 3 attraverso PlayStation Network.\nAll'evento Summer of Gaming di IGN viene annunciato un remake intitolato \"Alex Kidd in Miracle World DX\" previsto per PC, Nintendo Switch, PlayStation 4, PlayStation 5, Xbox One e Xbox Series X.\nTrama.\nLa trama narra di Alex Kidd, un ragazzo che \u00e8 alla ricerca di suo fratello Egle (qualche volta anche chiamato \"Igul\"), catturato dal malvagio \"Janken the Great\" (\"Janken il Grande\" - Janken \u00e8 anche in r\u014dmaji il nome per la morra cinese, che ha un ruolo importante nel gioco per sconfiggere i capi nemici). Durante il gioco Alex Kidd si trova a dover combattere contro molti \"mostri\", tra cui tre tirapiedi di Janken che si riveler\u00e0 solo alla fine del gioco dopo sedici livelli.\nMolti secoli or sono, viveva sul pianeta Aries un bimbo chiamato Alex Kidd. Visse per sette anni sul Monte Eterno applicandosi nell'arte della Shellcore, una disciplina che rende forti al punto di poter frantumare la roccia.\nUn giorno Alex decise di lasciare il monte per raggiungere la sua patria spirituale. Nel corso del viaggio incontr\u00f2 un vecchio morente che lo inform\u00f2 che la pacifica citt\u00e0 di Radaxian era in serio pericolo. Prima di esalare l'ultimo respiro, l'uomo diede ad Alex un brandello di mappa ed un medaglione fatto con la Pietra del Sole.\nSi scoprir\u00e0 ben presto che chi sta minacciando la citt\u00e0 di Radaxian \u00e8 un tiranno chiamato Janken il Grande, imperatore del pianeta Janbarik, che vuole conquistare la Terra del Prodigi.\nModalit\u00e0 di gioco.\nCome la maggior parte dei videogiochi degli anni 1980, \"Alex Kidd in Miracle World\" non aveva nessun sistema di salvataggio, non era disponibile n\u00e9 una batteria n\u00e9 un sistema a password per continuare dall'ultimo livello raggiunto, questo significa che ogni volta che Alex perdeva tutte le vite, il gioco era finito. Fortunatamente tutti i match contro i membri di Janken avevano una sequenza della morra cinese pre-impostata e quindi facile da ricordare senza perdere vite a ogni nuova partita. Questa sequenza comunque cambiava casualmente e irrimediabilmente appena si fosse perso (magari per distrazione) un round. In questo caso l'unico modo per giocare, senza basarsi esclusivamente sulla fortuna, era quello di prendere una delle due \"Sfere telepatiche\" che avrebbero informato sulla scelta fatta dall'avversario. Tuttavia anche con questo stratagemma non era certa la vittoria, infatti il nemico poteva cambiare all'ultimo secondo la scelta, rendendo difficile riflettere e scegliere la corretta risposta per vincere il match.\nL'ultimo livello di questo gioco vede un'altra sorpresa. Per vincere infatti \u00e8 necessario risolvere una specie di indovinello. Alex Kidd deve saltare sopra a delle caselle che si trovano sul pavimento, mettendole nell'ordine esatto. Sbagliando, appariranno dei fantasmi che uccideranno Alex Kidd, facendo quindi perdere una \"vita\" a ogni errore. Ogni casella \u00e8 colorata e ha disegnato su di essa un simbolo, ci sono cinque caselle. La soluzione dell'indovinello consiste nel saltare sulle caselle nel seguente ordine: \"Sole, Mare, Luna, Stella, Sole, Luna, Mare, Pesce, Stella, Pesce\". L'ordine delle caselle non \u00e8 casuale, ma \u00e8 l'ordine che hanno durante l'apparizione nel gioco, di conseguenza se non si fosse stati gi\u00e0 a conoscenza della soluzione sarebbe stato necessario recuperare la lettera di Nibana nel castello blu (quello in cui si libera Egle, il fratello di Alex) e portarla al re del regno di Nibana (castello giallo), in questo modo, egli consegner\u00e0 ad Alex una lastra di pietra, visualizzabile, che contiene la sequenza corretta delle mattonelle su cui saltare.\nLa stele va letta dall'alto verso il basso, da destra verso sinistra. Il gioco contiene una caratteristica non documentata tramite la quale un giocatore, dopo aver perso, pu\u00f2 continuare a giocare ottenendo tre \"vite\" a partire dal livello in cui \u00e8 stato sconfitto. Per questo era necessario mantenere premuto \"il pulsante di direzione verso l'alto\" e premere velocemente il \"bottone 2\" durante la schermata di \"Game Over\". Se il giocatore aveva almeno monete per un valore di 400, nella valuta del gioco, questi venivano detratti e in cambio il gioco veniva ripreso.\nLa morra cinese.\nUn aspetto singolare di questo gioco \u00e8 stato l'utilizzo della morra cinese (\"Sasso, carta, forbici\") all'interno del gioco per la sconfitta degli scagnozzi di Janken. Al posto dei tipici combattimenti fisici a pugni (che invece sono utilizzati durante il gioco) per sconfiggere i tre tirapiedi di Janken non era quindi necessaria nessuna abilit\u00e0 di gioco. Questo significa che per passare al livello successivo di una partita si verificava una possibilit\u00e0 del 50% di perdere una vita (in una partita corretta di morra cinese i contendenti hanno la stessa probabilit\u00e0 di vincere). Inoltre dopo la fine del gioco, tutti e tre i tirapiedi di Janken ritornano e dopo averli sconfitti nuovamente alla morra cinese, \u00e8 anche necessario sconfiggerli in un combattimento pi\u00f9 tradizionale colpendoli a pugni.\nIl primo scagnozzo di Janken \"stone head\" (Parplin) ha come prime due mosse \"forbici\" e \"carta\" e quindi Alex dovrebbe nella prima mano pensare sasso\" e nella seconda \"forbici\". Il secondo scagnozzo \"scissor head\" (Chokkinna) ha come prime due mosse \"carta\" e \"sasso\" e quindi Alex per sconfiggerlo deve pensare \"forbici\" e \"carta\". Il terzo scagnozzo \"paper head\" (Gooseka) ha come mosse \"forbici\" e \"carta\" per sconfiggerlo Alex deve pensare nella prima mano \"sasso\" e nella seconda \"forbici\". Per sconfiggere i tre scagnozzi nella successiva mano, perch\u00e9 nel gioco si ripresentano tutti e tre, nel primo, \"stone head\", bisogna che Alex pensi per entrambe le mani \"carta\"; per quanto riguarda \"scissor head\" deve pensare per le due mani di gioco \"sasso\" e per \"paper head\" per sconfiggerlo nuovamente deve pensare nel primo round \"sasso\" e nel secondo \"forbici\". Per sconfiggere alla fine il Boss \"Janken\" Alex deve pensare per tutt'e due le volte \"carta\".\nVersioni del gioco.\n\"Alex Kidd in Miracle World\" era stato inizialmente disponibile come cartuccia. Dal 1990 in poi, il gioco era stato integrato all'interno di alcune versioni del Sega Master System direttamente memorizzato nell'hardware interno, comprese le versioni US (americana) e EU (europea) del Master System 2, e qualche versione EU del Master System 1. La versione built-in (ossia incorporata) del gioco \u00e8 leggermente diversa dalla versione in cassette. La differenza si pu\u00f2 notare nella mappa che appare sullo schermo quando si cambia livello. Nella versione originale, a cassetta, Alex Kidd mangia un onigiri; nella versione integrata, Alex mangia un hamburger.\nLa differenza maggiore \u00e8 comunque inserita in una modifica del funzionamento del dispositivo di input che nella versione a cassette utilizzava il bottone 2 per \"dare i pugni\" e il bottone 1 per \"saltare\". Questa configurazione era fastidiosa e innaturale per la maggior parte delle persone e nella versione integrata i controlli sono stati invertiti. Ci sono state anche false voci che parlavano di una versione in cui Alex avrebbe bevuto una birra scura durante la schermata di caricamento del gioco. Alcuni hanno ipotizzato che questo sia stato solo un mito, probabilmente dovuto al fatto che, alcuni occidentali, non sapendo cosa sia una palla-di-riso, l'abbiano scambiata per una birra.\nSequel.\nVisto il buon successo riscontrato con il primo capitolo, furono realizzati diversi seguiti per Sega Master System ed altre console.\nIl primo di questi \u00e8 \"\", uscito inizialmente per i sistemi arcade nel 1986 e successivamente convertito su Sega Master System nel 1988. Presenta alcune differenze nello stile di gioco, che per\u00f2 non subisce cambiamenti radicali. Un anno dopo, nel 1987, usc\u00ec \"Alex Kidd BMX Trial\" per Master System, ovvero l'unico videogioco di guida della serie.\nNello stesso anno vide la luce anche \"Alex Kidd in High-Tech World\", un altro titolo a piattaforme per Master System. Due anni dopo arriv\u00f2 anche \"Alex Kidd in the Enchanted Castle\" per Sega Mega Drive, anche questo sempre a piattaforme. L'ultimo gioco della saga invece \u00e8 \"Alex Kidd in Shinobi World\", reso disponibile nel 1990 e che mischia gli elementi di gioco con quelli di un'altra popolare saga, quella di \"Shinobi\"."}
{"id": "689526", "revid": "18323", "url": "https://it.wikipedia.org/wiki?curid=689526", "title": "Svend Aagesen", "text": "Contemporaneo di Saxo Grammaticus del dodicesimo secolo; di nobile discendenza, studi\u00f2 a Parigi e successivamente si pose al servizio dell'arcivescovo Absalon, importante figura della chiesa nordica nonch\u00e9 condottiero dei Danesi contro i Vendi.\nLa sua \"Historia regum Daniae compendiosa\", che racconta eventi che vanno dalle origini della Danimarca al 1185, mostra le leggende e le tradizioni eroiche del popolo dei Danesi (sotto re Valdemaro I e i suoi figli) per il predominio del Baltico e l'evangelizzazione delle genti slave e tedesche che si trovavano su quelle rive. Sotto lo pseudonimo di Sueno Aggonis scrisse l\"'Historia danorum\".\nAagesen, inoltre, \u00e8 autore di uno scritto che espone le leggi che regolavano la successione al trono danese."}
{"id": "689532", "revid": "380654", "url": "https://it.wikipedia.org/wiki?curid=689532", "title": "Roddy Piper", "text": "Nel wrestling era conosciuto per i suoi trascorsi nella World Wrestling Federation e la World Championship Wrestling dalla met\u00e0 degli anni ottanta alla fine degli anni novanta. Anche se canadese, divenne famoso nel tempo grazie al personaggio dello scozzese Roddy Piper, uno scontroso e indisponente che indossava sempre un kilt dal colore scarlatto e la cui musica d'ingresso era una classica canzone scozzese eseguita con la cornamusa. Si guadagn\u00f2 i soprannomi \u00abRowdy\u00bb e \u00abHot Rod\u00bb grazie alla sua caratteristica rabbia scozzese, la sua spontaneit\u00e0 e il suo umorismo. Il veterano del wrestling Ric Flair lo ha acclamato come \u00abil pi\u00f9 dotato intrattenitore nella storia del wrestling\u00bb. Piper fu inserito nella WWE Hall of Fame nel 2005 e fu classificato al primo posto come il pi\u00f9 grande cattivo nella storia del wrestling dalla WWE.\nUna delle pi\u00f9 riconoscibili stelle del wrestling in tutto il mondo, Piper lott\u00f2 negli main event di diversi pay-per-view, tra cui WrestleMania I. Vinse 34 titoli in diverse federazioni nel corso della sua carriera e i suoi pi\u00f9 noti rivali includono Greg Valentine, Adrian Adonis e Hulk Hogan, la cui faida con quest'ultimo vide coinvolto anche \"Captain\" Lou Albano e la cantante Cyndi Lauper ed \u00e8 considerata l'inizio della Rock 'n' Wrestling Connection.\nIntraprese anche una prolifica carriera da attore, avendo all'attivo pi\u00f9 di trenta film. La sua interpretazione pi\u00f9 celebre \u00e8 quella di John Nada, il protagonista del film horror di John Carpenter \"Essi vivono\" (1988).\nBiografia.\nNato in Canada, nella citt\u00e0 di Saskatoon da genitori di origine scozzese; figlio di un ufficiale di polizia, ebbe un'infanzia molto travagliata e fu costretto a cambiare casa spostandosi continuamente da citt\u00e0 a citt\u00e0 a causa del lavoro del padre. Durante uno di questi spostamenti soggiorn\u00f2 a Glasgow, in Scozia, dove impar\u00f2 a suonare la cornamusa e ad amare gli usi e i costumi di quella terra. Dopo essere scappato di casa, all'et\u00e0 di 15 anni, Piper debutt\u00f2 nel mondo del wrestling combattendo contro il veterano Larry Hennig. Perse il match in circa dieci secondi. Prima di dedicarsi a tempo pieno alla lotta, aveva praticato pugilato a livello semi-professionistico vincendo anche un titolo, il Golden Gloves Championship, ma aveva dovuto abbandonare a causa di un infortunio.\nCarriera.\nAmerican Wrestling Association (1973\u20131975).\nDal 1973 al 1975, Piper lavor\u00f2 nell'American Wrestling Association, per l'NWA Houston Wrestling di Paul Boesch e per la Big Time Rasslin di Fritz Von Erich. Venne quindi notato dal booker Leo Garibaldi e dal pubblicitario Jeff Walton che restarono colpiti dalla capacit\u00e0 oratoria e dal carisma del giovane Piper, intravedendo per lui un futuro da promettente heel.\nNational Wrestling Alliance (1975\u20131980).\nAlla fine del 1975 e all'inizio del 1976, Piper inizi\u00f2 a farsi un nome come \"cattivo\" nella NWA Hollywood Wrestling. Nel 1977\u201378, cominci\u00f2 anche a lavorare per la NWA San Francisco Wrestling di Roy Shire. A Los Angeles, Piper stabil\u00ec i canoni di quello che sarebbe diventato il suo personaggio \"Rowdy\" diventando uno dei wrestler pi\u00f9 odiati dal pubblico sin dai tempi di Classy Freddy Blassie. Durante questo periodo, insultava abitualmente e pesantemente la comunit\u00e0 messicana della citt\u00e0; chiedendo poi scusa e promettendo, per farsi perdonare, di suonare l'inno nazionale messicano con la sua cornamusa, per poi far infuriare ancora di pi\u00f9 i latini suonando \"La Cucaracha\" invece dell'inno. Piper fece anche da manager a diversi heel e di tanto in tanto arbitrava (a modo suo) qualche incontro.\nAll'epoca Roddy Piper ebbe un lungo feud con l'intera famiglia Guerrero che dur\u00f2 per circa tre anni, e durante il quale spesso indossava una maglietta con la scritta \"Conqueror of the Guerreros\". Il feud aveva avuto inizio nel 1976 quando Chavo Guerrero Sr. stava combattendo contro Jules Strongbow difendendo il Memorial Scientific Trophy che aveva vinto in precedenza proprio contro Piper. Verso la fine del match, Piper arriv\u00f2 dal backstage e schiaffeggi\u00f2 Gory Guerrero (che era stato all'angolo di Chavo durante tutto l'incontro). Chavo inizi\u00f2 a colpire Piper, venendo squalificato e perdendo cos\u00ec il trofeo. Poco tempo dopo, Piper sconfisse Chavo per l'Americas Heavyweight Title; e i due continuarono a scontrarsi per lungo tempo ancora. Dopo la sconfitta in un Loser Leave Town match che aveva perso contro Chavo, Piper riapparve sulle scene con l'identit\u00e0 misteriosa di The Masked Canadian. Nel primo match come Masked Canadian trasmesso in TV, Piper combatteva in coppia proprio con Chavo contro i campioni di coppia Americas Tag Team (Gordman e Goliath) e naturalmente lo trad\u00ec nel bel mezzo della lotta, causando lo schienamento di Chavo. Piper lott\u00f2 ancora come The Masked Canadian per diversi mesi finch\u00e9 venne smascherato da H\u00e9ctor Guerrero.\nNel 1978-1979, Piper pass\u00f2 alla Pacific Northwest Wrestling dove fece coppia con Killer Tim Brooks, Rick Martel, e Mike Popovich vincendo l'NWA Pacific Northwest Tag Team Championship. Piper vinse anche l'NWA Pacific Northwest Heavyweight Championship grazie alle vittorie riportate contro Lord Jonathan Boyd e \"Playboy\" Buddy Rose.\nGeorgia Championship Wrestling e Mid-Atlantic (1980\u20131983).\nAlla fine degli anni settanta, Piper and\u00f2 a combattere nella Mid-Atlantic. L\u00ec sconfisse Jack Brisco per il titolo Mid-Atlantic e Ric Flair per la cintura US. Nel 1981, pass\u00f2 poi alla Georgia Championship Wrestling dove inaspettatamente divent\u00f2 un beniamino del pubblico salvando il telecronista Gordon Solie da un attacco a tradimento da parte di Don Muraco. Successivamente, Piper torn\u00f2 nella Jim Crockett Promotions (JCP). Diventato un face, Piper ebbe varie faide con Sgt. Slaughter, Ric Flair, e Greg Valentine. In particolare, il feud di Piper con Valentine culmin\u00f2 in un violentissimo Dog Collar match svoltosi durante la prima edizione di \"Starrcade\" nel 1983. Durante l'incontro, Piper riport\u00f2 dei seri danni all'orecchio sinistro perdendo permanentemente il 60% dell'udito.\nWorld Wrestling Federation.\nStriscia di imbattibilit\u00e0 e debutto del \"Piper's Pit\" (1983\u20131989).\nPiper firm\u00f2 per la WWF alla fine del 1983. Inizialmente ag\u00ec solo come manager di \"Mr. Wonderful\" Paul Orndorff, a causa dell'infortunio che aveva subito durante il dog collar match con Greg Valentine, ma presto ritorn\u00f2 al wrestling attivo.\nLa WWF istitu\u00ec uno spazio televisivo per Piper chiamato \"Piper's Pit\", nel quale egli avrebbe potuto sfogare la sua parlantina sciolta intervistando altre superstar della federazione e spesso finendo per azzuffarsi con loro. Il \"Piper's Pit\" ebbe fin dal principio grande successo anche e soprattutto grazie al carisma di Piper. Rimasero celebri l'edizione del \"Piper's Pit\", nella quale Piper intervist\u00f2 Jimmy Snuka finendo poi con lo spaccargli in testa una noce di cocco paragonandolo ad uno scimmione (l'incidente del \"cocco\" port\u00f2 ad un lungo feud tra i due), e quella dove Andr\u00e9 the Giant sfid\u00f2 Hulk Hogan per il titolo, rompendo la loro vecchia amicizia.\nMa lo scontro che diede veramente la fama a Piper, fu quello che lo contrappose a Hulk Hogan, e che coinvolse anche la cantante Cyndi Lauper. Nel 1985, MTV mand\u00f2 in onda l'evento speciale \"The War to Settle the Score\", comprendente un match tra Piper e Hogan, che era accompagnato al ring da \"Captain\" Lou Albano, dalla Lauper, e da Mr. T. L'evento gett\u00f2 le basi per la prima WrestleMania, che vide Piper e Paul Orndorff contro Hogan e Mr. T. Orndorff venne schienato da Hogan quando il bodyguard-manager di Piper, \"Cowboy\" Bob Orton, interferendo nel match, colp\u00ec inavvertitamente Orndorff al posto di Hogan con il gesso del suo caratteristico braccio perennemente \"infortunato\". Come confermato dallo stesso Piper, lui e Mr. T non si potevano sopportare a vicenda neanche nella vita reale, e questo diede pi\u00f9 spessore al loro feud. Roddy si scontr\u00f2 ancora con Mr. T, questa volta in un match 1 contro 1, durante un particolare incontro di boxe svoltosi a WrestleMania 2 nel 1986. Piper perse il match per squalifica dopo tre round, quando, stufatosi della boxe, esegu\u00ec un Body Slam su Mr. T.\nDopo un periodo di assenza, Piper si ripresent\u00f2 in WWF durante una puntata di \"WWF Superstars of Wrestling\" con il suo personaggio diventato un face. Rimase spiacevolmente sorpreso di trovare il suo \"Piper's Pit\" sostituito dal \"Flower Shop\", uno spazio televisivo tenuto dall'effeminato wrestler Adrian Adonis. Piper pass\u00f2 le settimane seguenti insultando e disturbando le trasmissioni di Adonis, che si vendic\u00f2 assalendo (insieme a Cowboy Bob Orton e Don Muraco) Piper. Il trio umili\u00f2 Roddy lasciandolo esanime con le labbra imbrattate di rossetto tra le macerie del set del \"Piper's Pit\", che era stato da loro distrutto. In risposta a ci\u00f2, Piper distrusse la scenografia dello show di Adonis con una mazza da baseball. Il feud tra i due culmin\u00f2 in un Hair vs Hair match a WrestleMania III. Piper vinse l'incontro grazie all'aiuto di Brutus \"The Barber\" Beefcake, che era stato rapato a tradimento da Adonis poco prima del match.\nIntercontinental Champion e varie faide (1989\u20131992).\nDopo essersi preso una pausa dal mondo del wrestling per dedicarsi alla carriera di attore, Piper torn\u00f2 nelle vesti di co-conduttore del programma \"Prime Time Wrestling\" insieme a Gorilla Monsoon. Poco tempo dopo, Piper si scontr\u00f2 con \"Ravishing\" Rick Rude che lo aveva insultato in diretta TV. Il feud riport\u00f2 Piper sul ring quando le sue interferenze durante la difesa dell'Intercontinental Championship di Rude contro The Ultimate Warrior a SummerSlam '89, costarono a Rude la cintura. Rude invocava vendetta e i due si affrontarono in un lungo feud che dur\u00f2 per tutto il resto dell'anno. la contesa ebbe termine quando Piper sconfisse Rude in un match la cui stipulazione asseriva che se Piper avesse vinto, Bobby Heenan, il manger di Rude, si sarebbe dovuto vestire da Babbo Natale durante una puntata di \"Prime Time Wrestling\". Piper vinse l'incontro, e Heenan fu costretto a vestirsi da Babbo Natale la settimana seguente.\nDurante la trasmissione, Piper attacc\u00f2 Heenan nonostante i richiami da parte di Monsoon e venne cos\u00ec licenziato da \"Prime Time\". Piper lott\u00f2 anche contro Bad News Brown a WrestleMania VI nel 1990. Il match termin\u00f2 in un doppio count-out, ma la vera attrattiva dell'incontro fu il look con il quale Roddy si present\u00f2 sul ring: met\u00e0 del suo corpo era dipinta di nero, in uno strano tentativo di smorzare le affermazioni di carattere razziale che aveva fatto Bad News prima dell'incontro.\nNel 1991, Piper support\u00f2 Virgil nel suo feud contro l'ex \"padrone\" Ted DiBiase e fu presente durante i loro incontri a WrestleMania VII e SummerSlam. Si imbarc\u00f2 inoltre in un feud con il vecchio rivale di un tempo Ric Flair (da poco passato in WWF dalla WCW), e alla Royal Rumble del 1992 sconfisse The Mountie conquistando il suo alloro pi\u00f9 importante mai conquistato in WWF, l'Intercontinental Championship. Perse la cintura poco tempo dopo in favore di Bret Hart a WrestleMania VIII in uno degli incontri pi\u00f9 belli della manifestazione. Dopo aver suonato la cornamusa durante SummerSlam '92, spar\u00ec dalla WWF per qualche tempo.\nUltime apparizioni (1994\u20131996).\nRitorn\u00f2 nel 1994 a WrestleMania X in qualit\u00e0 di arbitro speciale per il match per il titolo del mondo tra Bret Hart e Yokozuna. Durante la contesa, il commentatore Jerry Lawler sottoline\u00f2 pi\u00f9 volte che odiava Piper e continu\u00f2 ad insultarlo in seguito nel suo spazio TV \"King's Court\" a \"Monday Night Raw\", durante il quale costrinse un ragazzino vestito con una maglietta di Roddy Rowdy Piper e un kilt a baciargli i piedi. Infuriato, Piper accett\u00f2 di combattere contro Lawler a King of the Ring, e usc\u00ec vittorioso dall'incontro.\nA WrestleMania XI, Roddy fece nuovamente l'arbitro in occasione del submission match tra Bret Hart e Bob Backlund. Nel 1996, venne poi nominato ad interim Presidente WWF, dato che il presidente in carica, Gorilla Monsoon, era stato messo fuori combattimento da Vader dopo la Royal Rumble. Da presidente, Piper divenne l'oggetto del desiderio di Goldust. Tutt'altro che lusingato, Piper afferm\u00f2 di \"voler far diventare Goldust un vero uomo\" a WrestleMania XII, affrontandolo in un \"Hollywood Backlot Brawl\" match. Poco dopo l'inizio dell'incontro Goldust fugg\u00ec via in auto sulla sua Cadillac dorata e Piper lo insegu\u00ec sulla sua Ford Bronco bianca per le strade di Anaheim. Qualche tempo dopo, Gorilla Monsoon si rimise dall'infortunio e riprese la sua carica di presidente WWF, e quindi Piper lasci\u00f2 nuovamente la federazione.\nWorld Championship Wrestling (1996\u20132000).\nPiper entr\u00f2 nella World Championship Wrestling dopo essersene andato via dalla WWF. Fece il suo debutto durante Halloween Havoc '96 prendendo subito di mira Hulk Hogan. Piper e Hogan lottarono in un non-title match a Starrcade '96, il maggior evento pay-per-view della WCW. Piper sconfisse Hogan con la sua sleeper hold. Ulteriore scontro tra i due si ebbe a SuperBrawl VII, questa volta con il titolo mondiale di Hogan in palio. Hogan batt\u00e9 Piper grazie all'aiuto di Randy Savage che si un\u00ec la sera stessa al New World Order di Hogan. Durante la primavera del 1997, Piper un\u00ec le proprie forze a quelle di Ric Flair e dei Four Horsemen per aiutarli nella loro guerra con l'nWo. Dopo aver rotto l'allenaza con Flair ed essersi scontrato con lui, Piper scomparve dalle scene per qualche mese. Torn\u00f2 brevemente nell'ottobre 1997 per affrontare di nuovo Hogan in uno steel cage match, che Piper riusc\u00ec a vincere.\nAll'inizio del 1999, Piper ebbe un breve regno come campione degli Stati Uniti, divent\u00f2 Commissioner WCW, e riesum\u00f2 il vecchio feud con Flair per il controllo della WCW. A Starrcade 1999, Piper era l'arbitro speciale nel match per il titolo WCW tra Goldberg e Bret Hart. Costretto da Vince Russo, Piper diede la vittoria a Hart facendo rintoccare il gong mentre Goldberg era imprigionato nella Sharpshooter, anche se non aveva ancora ceduto per dolore. Piper si scus\u00f2 per l'accaduto la sera seguente a \"Nitro\", ma i membri dell'nWo lo attaccarono prima che finisse il discorso. L'ultima apparizione di Piper nella WCW avvenne a SuperBrawl del 2000 dove arbitr\u00f2 l'incontro per il titolo tra Sid Vicious e Jeff Jarrett.\nRitorno in WWE (2003).\nA WrestleMania XIX, Piper fece il suo ritorno da personaggio heel attaccando Hulk Hogan durante il suo match contro Vince McMahon. Successivamente riport\u00f2 in vita il \"Piper's Pit\", e dopo essersi alleato con Sean O'Haire, spacc\u00f2 una noce di cocco in testa a Rikishi, un parente di Snuka. A Backlash, Rikishi restitu\u00ec il favore a Piper.\nTotal Nonstop Action Wrestling (2004\u20132005).\nNel 2004, Piper apparve nella Total Nonstop Action Wrestling (TNA), conducendo il programma \"In the Pit with Piper\" dove intervistava i vari wrestler. Nel 2005 arbitr\u00f2 un match a Final Resolution tra Scott Hall e Jeff Hardy.\nSecondo ritorno in WWE (2005\u20132015).\nNel febbraio del 2005, durante un evento speciale chiamato \"WrestleReunion\", Piper fece coppia con Jimmy Valiant e Jimmy Snuka per combattere contro Colonel DeBeers, \"Cowboy\" Bob Orton, e \"Playboy\" Buddy Rose.\nL'11 luglio 2005, durante una puntata di \"Raw\", Piper ritorn\u00f2 a presentare per una sera il \"Piper's Pit\" con ospite Shawn Michaels, che lo aggred\u00ec al termine dell'intervista. Poco tempo dopo, condusse ancora una volta una intervista al \"Piper's Pit\", questa volta con ospite Mick Foley; per poi essere nuovamente aggredito, insieme a Foley, da Randy Orton e \"Cowboy\" Bob Orton.\nAllora Piper sfid\u00f2 gli Orton in un handicap match uno contro due. Vinse l'incontro grazie all'interferenza di The Undertaker. Il 28 ottobre Piper lott\u00f2 insieme a Batista ed Eddie Guerrero contro Randy Orton, \"Cowboy\" Bob Orton, e Mr. Kennedy.\nIl 5 novembre 2006, Piper vinse sorprendentemente il World Tag Team Championship in coppia con Ric Flair sconfiggendo la Spirit Squad a Cyber Sunday, dopo essere stato scelto come partner di Flair dagli utenti del sito WWE.com. Otto giorni dopo, Piper e Flair persero il titolo in favore dei Rated RKO. Piper non partecip\u00f2 neanche al match essendo stato aggredito da Edge prima del suono del gong. In realt\u00e0 Piper era impossibilitato a combattere, dopo che gli era stato diagnosticato il linfoma di Hodgkin.\nNel 2006, la WWE ha messo in commercio il cofanetto celebrativo \"Born to controversy: the Roddy Piper Story\" che in tre DVD ripercorre la sua carriera.\nNel 2008, dopo aver terminato la terapia per curare il linfoma Hodgkin che gli era stato diagnosticato, Piper ha partecipato alla Royal Rumble, concentrandosi particolarmente sul suo vecchio rivale \"Superfly\" Jimmy Snuka. Entrambi sono stati eliminati da Kane poco tempo dopo l'ingresso sul ring.\nNel 2009, a WrestleMania XXV, Piper lott\u00f2 insieme a Snuka e a Ricky Steamboat (e Ric Flair a bordo ring) contro Chris Jericho in un handicap match tre contro uno ad eliminazione. Jericho vinse il match; e Piper fu il secondo dei tre ad essere eliminato.\nNel 2011, nella speciale puntata di Raw dedicata al videogioco \"WWE All Stars\", Piper condusse un'edizione speciale del Piper's Pit ospitando Alex Riley e The Miz. La stessa sera sconfigge Miz in un match dove l'arbitro speciale era Alex Riley. Nella puntata del 28 novembre 2011 conduce il Piper's Pit con ospite John Cena. Piper gli d\u00e0 l'anello della Hall of Fame riconoscendolo come futuro hall of famer e gli dice di tirar fuori tutto quello che ha dentro per ottenere tutto ci\u00f2 che vuole ottenere in carriera per poi schiaffeggiarlo, ma Cena non reagisce e gli restituisce l'anello.\nPiper torna nella puntata di SmackDown del 10 aprile 2012 conducendo di nuovo il \"Piper's Pit\" con ospiti Daniel Bryan e AJ Lee. Durante tutto il segmento Piper cerca di far capire ad AJ che Bryan l'ha usata, ma lei resta dell'idea che lui la ami ancora e se ne va. Bryan inoltre comunica a Piper che user\u00e0 la sua clausola di rematch contro Sheamus a Extreme Rules in un 2 out of 3 falls match. Torna durante la puntata di Raw successiva a No Way Out, interrompendo Heath Slater che stava cantando il suo \"nuovo singolo\" e, dopo aver consegnato il disco d'oro a Cyndi Lauper, l'aiuta a romperlo sulla testa dello stesso Slater.\nNella puntata di \"Raw Old School\" del 7 gennaio 2014, Piper fece un ritorno intervistando lo Shield nel \"Piper's Pit\". A WrestleMania XXX, Piper apparve in un segmento nel backstage insieme al suo ex tag team partner durante WrestleMania I, Paul Orndorff con Hulk Hogan, Mr. T e \"Mean Gene\" Okerlund.\nLa sua ultima apparizione in uno show televisivo della WWE fu nella puntata di \"Raw\" del 22 dicembre 2014, in un segmento in cui Lana e Rusev sono stati ospiti del suo Piper's Pit. A WrestleMania 31 fece la sua ultima apparizione nella WWE in un segmento nel backstage insieme ad altri ex campioni Intercontinentali del passato per celebrare la conquista del titolo da parte di Daniel Bryan.\nVita privata.\nPiper e sua moglie Kitty vivevano su una montagna a Portland, nell'Oregon. Hanno avuto quattro figli: le figlie Anastacia Shea, Ariel Teal e Falon Danika; e il figlio Colton Baird.\nIl 27 novembre 2006, pochi giorni dopo un'operazione chirurgica alla spina dorsale resasi necessaria per eliminare una massa in seguito rivelatasi benigna, gli \u00e8 stato diagnosticato un linfoma di Hodgkin. Ha terminato con successo la radioterapia il 15 gennaio 2007.\nMorte.\nIl 31 luglio 2015 muore nella sua abitazione di Hollywood a Los Angeles in California per un arresto cardiaco, all'et\u00e0 di 61 anni. Secondo TMZ, la morte di Piper \u00e8 stata causata da un coagulo di sangue in un polmone, che ha provocato l'arresto cardiaco; Piper soffriva di ipertensione da anni.\nAlla notizia della sua morte, Vince McMahon ha dichiarato: \u00abRoddy Piper era uno dei pi\u00f9 divertenti, controversi e turbolenti performer della WWE, amato da milioni di fan in tutto il mondo. Faccio le mie pi\u00f9 sentite condoglianze alla sua famiglia\u00bb. Il regista John Carpenter, che lo aveva diretto in \"Essi vivono\", si \u00e8 detto \"devastato dalla notizia della morte dell'amico Roddy Piper, grande wrestler e grande uomo\". Hulk Hogan, in passato spesso suo avversario sul ring, cos\u00ec si \u00e8 espresso circa la scomparsa di Piper: \u00abMi mancher\u00e0 per sempre. Roddy Piper era il mio migliore amico, era una leggenda. Dio ha guadagnato molto da chi stiamo perdendo oggi. Spero che la famiglia possa trovare pace\u00bb.\nNella puntata di \"Raw\" del 3 agosto 2015 si \u00e8 reso onore alla memoria di Piper con un minuto di silenzio accompagnato da 10 rintocchi di campana.\nLa salma di Roddy Piper venne cremata dopo i funerali e le ceneri vennero disperse presso il suo ranch a Gaston, Oregon."}
{"id": "689535", "revid": "647919", "url": "https://it.wikipedia.org/wiki?curid=689535", "title": "Rowdy Roddy Piper", "text": ""}
{"id": "689553", "revid": "44876", "url": "https://it.wikipedia.org/wiki?curid=689553", "title": "Serie D 1971-1972", "text": "Il campionato di Serie D 1971-1972 fu la ventiduesima edizione del campionato interregionale di calcio di quarto livello disputata in Italia.\nStagione.\nNovit\u00e0.\nLa normativa F.I.G.C. in vigore dalla stagione sportiva 1971-1972 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nL'\"Almanacco illustrato del calcio\" ha correttamente pubblicato nelle proprie classifiche finali i pari merito per le squadre non in zona promozione e retrocessione.\nAggiornamenti.\nL'Omegna, l'Associazione Calcio Carpi e il Quarrata sono stati riammessi al campionato di Serie D, dalla Lega Nazionale Semiprofessionisti.\nGirone A.\nClassifica finale.\nLegenda:\nRegolamento:\nNote:\nRisultati.\nSpareggio salvezza.\nLo spareggio si rese necessario vista, oltre che la parit\u00e0 di punti anche quella delle differenza reti.\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nGirone G.\nClassifica finale.\nLegenda:\nRegolamento:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:"}
{"id": "689554", "revid": "61051", "url": "https://it.wikipedia.org/wiki?curid=689554", "title": "Hans von Berlepsch", "text": "Biografia.\nBerlepsch studi\u00f2 zoologia a Lipsia e presso l'Universit\u00e0 \"Martin Lutero\" di Halle-Wittenberg, ma ben presto si interess\u00f2 all'ornitologia; nel 1872 inizi\u00f2 a collezionare in particolare agli uccelli del continente americano, soprattutto i Trochiliformi. \nFu uno dei primi ornitologi a interessarsi attivamente al problema della protezione dei volatili, con il libro \"Der gesamte Vogelshutz\", e in prima persona cerc\u00f2 di salvare dall'estinzione il parrocchetto della Carolina (\"Conuropsis carolinensis\"). Quando per\u00f2 un esemplare fugg\u00ec dalla gabbia, decise di liberare anche gli altri, credendo che in libert\u00e0 essi si sarebbero riprodotti pi\u00f9 facilmente. Tuttavia l'uccello si estinse ugualmente.\nDestin\u00f2 la sua eredit\u00e0 alla sponsorizzazione di ricerche di ornitologia in America Meridionale; tra i beneficiari ci furono Jean Kalinowski e Hermann von Ihering. Dopo la sua morte la sua collezione di 55.000 uccelli fu venduta al Senckenberg Naturmuseum di Francoforte sul Meno.\nOmaggi.\nSono state dedicate al suo nome le seguenti specie di uccelli: la paradisea dalle sei penne di von Berlepsch (\"Parotia berlepschi\"), il tinamo di Berlepsch (\"Crypturellus berlepschi\"), \"Chaetocercus berlepschi\" e \"Berlepschia rikeri\"."}
{"id": "689556", "revid": "643494", "url": "https://it.wikipedia.org/wiki?curid=689556", "title": "Robert Benton", "text": "Ha vinto nel 1980 il premio Oscar al miglior regista e alla migliore sceneggiatura non originale per \"Kramer contro Kramer\" e nel 1985 l'Oscar alla migliore sceneggiatura originale per \"Le stagioni del cuore\"."}
{"id": "689558", "revid": "92723", "url": "https://it.wikipedia.org/wiki?curid=689558", "title": "Abate", "text": "Abate \u00e8 il titolo spettante al superiore di una comunit\u00e0 monastica di dodici o pi\u00f9 monaci, particolarmente utilizzato nella Chiesa cattolica. Quando l'abate ha dignit\u00e0 vescovile \u00e8 comunemente detto abate mitrato.\nNon va confusa con la carica di priore, cui compete la responsabilit\u00e0 e il governo delle questioni pi\u00f9 concrete e quotidiane legate alla vita del monastero, e che \u00e8 seconda dopo quella dell'abate.\nEtimologia.\nLa parola deriva dal latino ecclesiastico \"abbas\", derivato dall'aramaico \"\u0710\u0712\u0710\" (\"abba\", cio\u00e8 \"padre\"). In Siria ed in Egitto esso venne inizialmente utilizzato come titolo onorifico e fu tributato ad ogni monaco di venerabile et\u00e0 o di eminente santit\u00e0, non comportando originariamente l'esercizio di alcuna autorit\u00e0 sulla comunit\u00e0 religiosa. Dall'oriente poi, la parola pass\u00f2 in occidente, dove entr\u00f2 nell'uso generale per designare il superiore di un'abbazia o di un monastero.\nOrigini storiche del termine.\nLe prime comunit\u00e0 monastiche egiziane organizzate si formarono all'inizio del IV secolo. Intorno all'anno 305, sant'Antonio abate introdusse una nuova forma di vita comunitaria organizzando gli eremiti che si erano raggruppati intorno a lui nella Tebaide; un secondo tipo di monachesimo, quello conventuale, fu istituito da san Pacomio che, all'incirca nello stesso periodo, fond\u00f2 il suo primo \"coenobium\", o monastero conventuale, a Tabennae, un'isola nell'estremo sud dell'Egitto. Ambedue i sistemi si diffusero rapidamente e presero presto piede in Palestina, Siria, Mesopotamia, e Anatolia. Dalla met\u00e0 del IV secolo il monachesimo apparve anche in Europa dove, all'inizio del VI secolo, san Benedetto da Norcia, gli diede la forma definitiva e lo forn\u00ec delle costituzioni che gli avrebbero permesso di affermarsi in tutto l'occidente. Ogni gruppo di eremiti ed ogni \"coenobium\" aveva naturalmente il suo superiore. Il titolo che gli spettava variava da organizzazione ad organizzazione. Ad oriente di solito il pi\u00f9 anziano veniva designato come il padre del monastero. In Asia Minore e fra i greci veniva generalmente chiamato archimandrita (da \"archos\", capo, e \"mandra\", moltitudine) o \"hegumenos\". \nIn origine tra le due parole sembra non ci fossero differenze di significato, ma in seguito, sotto Giustiniano, il titolo di archimandrita fu riservato esclusivamente ai superiori dei monasteri pi\u00f9 antichi o pi\u00f9 importanti. Entrambi i titoli sono stati conservati ed a tutt'oggi vengono utilizzati per designare i superiori dei conventi della Chiesa Orientale. San Cassiano abate, che all'inizio del V secolo aveva importato il monachesimo egiziano in Gallia, veniva chiamato \"Abbas\", \"Pater\", e \"Dominus\"; egli stesso defin\u00ec il superiore del monastero \"Praepositus\". La parola \"praepositus\", nel significato di superiore monastico, appare anche nell'Africa romana ed in altri luoghi dell'occidente, ma gi\u00e0 verso la fine del V secolo era stata completamente sostituita dal termine \"abbas\". San Benedetto, nella sua Regola scritta intorno al 540, assegn\u00f2 al \"praepositus\" una posizione subordinata e limit\u00f2 l'uso del titolo di \"abbas\" al superiore del monastero. Grazie alla Regola del grande Patriarca del monachesimo occidentale, l'uso del titolo di \"abbas\" fu definitivamente sancito e fu utilizzato in tutti i conventi europei.\nL'ufficio di abate.\nLa concezione benedettina di una comunit\u00e0 monastica era chiaramente quella di una famiglia spirituale. Ogni singolo monaco doveva essere figlio di quella famiglia, l'abate suo padre, ed il monastero la sua casa permanente. Sull'abate perci\u00f2, come su qualsiasi padre di famiglia, ricadono le incombenze di indirizzo e di governo di coloro che sono affidati alle sue cure; il suo operato dovrebbe essere caratterizzato da una paterna sollecitudine. San Benedetto dice che \u00abun abate degno di essere responsabile di un monastero dovrebbe sempre ricordare a che titolo \u00e8 chiamato\u00bb, e che \u00abconsiderando che \u00e8 stato chiamato in Suo nome, nel monastero rappresenta la persona di Cristo\u00bb (Regola di San Benedetto, II). Il sistema monastico stabilito da San Benedetto era completamente basato sulla supremazia dell'abate. \nSebbene la Regola dia all'abate indicazioni di governo, gli fornisca i principi in base ai quali agire e lo costringa a seguire determinate prescrizioni, come la consultazione con altri per questioni particolarmente complicate, i monaci sono obbligati a rispettare senza domande o esitazioni le decisioni del superiore. \u00c8 chiaramente superfluo dire che questa obbedienza non vale in caso di ordini volti a fare del male. L'obbedienza mostrata all'abate \u00e8 considerata come obbedienza dovuta a Dio stesso, e tutto il rispetto e la reverenza con cui viene trattato dai fratelli gli vengono dati grazie all'amore per Cristo, perch\u00e9 come abate (padre) \u00e8 il rappresentante di Cristo in mezzo ai fratelli. L'intero governo di una casa religiosa ricade sulle spalle dell'abate. La sua volont\u00e0 \u00e8 suprema in tutte le cose; come dice la Regola, nulla sar\u00e0 insegnato, sar\u00e0 comandato, o sar\u00e0 ordinato oltre i precetti di Dio. \nTutti coloro che lo assistono nel governo della casa vengono nominati da lui e da lui derivano la loro autorit\u00e0. L'abate pu\u00f2 congedarli a sua discrezione. In virt\u00f9 del suo ufficio \u00e8 anche l'amministratore dei beni materiali della comunit\u00e0, esercita la supervisione generale per il mantenimento della disciplina monastica, provvede alla custodia della Regola, punisce e, in caso di bisogno, scomunica il refrattario, presiede il coro durante la recita dell'ufficio e del servizio divino e impartisce le benedizioni. In parole povere, unisce nella sua persona l'ufficio di padre, insegnante e direttore, ed \u00e8 suo preciso dovere assicurarsi che tutte le cose della casa del Signore siano amministrate saggiamente. \nTipi di abate.\nAbate regolare.\nSecondo il diritto canonico, viene definito abate regolare un Abate regolarmente eletto e confermato che eserciti i doveri del suo ufficio. Gli abati regolari sono prelati nel vero senso della parola e la loro dignit\u00e0 \u00e8 divisa in tre gradi.\nTutte le abbazie esenti, non importa a quale titolo canonico o quale sia il grado della loro esenzione, sono sotto la giurisdizione diretta della Santa Sede. Il termine esente non si applica ad un Abate \"nullius\" perch\u00e9 la sua giurisdizione \u00e8 completamente extraterritoriale. All'interno dei limiti del suo territorio tale Abate ha, con poche eccezioni, i diritti ed i privilegi di un vescovo, e si assume anche tutti i suoi obblighi. In ogni caso, gli abati di secondo grado la cui autorit\u00e0 (sebbene quasi vescovile) \u00e8 intradiocesana, non possono essere considerati vescovi, n\u00e9 possono pretendere diritti e benefici vescovili, tranne, naturalmente, coloro ai quali sono stati accordati direttamente dalla Santa Sede.\nAbate generale o abate presidente o arciabate e abate primate.\nQuando i cenobi nei quali \u00e8 seguita la stessa regola, o le abbazie della stessa provincia, distretto, o paese, formano una congregazione, cio\u00e8 una federazione di case per promuovere gli interessi generali dell'Ordine, l'abate che la presiede \u00e8 chiamato \"abate primate\" o \"abate presidente\", o \"abate generale\" o \"arciabate\".\nAbate titolare e abate secolare.\nUn ulteriore tipo di abate regolare \u00e8 l'\"abate titolare\". Un abate titolare detiene il titolo di un'abbazia che \u00e8 stata distrutta o \u00e8 stata soppressa, ma non esercita alcuna delle funzioni di un abate e non ha sotto di s\u00e9 alcun soggetto che appartenga al monastero da cui deduce il suo titolo.\nLa legge della Chiesa riconosce anche gli \"abati secolari\", chierici che, sebbene non siano membri professi di alcun ordine monastico, possiedono un titolo abbaziale come beneficio ecclesiastico, detenendo anche alcuni privilegi dell'ufficio. Questi benefici, che originariamente appartenevano a case monastiche, con la loro soppressione furono trasferiti ad altre chiese. Ci sono varie classi di abati secolari: alcuni hanno diritto ad usare l'insegna pontificale; altri hanno solamente la dignit\u00e0 abbaziale senza alcuna giurisdizione, mentre un'altra classe ancora detiene in alcune cattedrali la dignit\u00e0 principale ed il diritto di precedenza nel coro e nelle riunioni, in virt\u00f9 del retaggio di antiche chiese conventuali soppresse o distrutte che erano chiese cattedrali.\nAbate imperiale.\n\"Abate imperiale\" era colui che guidava un'\"abbazia imperiale\".\nLe \"abbazie imperiali\" (in tedesco: \"Reichsabteien\" o \"Reichskl\u00f6ster\" oppure \"Reichsstifte\") erano delle case religiose del Sacro Romano Impero che per gran parte della loro esistenza avevano mantenuto lo stato di \"Reichsunmittelbarkeit\" (\"protettorato imperiale\"): in virt\u00f9 di questo, molte di essere erano sottoposte alla sola autorit\u00e0 imperiale e molti territori ad esse relativi erano sovrani (ma di ridotte dimensioni), indipendente da qualsiasi altra realt\u00e0 territoriale. Questo \"status\" apportava numerosi vantaggi politici e finanziari, come l'immunit\u00e0 legale dalla locale autorit\u00e0 del vescovo, oltre a diritti e donativi di varia natura e provenienza.\nIl capo di un'abbazia imperiale era solitamente un \"abate imperiale\" (\"Reichsabt\") o, per le abbazie femminili, una \"badessa imperiale\" (\"Reichs\u00e4btissin\"). Il capo di un \"Reichspropstei\" - un prevostato imperiale o un priorato - era generalmente un \"Reichspropst\". Molte delle abbazie pi\u00f9 grandi avevano il ruolo di principati ecclesiastici ed erano guidati da un \"principe abate\" o da un \"principe prevosto\" (\"F\u00fcrstabt\", \"F\u00fcrstpropst\"), con uno \"status\" comparabile a quello di principe vescovo.\nAltri tipi di abate.\nNei primi secoli del Medioevo il titolo di abate non era dovuto solo ai superiori di case religiose, ma anche da un certo numero di persone, ecclesiastici e laici, che non avevano alcuna attinenza col sistema monastico. San Gregorio di Tours, per esempio, lo utilizz\u00f2 per designare il superiore di un gruppo di presbiteri secolari legato a certe chiese e pi\u00f9 tardi, sotto i Merovingi ed i Carolingi, fu usato per designare il cappellano della famiglia reale, \"abbas palatinus\", ed il cappellano militare del re, \"abbas castrensis\". Dai tempi di Carlo Martello fino all'XI secolo fu adottato anche dai laici, gli \"abbacomites\", o \"abbates milites\", per la gran parte nobili dipendenti dalla corte, o vecchi ufficiali, a cui il sovrano assegnava una porzione dei redditi prodotti da qualche monastero come ricompensa per il servizio militare prestato. Gli \"abati commendatari\" (ecclesiastici secolari che non avevano un'abbazia \"in titulo\", ma \"in commendam\") ebbero origine dal sistema delle commende, comune dall'VIII secolo in poi. In un primo momento essi erano semplicemente dei fiduciari a cui era affidata l'amministrazione di un'abbazia durante la vacanza dell'abate regolare, ma con il passare del tempo trattennero l'Ufficio a vita e pretesero una parte dei redditi per il mantenimento personale. La pratica di nominare abati commendatari port\u00f2 a seri abusi e fu regolata severamente dal Concilio di Trento. Questa pratica oggi \u00e8 completamente scomparsa.\nMetodi di elezione.\nAgli albori delle istituzioni monastiche, il primo superiore della casa era, di solito, il suo fondatore; in ogni altro caso l'abate veniva nominato o eletto. Alcuni abati, in realt\u00e0, si scelsero i successori, ma furono casi veramente eccezionali. In molti luoghi, quando si creava una vacanza, il vescovo della diocesi sceglieva un superiore fra i monaci del monastero, San Benedetto ordin\u00f2 (Regola, LXIV) che l'abate dovesse essere scelto \"con il beneplacito dell'intera comunit\u00e0, o di una piccola parte, purch\u00e9 la sua scelta venisse fatta con la massima saggezza e discrezione.\" Il vescovo della diocesi, gli Abati e i Cristiani del vicinato venivano chiamati per contestare l'eventuale elezione di un uomo indegno. Ogni casa religiosa che professa la sua Regola ha adottato il metodo prescritto dal grande legislatore monastico e col passare del tempo, il diritto dei monaci di eleggere il loro proprio abate \u00e8 stato generalmente riconosciuto, in particolar modo dopo la solenne conferma nei canoni della Chiesa. Ma durante il Medioevo, quando i conventi erano ricchi e potenti, re e principi gradualmente abusarono dei diritti dei monaci, fino a che nella maggior parte dei paesi il sovrano usurp\u00f2 completamente il potere di nominare abati in molte delle pi\u00f9 grandi case del suo reame. Queste interferenze della corte negli affari del chiostro erano al contempo fonte di molti mali ed occasione di gravi disturbi. I loro effetti sulla disciplina monastica furono disastrosi: i diritti del chiostro furono ripristinati solo con il Concilio di Trento.\nIn base alla legislazione attuale, l'abate \u00e8 eletto a vita, a suffragio segreto, dei membri professi \"in sacris\" della comunit\u00e0. Per essere eleggibile, il candidato deve essere in possesso di tutte le caratteristiche previste dai canoni della Chiesa. \u00c8 inoltre necessario che sia un presbitero, un membro professo dell'ordine, di nascita legittima e di almeno venticinque anni d'et\u00e0. L'elezione per essere valida deve essere tenuta nella maniera prescritta dalla legge comune della Chiesa e come stabilito negli statuti o costituzioni di ogni congregazione. Nelle congregazioni inglesi ed americane l'abate di un monastero viene eletto a vita con la maggioranza dei due terzi dei voti dei membri professi \"in sacris\" del capitolo. Gli abati poi, quando \u00e8 necessario, eleggono l'abate presidente.\nLe abbazie esenti poste sotto la giurisdizione diretta del Papa devono, entro un mese, richiedere alla Santa Sede la conferma dell'elezione; le case non esenti, entro tre mesi, al vescovo della diocesi. La conferma conferisce all'abate eletto lo \"jus in re\", e, non appena la ottiene acquisisce immediatamente i doveri ed i diritti del suo ufficio. Alla dignit\u00e0 abbaziale \u00e8 legata la perpetuit\u00e0 canonica: \"semel abbas, semper abbas\"; anche dopo eventuali dimissioni, la dignit\u00e0 perdura ed il titolo rimane. Le abbazie benedettine statunitensi ed inglesi godono dell'esenzione; per l'America, gli Abati neoeletti vengono confermati direttamente dal papa; in Inghilterra, secondo l'ultima Costituzione, \"Diu quidem est\" (1899), vengono confermati dall'Abate Presidente a nome della Santa Sede.\nBenedizione dell'abate.\nDopo la conferma ecclesiastica, il neoeletto abate viene solennemente benedetto secondo il rito prescritto nel \"Pontificale Romanum\" (\"De benedictione Abbatis\"). Fin dalla Costituzione di Benedetto XIII, \"Commissi Nobis\" del 6 maggio 1725, tutti gli abati regolari sono obbligati a ricevere dal vescovo della diocesi questa benedizione (o, almeno, a richiederla formalmente per tre volte) entro un anno dalla loro elezione; se non riescono a far tenere la cerimonia entro i tempi stabiliti, incorrono \"ipso jure\" in una sospensione dall'ufficio per il periodo di un anno. Nel caso la richiesta non sia soddisfatta per la terza volta dal vescovo diocesano o dal metropolita, l'abate \u00e8 libero di ricevere la benedizione da qualsiasi vescovo in comunione con Roma. \nLa Costituzione dichiara espressamente che gli abati neoeletti possono lecitamente e validamente compiere tutti i doveri del loro ufficio nel periodo di tempo che precede la loro benedizione solenne. Tuttavia, va notato che la legislazione voluta da Benedetto XIII non si applica a quegli abati che hanno il privilegio di ricevere la benedizione dai loro superiori diretti, n\u00e9 a quelli la cui elezione e conferma \u00e8 \"ipso facto\" considerata come benedetta dal papa. Per l'esercizio dell'ufficio di abate, la benedizione non \u00e8 in s\u00e9 essenziale: non conferisce giurisdizioni aggiuntive e non comporta nessuna grazia sacramentale o carisma. Per ricevere la benedizione, un \"Abate nullius\" pu\u00f2 fare appello a qualsiasi vescovo in comunione con la Santa Sede. In base alla Costituzione di Leone XIII, \"Diu quidem est\" (1899), per essere benedetti, gli abati della Congregazione inglese sono tenuti a presentarsi all'ordinario diocesano entro sei mesi dall'elezione e nel caso in cui il diocesano sia prevenuto, possono ricevere la benedizione da qualsiasi vescovo cattolico.\nLa cerimonia che in solennit\u00e0 differisce solo leggermente da quella della consacrazione di un vescovo, si svolge durante il sacrificio della messa, dopo l'epistola. Le parti relative all'ordine episcopale vengono chiaramente omesse, ma prima della benedizione l'abate giura fedelt\u00e0 alla Santa Sede e, come il vescovo, viene sottoposto ad un esame canonico. Riceve le insegne del suo ufficio, la mitra, il pastorale, l'anello ecc., dalle mani del prelato che officia ed all'Offertorio gli presenta due piccoli barili di vino, due pagnotte di pane e due grossi ceri; celebra la messa con il vescovo e riceve la santa comunione dalle sue mani. Durante il \"Te Deum\" l'abate appena benedetto, con mitra e pastorale, viene accompagnato attraverso la navata della chiesa da due abati assistenti e benedice l'assemblea. Al ritorno al suo posto nel santuario (se \u00e8 nella sua chiesa), i monaci della comunit\u00e0 vengono, uno alla volta, ad inginocchiarsi davanti al loro nuovo superiore per rendergli omaggio e per ricevere il bacio della pace. La cerimonia si conclude con una benedizione solenne impartita dal nuovo abate di fronte all'altare principale. Secondo il \"pontificale romanum\", il giorno scelto per la funzione deve essere una domenica o un giorno di festa. Il solenne rito della benedizione, una volta compiuto, non deve essere ripetuto in caso di trasferimento dell'Abate da un monastero ad un altro.\nAutorit\u00e0 dell'abate.\nL'autorit\u00e0 di un abate interessa due aspetti, uno relativo al governo esterno della casa l'altro al governo spirituale dei suoi soggetti. Nel primo caso si tratta di un'autorit\u00e0 paterna o domestica, basata sulla natura della vita religiosa e sul voto di obbedienza, nel secondo caso si tratta di un potere quasi episcopale. La sua autorit\u00e0 interna conferisce all'abate i poteri per amministrare le propriet\u00e0 dell'abbazia, mantenere la disciplina all'interno della casa, costringere i religiosi, anche attraverso sanzioni, ad osservare la Regola e le costituzioni dell'ordine, ed ordinare qualsiasi cosa possa essere necessaria per il mantenimento della pace e dell'ordine all'interno della comunit\u00e0. Il potere di giurisdizione, quasi episcopale, che possiede l'abate, sia in \"foro interno\" che in \"foro externo\", lo autorizza ad assolvere coloro che gli sono soggetti da tutti i casi di coscienza tranne quelli specialmente riservati, e delegare questo potere ai preti del suo monastero; si pu\u00f2 riservare gli undici casi enumerati nelle Costituzioni di Clemente VIII, \"Ad futuram rei memoria\"; pu\u00f2 infliggere censure ecclesiastiche; pu\u00f2 dispensare i membri della sua casa nei casi in cui solitamente la dispensa viene concessa dal vescovo della diocesi. Chiaramente non pu\u00f2 dispensare un religioso dai voti di povert\u00e0, castit\u00e0 ed obbedienza.\nGli abati, come i monaci su cui avevano potere, erano originalmente laici, e sottoposti al vescovo della diocesi. Non passava comunque molto tempo prima che diventassero ecclesiastici. Verso la fine del V secolo, comunque, la maggior parte degli abati orientali era stato ordinato. La situazione fu sanata pi\u00f9 lentamente ad occidente, ma alla fine del VII secolo, anche qui quasi tutti gli abati rivestivano la dignit\u00e0 del sacerdozio ministeriale. Un concilio tenuto a Roma nell'826, durante il pontificato di Eugenio II, sanc\u00ec l'ordinazione degli abati, ma il canone sembra non essere stato seguito rigidamente, perch\u00e9 nell'XI secolo si legge ancora di alcuni abati che erano solamente diaconi. Il Concilio di Poitiers (1078) finalmente obblig\u00f2 tutti gli abati, sotto la pena della privazione del titolo, a ricevere gli ordini sacerdotali. Da questo punto in poi il potere e l'influenza degli abati aument\u00f2 sia all'interno della Chiesa che dello Stato. Alla fine del Medioevo il titolo di abate era visto come uno dei pi\u00f9 ambiti. In Germania undici abati assursero al rango di principi dell'Impero e presero parte alle riunioni delle diete con tutti i diritti ed i privilegi dei principi. Gli abati di Fulda esercitarono anche un potere supremo sulle dieci miglia quadrate che circondavano l'abbazia. Nel Parlamento inglese gli abati formavano la massa dei pari spirituali. La posizione che ricoprivano in ogni angolo del paese diede un ulteriore impulso alla loro figura di nobili e magnati locali e come tali erano parificati ai baroni o ai conti del lignaggio pi\u00f9 nobile. Sul blasonato \"Roll of the Lords\", Lord Richard Whiting e Lord Hugh Farringdon (Abati di Glastonbury e di Reading) erano parificati ad un Howard e ad un Talbot. In Francia, Spagna, Italia, e Ungheria il loro potere e la loro influenza erano parimenti grandi, e continuarono fino al Concilio di Trento.\nDiritti e privilegi.\nTutti gli abati regolari hanno il diritto di effettuare la tonsura e di conferire gli ordini minori ai membri professi della loro casa. Gi\u00e0 dal 787, in occasione del secondo Concilio di Nicea, si permise agli abati, purch\u00e9 fossero presbiteri ed avessero ricevuto la solenne benedizione, di effettuare la tonsura e di promuovere i monaci all'ordine dei lettori. Il privilegio garantitogli da questo Concilio fu gradualmente esteso finch\u00e9 non abbracci\u00f2 tutti gli ordini minori. Con il passare del tempo gli abati furono autorizzati a conferirli non solo ai membri regolari della casa, ma anche al clero secolare.\nTuttavia, il Concilio di Trento stabil\u00ec che \u00abd'ora innanzi non sar\u00e0 legale per gli abati [...] anche se esenti... conferire la tonsura e gli ordini minori ad altri che non siano i membri della loro casa, n\u00e9 detti abati potranno accordare lettere di presentazione di chierici secolari al fine di farli ordinare da altri\u00bb. Da questo decreto risulta chiaro che gli abati hanno tuttora il diritto di conferire la tonsura e gli ordini minori, ma solo ai membri della loro casa. Perci\u00f2, novizi, oblati, regolari di un altro ordine o congregazione e secolari non possono essere promossi dall'abate. Persino gli abati \"vere nullius\", che esercitano sul loro territorio una giurisdizione episcopale, a meno che non abbiano speciali privilegi, non possono conferire gli ordini minori ai secolari loro soggetti. Riguardo alla questione della validit\u00e0 degli ordini conferiti da un abate, che travalichi i propri limiti, i canonisti sono in disaccordo.\n Una questione ancora pi\u00f9 dibattuta \u00e8 quella che riguarda la concessione del diaconato. Ma dopo la bolla \"Exposcit tuae devotioni\" del 9 aprile 1489 di Innocenzo VIII in cui si dice che questo privilegio fu garantito solo ad alcuni abati cistercensi, richieste di questo genere non sono pi\u00f9 sostenibili.\nSecondo la legge della Chiesa, gli abati possono fare lettere di presentazione per i membri della loro casa autorizzando e raccomandando la loro ordinazione, ma non possono farlo per i secolari senza incorrere in una sospensione. Gli abati sono anche autorizzati a dedicare le loro abbazie ed i cimiteri del monastero ed a riconsacrarli in caso di sconsacrazione. Possono benedire paramenti sacri, lini d'altare, cibori e quant'altro per i membri della casa e possono consacrare altari e calici per la loro chiesa.\nNella catena gerarchica ecclesiastica sono immediatamente sotto i vescovi, preceduti solo dai \"protonotarii partecipantes\" e dal vicario generale della diocesi. Si pu\u00f2 aggiungere che gli \"Abati nullius dioecesis\" vengono nominati dal Papa in un concistoro pubblico e che, all'interno del territorio sul quale esercitano la loro giurisdizione, il loro nome, come quello del vescovo diocesano, viene inserito nel Canone della Messa.\nL'uso delle insegne pontificali, mitra, pastorale, croce pettorale, anello, guanti e sandali, \u00e8 uno dei pi\u00f9 antichi privilegi concessi agli Abati. Non si sa con certezza quando questo privilegio sia stato introdotto, ma intorno al 643 l'abbazia di Bobbio \nIn Inghilterra, le insegne pontificali furono assegnate per la prima volta all'abate di Sant'Agostino a Canterbury nel 1063 e quasi cento anni pi\u00f9 tardi all'abate di St Albans (St Albans Cathedral). Il privilegio fu gradualmente esteso alle altre abbazie fino a che, alla fine del Medioevo, ogni casa monastica di una certa importanza non fu presieduta su da un Abate mitrato. Il diritto degli Abati di celebrare pontificali \u00e8 regolato da un Decreto di papa Alessandro VII. In base ai termini del decreto, un Abate pu\u00f2 pontificare per tre giorni l'anno. \nL'uso del candeliere eptabraccio, normale in un Pontificale Solenne, gli \u00e8 precluso. La mitra dell'Abate deve essere confezionata con materiale meno costoso rispetto a quella del vescovo ed il pastorale deve avere un ciondolo di panno bianco. L'Abate non pu\u00f2 avere un trono permanente nella sua chiesa monastica, ma gli \u00e8 permesso, solamente quando celebra un pontificale, usare un trono movibile con due gradini ed un semplice baldacchino. Ogni qualvolta le funzioni rituali lo richiedano, ha anche il privilegio di usare mitra e pastorale. Come segno di distinzione speciale, alcuni Abati sono autorizzati dalla Santa Sede ad usare la cappa magna, e tutti gli \"Abati nullius\" possono vestire la berretta viola paonazzo e lo zucchetto dello stesso colore, identico a quello dei Vescovi, mentre gli Abati semplici portano lo zucchetto nero di seta filettato paonazzo, come in uso per alcuni prelati canonici e per i protonotari apostolici (l'abate di Sant'Ambrogio, dell'omonima basilica di Milano, se non \u00e8 vescovo porta questo zucchetto nero filettato di viola paonazzo, per speciale ed antica concessione).\nPresenza a concili e sinodi.\nGli abati iniziarono a presenziare ai concili ecclesiastici fin da molto presto. Nel 448, 23 archimandriti ed abati assistettero a quello tenuto da Flaviano, patriarca di Costantinopoli e, insieme a 30 vescovi firmarono la condanna di Eutiche. In Francia, sotto i re Merovingi, spesso presenziavano ai sinodi come delegati dei vescovi, mentre nell'Inghilterra sassone ed in Spagna la presenza di superiori monastici ai concili della Chiesa era assolutamente normale. Comunque, in occidente, la loro presenza non divenne una pratica comune fino all'ottavo Concilio di Toledo (653), a cui presenziarono 10 abati che, in virt\u00f9 della loro carica pastorale, sottoscrissero tutte le delibere.\nDall'VIII secolo in poi, gli abati ebbero anche voce in capitolo nei concili ecumenici. Si deve rimarcare che pi\u00f9 tardi gli Abati vennero invitati ad assistere a tali concili ed ebbero facolt\u00e0 di voto perch\u00e9 anche loro, come i vescovi, esercitavano un potere giurisdizionale nella Chiesa di Dio. A questo proposito papa Benedetto XIV disse: \u00ab\"Item sciendum est quod quando in Conciliis generalibus soli episcopi habebant vocem definitivam, hoc fuit quia habebant administrationem populi [...] Postea additi fuere Abbates e\u00e2dem de caus\u00e2, et quia habebant administrationem subjectorum\".\u00bb Nel giuramento dell'Abate neoeletto, prima di ricevere la benedizione \u00e8 previsto anche il dovere di presenziare ai concili: \"Vocatus ad synodum, veniam, nisi praepeditus fuero canonica praepeditione\" (Pontificale Romano, \"De Benedictione Abbatis\"). \nNell'espletamento di questo dovere l'Abate deve essere guidato dai sacri canoni. Secondo l'uso attuale della Chiesa, tutti gli \"Abati nullius diocesis\" o con giurisdizione quasi episcopale hanno il diritto di assistere ai concili ecumenici. Inoltre hanno il diritto di voto e possono sottoscrivere le delibere. Devono essere presenti anche gli abati presidenti di congregazione e gli abati generali di un ordine. Anche loro hanno diritto di voto. Le altre classi di abati non furono ammesse al Concilio Vaticano del 1870. Nei sinodi provinciali e nei concili nazionali gli \"Abati nullius\" hanno, \"de jure\", un voto decisivo, e firmano le delibere dopo i vescovi. La loro presenza a questi sinodi non \u00e8 per loro un semplice diritto, ma \u00e8 un dovere. Secondo quanto prescritto dal Concilio di Trento, sono obbligati, \"come i vescovi che non sono soggetti ad alcun arcivescovo, a scegliere un metropolitano ai cui sinodi dovranno presenziare\", e sono tenuti ad \"osservare ed a far osservare ci\u00f2 che l\u00ec sar\u00e0 deciso\". \nSebbene gli altri abati non debbano essere chiamati \"de jure\" ai concili provinciali o nazionali, \u00e8 usanza, in pi\u00f9 paesi, invitare anche gli Abati mitrati che hanno giurisdizione solo sui loro conventi. Cos\u00ec, al Secondo Concilio Plenario di Baltimora (1866) erano presenti sia l'abate dei cistercensi che l'abate presidente della congregazione Statunitense Cassinese dei Benedettini ed entrambi hanno firmato le delibere. Al terzo Concilio Plenario di Baltimora (1884) erano presenti sei Abati mitrati, due dei quali, l'abate presidente della congregazione Statunitense Cassinese e della congregazione Statunitense Svizzero Benedettina, esercitarono il diritto di voto decisivo, mentre gli altri quattro avevano solamente una funzione consultiva e sottoscrissero le delibere soltanto come uditori. Nella pratica comune, generalmente, gli Abati esenti non sono obbligati a partecipare ai sinodi diocesani."}
{"id": "689565", "revid": "729019", "url": "https://it.wikipedia.org/wiki?curid=689565", "title": "Rachitismo", "text": "Il rachitismo \u00e8 una malattia tipica dell'et\u00e0 pediatrica ed \u00e8 causato da un difetto di ossificazione del tessuto osseo di nuova formazione, soprattutto a livello delle cartilagini di coniugazione e delle zone di calcificazione provvisoria.\nIl rachitismo colpisce sia gli esseri umani sia gli animali nei primi mesi di vita. Il termine viene usato anche in botanica per descrivere le piante sviluppatesi irregolarmente a causa di parassiti o di carenza di elementi nutritivi.\nCause.\nAl centro dell'eziopatogenesi del rachitismo si trovano alterazioni del metabolismo osseo e della vitamina D. La Vitamina D3 viene prodotta per il 90% a livello cutaneo dal colesterolo attraverso l'azione della componente ultravioletta UVB dei raggi solari e solo per il 10% viene introdotta con la dieta. La vitamina D3 o colecalciferolo deve subire alcune trasformazioni prima di essere attiva. La prima modificazione avviene a livello epatico dove subisce una prima idrossilazione in posizione 25 da parte di una 25-idrossilasi epatica. Il prodotto di questa idrossilazione \u00e8 una 25-OH-vitamina D3 la quale non ha ancora alcuna attivit\u00e0 se non quella di inibire, con un meccanismo a feedback negativo la 25-idrossilasi epatica. Questo permette di regolare le quantit\u00e0 circolanti di 25-OH-vitamina D3 indipendentemente dalla disponibilit\u00e0 di Vit D3.\nLa 25-OH-vitamina D3 verr\u00e0 quindi ulteriormente idrossilata in posizione 1 da una alfa idrossilasi renale in 1,25-(OH)2-D3 o calcitriolo che rappresenta il metabolita attivo della vitamina D3.\nIl calcitriolo determina un aumentato assorbimento intestinale di calcio e la mobilitazione di calcio e fosfati nell'osso. Il risultato \u00e8 un aumento della calcemia. La quantit\u00e0 di calcitriolo prodotta \u00e8 regolata a sua volta con un meccanismo a feedback dalle paratiroidi e dal paratormone (PTH).\nInfatti l'aumento della calcemia indotto dal calcitriolo inibisce la produzione del PTH. Il PTH \u00e8 un induttore della alfa 1 idrossilasi renale insieme alla riduzione della concentrazione dei fosfati intracellulari. Quindi all'aumentare della calcemia corrisponde una riduzione del PTH con riduzione della idrossilazione in posizione 1 del 25-OH-D3, riduzione del calcitriolo e riduzione dall'assorbimento intestinale di calcio e viceversa.\nIl calcitriolo esercita la sua azione attivando un recettore specifico VDR (Vitamin D receptor) che codifica per l'attivazione di proteine NTP2 che trasportano Sodio e fosfati.\nClassificazione.\nRachitismi non genetici\nRachitismi genetici\nSintomi.\nSi possono identificare vari quadri clinici a seconda dell'et\u00e0 di insorgenza e della gravit\u00e0 della carenza di calcitriolo.\nLa carenza di vitamina D determina una riduzione della concentrazione ematica di calcio. Quando i valori di calcemia sono troppo bassi viene secreto in risposta il paratormone (PTH) che mobilita il calcio e il fosforo dal tessuto osseo. In questo modo, si mantiene una calcemia adeguata ma compaiono alterazioni secondarie come le alterazioni scheletriche tipiche del rachitismo, ipofosforemia (il PTH riduce l'assorbimento renale del fosforo) e l'elevazione della fosfatasi alcalina (dato che \u00e8 aumentata l'attivit\u00e0 osteoclastica del tessuto osseo).\nScheletro.\nA livello scheletrico si pu\u00f2 osservare la presenza di craniotabe (tenendo la testa tra le mani e facendo una leggera pressione sulla parte superiore della nuca, la si sente elastica e cedevole con la consistenza della pergamena). Si pu\u00f2 osservare platicefalia, capo quadrato, prominenza delle bozze frontali e parietali. Fontanella posteriore e anteriore ampia.\nSuccessivamente cominciano a comparire i problemi allo scheletro, che si iniziano dalla gabbia toracica. Questa assume una forma a imbuto capovolto, in quanto la parte superiore del torace si deprime ai lati, mentre lo sterno sporge all'esterno, le coste fluttuanti vengono spinte in alto e all'esterno e sul margine inferiore del torace compare un solco detto di Harrison. A livello dei polsi, delle caviglie e del torace si formano delle nodosit\u00e0 (rosario rachitico), che si allargano similarmente a braccialetti, dovute allo slargamento a paletta delle estremit\u00e0 (epifisi) del radio e della tibia dovuti ad abbondanza di tessuto osteoide non mineralizzato.\nGli ultimi a comparire sono le modificazioni a carico degli arti. Se non opportunamente trattata, infatti, la malattia provoca l'incurvamento delle ossa quando il bambino comincia a muoversi e a camminare (ginocchio valgo o ginocchio varo, che deve essere distinto da altre forme di patologia, come ad esempio la malattia di Blount) (vedi figura). Nelle forme pi\u00f9 accentuate si pu\u00f2 osservare cifoscoliosi, ritardata eruzione dei denti con smalto ipoplasico e colorito giallastro. Le ossa si possono fratturare facilmente.\nSegni radiologici.\nA livello radiologico si osserva assottigliamento delle ossa craniche, riduzione della densit\u00e0 ossea, aspetto lamellare del periostio, deformazione a coppa a livello metafisario.\nIn generale.\nI piccoli sono pallidi, ritardano ad alzarsi in piedi, si affaticano facilmente. Sono spesso soggetti a raffreddori e influenze; la deformazione della cassa toracica rende difficile la respirazione, con conseguenti infiammazioni (bronchite, broncopolmonite).\nIl primo sintomo spesso lo si vede nella cute, che \u00e8 molto delicata: se vi si passa sopra con un dito compaiono strisce rosse (dermografismo rosso). La testa si bagna di sudore nel sonno e durante i pasti.L'addome per l'ipotonia muscolare pu\u00f2 essere globoso.\nTerapia.\nLa cura del rachitismo consiste nella somministrazione di vitamina D, di raggi ultravioletti o nella semplice elioterapia.\nRachitismo vitamina D-resistente.\nEsistono forme di rachitismo che non ottengono benefici dalla somministrazione della vitamina D.Queste sindromi comprendono difetti ereditari o acquisiti del metabolismo della vitamina D, difetti ereditari dei recettori per le vitamine e malattie del tubulo renale.\nRachitismo adulto.\nNell'adulto pu\u00f2 verificarsi una forma morbosa, simile all'osteomalacia, detta \"rachitismo adulto\".\nVeterinaria.\nSe animali, specialmente in fase di crescita, vengono alimentati con diete povere di calcio, si verifica una maggiore produzione di ormone paratiroideo per riequilibrare i livelli plasmatici di tale elemento. Essendo legata alla dieta, tale condizione di iperparatiroidismo \u00e8 definita iperparatiroidismo primario nutrizionale. \nNei carnivori \u00e8 causato soprattutto da diete non bilanciate, a base o quasi esclusivamente composte da carne e/o derivati, il cui contenuto di calcio \u00e8 insufficiente. \nLa sintomatologia principale negli animali molto giovani consiste in riluttanza al movimento per le deformazioni e fratture degli arti e della colonna vertebrale che si verificano per l'indebolimento delle ossa.\nLa terapia consiste nella somministrazione di un'alimentazione bilanciata con un contenuto di calcio appropriato o nell'aggiungere alla dieta supplementi di calcio. La somministrazione aggiuntiva di vitamina D \u00e8 controindicata perch\u00e9 i suoi livelli ematici sono gi\u00e0 alti a causa dell'iperparatiroidismo.\nLe deformazioni ossee regrediscono raramente."}
{"id": "689577", "revid": "155634", "url": "https://it.wikipedia.org/wiki?curid=689577", "title": "Football Club Internazionale Milano 2001-2002", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 2001-2002.\nStagione.\nNell'estate 2001 il presidente Massimo Moratti oper\u00f2 una nuova rivoluzione, affidando la panchina all'argentino H\u00e9ctor C\u00faper: da molti paragonato a Helenio Herrera, il tecnico era reduce da un biennio al Valencia col quale aveva sfiorato in entrambe le stagioni il titolo europeo. L'organico fu interessato da un corposo \"repulisti\", col taglio di numerosi giocatori avulsi dai piani tattici: oltre ai portieri Ballotta e Frey, si registrarono i movimenti in uscita di Macellari, Blanc, Cirillo, Ferrari, Cauet, Vampeta, Pacheco e Hakan \u015e\u00fck\u00fcr nonch\u00e9 il passaggio \u2014 rivelatosi \"a posteriori\" uno dei maggiori \u00ababbagli di mercato\u00bb nella storia del club \u2014 di Pirlo al Milan.\nA protezione dei pali giunsero Toldo e Fontana, col nuovo pacchetto arretrato composto dai sudamericani Vivas e Sorondo nonch\u00e9 dall'ex perugino Materazzi e dal rientrante Georgatos; a costituire la cerniera di centrocampo furono i turchi Emre e Buruk, col portoghese S\u00e9rgio Concei\u00e7\u00e3o e l'argentino Guglielminpietro acquistati per le fasce. In attacco, reparto che soffr\u00ec l'iniziale indisponibilit\u00e0 dei \"big\", si segnal\u00f2 l'ingaggio del giovane brasiliano Adriano (ritenuto il possibile erede di Ronaldo) nonch\u00e9 il ritorno di Ventola e Kallon: promossi giocoforza titolari per sopperire all'assenza dei compagni, i suddetti attaccanti realizzarono complessivamente 25 gol nel corso della stagione.\nPur conquistando gi\u00e0 in autunno la vetta del campionato, l'Inter sub\u00ec il sorpasso del Chievo dopo un pareggio esterno con l'Udinese e la sconfitta nel derby meneghino: complice l'andamento discontinuo di Juventus e Roma nella tornata iniziale, nel mese di dicembre \u2014 grazie al pieno recupero di Vieri, fatto cui si aggiunsero il termine della squalifica di Recoba e la ripresa di Ronaldo dall'infortunio \u2014 i nerazzurri ritrovarono il comando. Mancato il titolo d'inverno a favore dei capitolini, la squadra incapp\u00f2 in un passaggio a vuoto a Venezia: riguadagnato successivamente terreno, i meneghini \u2014 nuovamente al comando dopo l'affermazione nella stracittadina \u2014 apparvero in grado di contenere l'assalto bianconero.\nImpostasi nettamente contro i romani, la \"Beneamata\" accumul\u00f2 un vantaggio di 6 lunghezze sui torinesi con 5 gare ancora in programma. A minare le certezze dell'ambiente soggiunse l'eliminazione nelle semifinali di Coppa UEFA, per mano dell'olandese Feyenoord: nei turni precedenti i lombardi erano prevalsi contro i romeni del Brasov (cui inflissero un totale di 6 gol), i polacchi del Wisla Cracovia (battuto per 2-0 a San Siro e vittorioso col minimo scarto al ritorno), gli inglesi dell'Ipswich (travolto per 4-1 a Milano dopo un successo di misura in terra britannica), i greci dell'AEK Atene (3-1 in Italia e 2-2 in campo ellenico) e gli spagnoli del Valencia (1-1 in casa e 1-0 esterno). Ora concentrata sulla difesa del primato nazionale, la formazione impatt\u00f2 fatalmente in casa del Chievo subendo nei minuti di recupero il 2-2: i contestuali risultati di Juventus e Roma mutarono lo scenario, col terzetto ora racchiuso nello spazio di soli 3 punti.\nAttesa nell'ultima giornata da una Lazio ancora in lotta per la \"zona UEFA\", ci\u00f2 nonostante l'Inter trov\u00f2 nella capitale una favorevole situazione ambientale anche per il timore, da parte del tifo biancoceleste \u2014 peraltro legato ai nerazzurri da un saldo gemellaggio \u2014, di assistere a un nuovo trionfo romanista: coi bianconeri di scena sul campo della gi\u00e0 salva Udinese, ad attendere i giallorossi (questi a \u22122 dalla capolista) era un Torino parimenti scampato alla retrocessione. Cadendo inopinatamente sull'ostacolo finale, i nerazzurri mancarono l'appuntamento con uno Scudetto inseguito da 13 anni: una doppietta di Poborsk\u00fd nel primo tempo rispose ai temporanei vantaggi siglati da Vieri prima e Di Biagio poi, con i gol dell'ex Simeone e di Inzaghi nella ripresa a determinare la sconfitta.\nLe contemporanee affermazioni della Juventus in Friuli e dei capitolini a Torino consegnarono ai bianconeri la vittoria finale, con la seconda piazza appannaggio degli uomini di Capello: precipitata in terza posizione a quota 69 punti \u2014 contro i 71 raggiunti dai sabaudi e i 70 dei romani \u2014 la \"Beneamata\" pass\u00f2 da un possibile tricolore all'obbligo dei preliminari di Champions League per l'annata seguente.\nMaglie e sponsor.\nLo sponsor tecnico per la stagione 2001-2002 fu la Nike, mentre lo sponsor ufficiale fu Pirelli.\nOrganigramma societario.\nArea direttiva\nArea comunicazione\nArea tecnica\nArea sanitaria\nRosa.\nDi seguito la rosa.\nStatistiche.\nStatistiche di squadra.\n\"Statistiche aggiornate al 5 maggio 2002\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "689578", "revid": "438678", "url": "https://it.wikipedia.org/wiki?curid=689578", "title": "Pr\u00eat-\u00e0-Porter (film)", "text": "Pr\u00eat-\u00e0-Porter \u00e8 un film statunitense del 1994 diretto da Robert Altman.\nTrama.\nAlla vigilia di una settimana di sfilate, tutto il mondo parigino \u00e8 in agitazione. Inaspettatamente, una tragedia: tornando dall'aeroporto dov'\u00e8 andato ad accogliere Sergei Oblomov (un sarto russo) il presidente della Camera nazionale della moda Olivier De La Fontaine muore nella sua automobile soffocato da un \"sandwich\". Sergei, scosso dalla scena a cui ha assistito e temendo di venire arrestato dalla Polizia, si dilegua. La Polizia \u00e8 davvero convinta che si tratti di un delitto. Il sarto va in un grande albergo, ruba una giacca a quadretti e si pone alla caccia della vedova del morto, Isabelle. Ella detestava il marito, alla pari di molti stilisti e operatori del settore, che ora vengono a porgere ipocrite condoglianze.\nMolti anni prima, la splendida Isabelle e Sergei erano stati amanti. Nello stesso albergo, Joe Flynn e Anne Eisenhower, giornalisti americani invitati a Parigi, sono \"costretti\" ad occupare la medesima stanza, ove trascorrono giornate intense a fare l'amore, inviare fax in America sulla scorta delle sole notizie viste in televisione. Poi, le fantasmagoriche sfilate: stilisti isterici come Cort Romney e un avversario-amante (Cy Bianco), che dirige un'\"\u00e9quipe\" di modelle, tutte di colore come lui, oppure preoccupati come la seducente madame Simone Lowenthal (amante del defunto Oliver), il cui figlio Jack, in pieno \"d\u00e9fil\u00e9\" della ditta, vende l'azienda a un industriale texano.\nTutto si svolge in un clima in cui la gente \u00e8 eccitata e vacua; truccatori, parrucchiere e strepitose modelle tra veli fruscianti e tessuti costosissimi. L'onnipresente fotografo Milo O'Brannigan - il migliore a livello internazionale - che fotografa a tradimento tre diverse redattrici delle migliori riviste di moda. Kitty Potter - sempre emergente nel caos generale con microfono in mano per le sue mille interviste televisive alla gente importante - abbandona il proprio lavoro, sconcertata e disgustata dalla sfilata finale: il colpo di scena ideato da \"madame\" Lowenthal per farsi applaudire con la sua \"\u00e9quipe\" di modelle completamente nude.\nCritica.\n\"Vogliamo concedere che 'Pr\u00eat-\u00e0-porter' non morde granch\u00e9, non graffia, non si accanisce sul mondo dell'alta moda come \u00e8 stato scioccamente lamentato da alcuni stilisti? Infatti si tratta di un film di puro divertimento, di un'allegra commediola su sfondi continentali come se ne facevano negli anni '50 con musica, donne a gog\u00f2 e risate garantite. Un Altman piccolo piccolo, se volete, per\u00f2 quale altro regista avrebbe saputo farlo?\" (Tullio Kezich, \"Corriere della Sera\", 18 marzo 1995)\n\"Anche gli attori, in questa frenetica danza quasi macabra sul pr\u00eat-\u00e0-porter, hanno molto di rado la possibilit\u00e0 di imporsi secondo i loro meriti: la sola, forse, che riesca un po' a tenersi in primo piano \u00e8 Anouk Aim\u00e9e in una parte drammatica, sincera, dolorosa, ma quasi tutti gli altri finiscono per proporsi solo come delle comparse di lusso, fianco a fianco con le apparizioni in prima persona (e molto pubblicitarie) di veri gioiellieri e di veri stilisti. Cito comunque per la cronaca, a parte Mastroianni e la Loren che in altre occasioni ci hanno dato certamente di meglio, Kim Basinger, una spumeggiante giornalista televisiva, Jean Rochefort e Michel Blanc, due poliziotti francesi tipo ispettore Clouseau, Lauren Bacall, in una parte di ex redattrice di moda che accentua il suo ex divismo, Julia Roberts e Tim Robbins cui si affida il compito di dar vita ad una storiella d'amore di due americani a Parigi risolta in puro stile hollywoodiano, ma senza nessuna ironia. Una variopinta girandola, insomma, di fuochi d'artificio, senza per\u00f2 il botto finale.\" (Gian Luigi Rondi, \"Il Tempo\", 18 marzo 1995)\n\"Ma il film un po' stancante nell'insieme \u00e8 ricco, lieve, brillante, interpretato bene: una farsa con mille cose da guardare e tanti visi da riconoscere, un divertimento, una vacanza. Lo stile di Altman \u00e8 come sempre frammentato (a volte sfilacciato). La narrazione orizzontale destrutturata, complessa e sinuosa, segue coralmente numerosi personaggi in varie storie intrecciate: niente psicologie, soltanto comportamenti. (...) La storia infinita termina con una sfilata di modelle nude. Se l'immagine volesse simboleggiare una condanna degli orpelli, una scelta di rigore, sarebbe tardiva, illusoria: da un pezzo a Parigi le modelle sfilano nude, e non rinunciano a nulla.\" (Lietta Tornabuoni, \"La Stampa\", 18 marzo 1995)"}
{"id": "689580", "revid": "8596", "url": "https://it.wikipedia.org/wiki?curid=689580", "title": "Pret a porter (film)", "text": ""}
{"id": "689586", "revid": "371529", "url": "https://it.wikipedia.org/wiki?curid=689586", "title": "Deep South Wrestling", "text": "La Deep South Wrestling (DSW) \u00e8 stata una federazione di wrestling statunitense con sede nella citt\u00e0 di McDonough (Georgia), fondata nel 2005 da Jody Hamilton e scioltasi nel 2007.\nPer tutta la sua esistenza, la DSW \u00e8 stata un territorio di sviluppo della World Wrestling Entertainment.\nStoria.\nIl primo show della Deep South Wrestling si svolse il 1\u00ba settembre 2005. Il campione mondiale inaugurale venne incoronato il 1\u00ba dicembre e fu Mike Mizanin. Il 18 maggio 2006 venne indetto un torneo per assegnare le cintura di coppia, vinte dagli High Impact (Mike Taylor e Tony Santarelli).\nIl 18 aprile 2007 la World Wrestling Entertainment annunci\u00f2 la fine del rapporto di collaborazione con la DSW. Il giorno dopo il sito ufficiale della federazione di McDonough conferm\u00f2 la cancellazione delle registrazioni degli show televisivi e la chiusura del centro di allenamento, che avvenne in maniera definitiva l'11 ottobre seguente. I wrestler sotto contratto con la DSW vennero inviati alla Ohio Valley Wrestling e alla Florida Championship Wrestling, altri territori di sviluppo della WWE dell'epoca.\nIl 30 aprile 2009 Jody Hamilton annunci\u00f2 alla stampa di aver intentato una causa alla WWE; Hamilton afferm\u00f2 che la federazione di Stamford aveva violato i termini del contratto intenzionalmente per motivi economici. La causa si risolse per via stragiudiziale nel gennaio del 2010, in seguito al pagamento di una cifra non precisata da parte della WWE."}
{"id": "689587", "revid": "339392", "url": "https://it.wikipedia.org/wiki?curid=689587", "title": "Johann Paul Aegidius Schwarzendorf", "text": ""}
{"id": "689589", "revid": "106456", "url": "https://it.wikipedia.org/wiki?curid=689589", "title": "Felice Gimondi", "text": "Professionista dal 1965 al 1979, ottenendo complessivamente 139 vittorie, \u00e8 stato un campione completo, capace di tenere sul passo, di vincere in salita, a cronometro e anche in volata, sia in grandi corse a tappe che in corse in linea di un giorno. \u00c8 uno dei sette corridori ad aver vinto tutti e tre i grandi Giri, cio\u00e8 Giro d'Italia (per tre volte, nel 1967, 1969 e 1976), Tour de France (nel 1965) e Vuelta a Espa\u00f1a (nel 1968), mentre tra le corse di un giorno si aggiudic\u00f2 un campionato del mondo su strada (nel 1973) e alcune classiche monumento (una Parigi-Roubaix, una Milano-Sanremo e due Giri di Lombardia); suo \u00e8 il record di podi, nove, al Giro d'Italia, corsa in cui ottenne anche sette vittorie di tappa.\nNonostante la sua carriera sia coincisa in gran parte con quella del rivale \"cannibale\" Eddy Merckx, \u00e8 stato in grado di ottenere numerosi successi avendo avuto, rispetto al belga, anche una maggiore longevit\u00e0 ad alti livelli, grazie alla vittoria del Tour de France del 1965 e quella del Giro d'Italia del 1976.\nCarriera.\nGli esordi.\nNato a Sedrina, in provincia di Bergamo, figlio di un camionista e di una postina, cominci\u00f2 a gareggiare nel ciclismo nel 1959, da allievo, ottenendo la prima vittoria il 1\u00ba maggio 1960, nella Bergamo-Celana. Nel 1962 pass\u00f2 nella categoria dilettanti: in tre stagioni riusc\u00ec ad aggiudicarsi sedici corse, fra cui il Tour de l'Avenir nel 1964; nello stesso anno rappresent\u00f2 anche l'Italia ai Giochi olimpici di Tokyo, classificandosi trentatreesimo nella prova su strada vinta dal connazionale Mario Zanin.\n1965-1972: Salvarani.\nDebutt\u00f2 tra i professionisti all'inizio del 1965 con la Salvarani di Luciano Pezzi, squadra in cui rimase fino alla fine della stagione 1972. La sua carriera da professionista inizi\u00f2 subito con il secondo posto alla Freccia Vallone e il terzo al Giro d'Italia, vinto dal compagno di squadra Vittorio Adorni davanti a Italo Zilioli. In luglio partecip\u00f2 quindi al Tour de France in sostituzione del gregario Battista Babini, con l'obiettivo di aiutare il suo capitano Adorni: in quella corsa colse invece una prestigiosa vittoria finale, vestendo ininterrottamente gi\u00e0 dopo la terza tappa (eccetto che per due giorni) la maglia gialla di leader, e diventando in tal modo il quinto italiano capace di vincere la \"Grande Boucle\". In quel Tour vinse la terza frazione, con arrivo a Rouen (primo successo da professionista in carriera), seppe resistere agli attacchi di Raymond Poulidor sul Mont Ventoux e nelle altre tappe di montagna, e si impose quindi nelle ultime due prove a cronometro, quella in salita al Mont Revard e quella finale a Parigi.\nIl 1966 lo vide per la prima volta vittorioso nelle classiche, con i successi ad aprile alla Parigi-Roubaix e alla Parigi-Bruxelles, nonch\u00e9, nel finale di stagione, nella Coppa Agostoni, nel Giro di Lombardia (in volata su Eddy Merckx, Poulidor e Jacques Anquetil) e nella Coppa Placci. Quell'anno Gimondi si classific\u00f2 inoltre quinto al Giro d'Italia, dopo aver vinto il tappone dolomitico con arrivo a Belluno e lottato contro Anquetil, Adorni, Italo Zilioli e Gianni Motta, vincitore finale, e undicesimo nel suo primo mondiale su strada professionisti, al N\u00fcrburgring.\nNella stagione seguente conquist\u00f2 per la prima volta il Giro d'Italia. Decisiva in quella \"Corsa rosa\" fu l'azione condotta da Gimondi nella terzultima tappa, quella con il Tonale, l'Aprica e l'arrivo a Tirano: dopo aver attaccato con Gianni Motta sul Tonale, sull'ultima ascesa il bergamasco riusc\u00ec a staccare la maglia rosa Anquetil e a giungere sul traguardo precedendolo di 4'09\", strappandogli cos\u00ec definitivamente il primato. Gimondi partecip\u00f2 quell'anno anche al Tour de France, con l'obiettivo di ottenere il successo finale. Rimasto a lungo nelle prime posizioni, nella sedicesima tappa, sui Pirenei, and\u00f2 incontro a problemi intestinali e dovette staccarsi: concluder\u00e0 solo settimo in classifica, dopo essersi comunque aggiudicato in solitaria la frazione con arrivo sul Puy-de-D\u00f4me.\nNel 1968 si aggiudic\u00f2 la Vuelta a Espa\u00f1a dopo aver strappato il primato a Jos\u00e9 P\u00e9rez Franc\u00e9s a poche frazioni dal termine, diventando il secondo ciclista dopo Jacques Anquetil in grado di far suoi i tre Grandi Giri di tre settimane. Al Giro d'Italia di quell'anno, in cui aveva concluso inizialmente terzo (a 9'05\" dal vincitore Merckx), fu invece declassato perch\u00e9 trovato positivo all'anfetamina in un controllo antidoping effettuato al termine della ventunesima tappa. Successivamente riusc\u00ec a dimostrare di aver assunto fencamfamina, stimolante ancora non proibito, e per questo venne reintegrato negli ordini d'arrivo. Sul finire di stagione si aggiudic\u00f2 il Giro di Romagna valido anche come Campionato italiano, il Grand Prix des Nations e il Trofeo Baracchi. Nel 1969, dopo una primavera delle classiche in cui concluse secondo al Giro delle Fiandre e quarto alla Parigi-Roubaix, conquist\u00f2 il Tour de Romandie e quindi il suo secondo Giro d'Italia, grazie soprattutto alla squalifica di Eddy Merckx, avvenuta al termine della tappa con arrivo a Savona. Al Tour de France, dominato dallo stesso Merckx, fu invece quarto, mentre in autunno si aggiudic\u00f2, tra le classiche italiane, il Giro dell'Appennino.\nNel 1970 dovette subire il dominio dei corridori belgi nelle grandi classiche. Arriv\u00f2 in forma al Giro d'Italia, ma dovette arrendersi ancora a Eddy Merckx, cos\u00ec come nella Milano-Sanremo 1971 e ai campionati del mondo dello stesso anno (fu invece secondo alle spalle di Franco Bitossi al Giro di Lombardia 1970). Nel 1972 non ottenne risultati importanti nelle classiche di primavera e al Giro d'Italia fece molta fatica, classificandosi ottavo, superato nel finale anche da Roger De Vlaeminck, specialista delle classiche. In giugno vinse per la seconda volta il Giro dell'Appennino, valido come campionato nazionale, e al Tour de France subito seguente chiuse in seconda posizione (battuto sempre da Merckx); in autunno concluse quindi terzo al Giro di Lombardia.\n1973-1979: Bianchi.\nNel 1973 Gimondi pass\u00f2 alla Bianchi-Campagnolo, formazione diretta da Giancarlo Ferretti, gi\u00e0 suo gregario alla Salvarani. In stagione si classific\u00f2 terzo alla Milano-Sanremo e secondo, a pi\u00f9 di sette minuti da Merckx, al Giro d'Italia. In settembre a Barcellona il bergamasco conquist\u00f2 quindi il titolo mondiale su strada. Quella gara iridata venne corsa in una giornata torrida sul Circuito del Montju\u00efc, da percorrere diciassette volte, per un totale di . All'undicesimo giro Merckx lanci\u00f2 l'attacco, Gimondi fu capace di rispondergli portandosi a ruota gli spagnoli Luis Oca\u00f1a e Domingo Perurena, il compagno di squadra Giovanni Battaglin, l'olandese Joop Zoetemelk e il belga Freddy Maertens; un ulteriore allungo di Merckx al quindicesimo giro ridusse a quattro (il \"Cannibale\", Maertens, Gimondi e Oca\u00f1a) il novero dei pretendenti alla vittoria. Sul rettilineo finale Gimondi, che sembrava battuto, riusc\u00ec a superare sul filo di lana il veloce Maertens, impegnato a lanciare lo sprint a Merckx; quest'ultimo, forse per stanchezza o forse perch\u00e9 Maertens aveva avviato la volata con troppo impeto, perse l'attimo buono per lo sprint finale, favorendo cos\u00ec il successo dell'italiano.\nAl successivo Giro di Lombardia Gimondi arriv\u00f2 secondo, a 4'15\" dal vincitore Merckx; grazie per\u00f2 alla squalifica di quest'ultimo per positivit\u00e0 agli stimolanti (efedrina), un mese dopo la gara venne dichiarato vincitore. In maglia iridata (e complice l'assenza di Merckx) si impose anche nella Milano-Sanremo 1974, andando all'attacco a San Lorenzo al Mare e staccando al traguardo il secondo, Eric Leman, di 1'53\". Concluse poi terzo al Giro d'Italia di quell'anno, a soli 33\" dal vincitore Merckx ma preceduto anche da Gianbattista Baronchelli, come anche terzo al Giro 1975, staccato di oltre 6' dalla coppia Fausto Bertoglio-Francisco Gald\u00f3s.\nAl Tour de France 1975, in cui aveva chiuso quinto, risult\u00f2 nuovamente positivo ad un controllo antidoping, per cui venne penalizzato di 10' in classifica generale (scivolando al sesto posto finale), squalificato per un mese, e costretto a pagare una multa. Al Giro d'Italia 1976, forte di tre podi ottenuti negli anni precedenti, si present\u00f2 tra i favoriti e riusc\u00ec a vincere battendo Johan De Muynck, Francesco Moser, futuri vincitori della \"Corsa rosa\", ed Eddy Merckx, ottavo. Fu quello il suo nono podio al Giro, un record ineguagliato; nelle quattordici edizioni del Grande Giro italiano cui prese parte, vest\u00ec la maglia rosa in totale per ventiquattro frazioni e ventuno giorni. Fu anche il penultimo grande trionfo di Gimondi, che nello stesso anno vincer\u00e0 la sua seconda Parigi-Bruxelles.\nL'ultimo Giro d'Italia corso da Gimondi fu quello del 1978: si piazz\u00f2 undicesimo, ma contribu\u00ec in maniera decisiva al successo finale di Johan De Muynck, cio\u00e8 di colui che aveva battuto due anni prima, ora diventato suo compagno di squadra. Gimondi concluse la carriera su strada nell'ottobre 1978 partecipando al Giro dell'Emilia. Sotto contratto da professionista con la Bianchi-Faema anche nel 1979, ottenne come ultimo piazzamento, nel febbraio di quell'anno, il terzo posto nel campionato italiano di omnium indoor. Nelle quindici stagioni da \"pro\" vinse in totale 139 corse e rappresent\u00f2 l'Italia in undici edizioni dei Campionati del mondo professionisti.\nDopo il ritiro.\nDopo il ritiro fu direttore sportivo della Gewiss-Bianchi nel 1988, e successivamente, nel 2000, presidente della Mercatone Uno-Albacom, la squadra di Marco Pantani. \u00c8 stato anche assicuratore e titolare dell'Agenzia Assicurazioni Milano, e responsabile dell'attivit\u00e0 sportiva oltrech\u00e9 consulente del reparto corse per la Bianchi, storica azienda milanese di biciclette. Dal 1996 in suo onore si tiene, nel bergamasco, la \"Granfondo Internazionale Felice Gimondi\", patrocinata da Bianchi.\nPer l'essersi spesso piazzato alle spalle di Eddy Merckx, \u00e8 stato a volte soprannominato \"l'eterno secondo\": lo stesso Gimondi ammise di aver capito troppo tardi \u2014 nel Giro di Catalogna del 1968, quando il belga vinse l'ultima cronometro, specialit\u00e0 dell'italiano \u2014 quanto Merckx fosse pi\u00f9 forte di lui. Tuttavia questa nomea \u00e8 stata poi cancellata nel tempo, grazie alle tante vittorie ottenute da Gimondi nella sua lunga carriera, alcune delle quali proprio davanti al \"cannibale\" Merckx; gli si deve indubbiamente riconoscere di essere stato tra i pi\u00f9 tenaci avversari del belga, insieme con gli spagnoli Luis Oca\u00f1a e Jos\u00e9 Manuel Fuente. Agli epici duelli con Merckx sono dedicate le canzoni \"Gimondi e il cannibale\" di Enrico Ruggeri e \"Sono Felice\" di Elio e le Storie Tese. Gianni Brera, che ne descrisse le imprese, coni\u00f2 per lui i soprannomi \"Felix de Mondi\" e \"Nuvola Rossa\".\nFelice Gimondi \u00e8 deceduto il 16 agosto 2019, all'et\u00e0 di 76 anni, per un improvviso arresto cardiaco mentre nuotava in vacanza a Giardini-Naxos. Dopo i funerali svoltisi a Paladina, Gimondi \u00e8 stato cremato presso il Cimitero monumentale di Bergamo; le ceneri sono a tutt'oggi conservate privatamente dai familiari.\nTelevisione.\nFelice Gimondi ha partecipato tra il 1972 e il 1976, insieme a numerosi altri esponenti dello sport, del cinema, della musica, ecc. ad alcuni \"sketch\" della rubrica pubblicitaria televisiva \"Carosello\" pubblicizzando le confezioni maschili Facis del Gruppo Finanziario Tessile."}
{"id": "689597", "revid": "2188307", "url": "https://it.wikipedia.org/wiki?curid=689597", "title": "Sally Field", "text": "Il successo arriva con il film \"Norma Rae\", per il quale vince il Prix d'interpr\u00e9tation f\u00e9minine al Festival di Cannes, il Golden Globe e l'Oscar alla miglior attrice nel 1980. Nel 1985 vince il suo secondo Oscar e un secondo Golden Globe come miglior attrice per \"Le stagioni del cuore\". In campo televisivo, \u00e8 nota per il suo ruolo nella serie tv \"Brothers &amp; Sisters - Segreti di famiglia\" dal 2006 al 2011, che le \u00e8 valso un Emmy Award e uno Screen Actors Guild Award.\nBiografia.\nNata in California, figlia del commesso Richard Dryden Field e dell'attrice Margaret Morlan, i suoi genitori divorziano quando lei ha tre anni. Studia recitazione con Lee Strasberg ed esordisce sul grande schermo nel 1962 nel film \"Un tipo lunatico\". La grande popolarit\u00e0 arriva grazie alla sitcom televisiva \"The Flying Nun\" (1967-70). Nel 1979 il suo talento di attrice viene consacrato dall'interpretazione della protagonista in \"Norma Rae\", che le vale il Prix d'interpr\u00e9tation f\u00e9minine al Festival di Cannes, il Golden Globe e il premio Oscar alla miglior attrice protagonista. Nel 1981 \u00e8 accanto a Paul Newman in \"Diritto di cronaca\" di Sydney Pollack.\nNel 1985 vince il suo secondo Oscar e un secondo Golden Globe come miglior attrice per \"Le stagioni del cuore\". Per il cinema lavora ancora in film come \"Fiori d'acciaio\" di Herbert Ross, \"Mrs. Doubtfire - Mammo per sempre\", al fianco di Robin Williams, e in \"Forrest Gump\", in cui interpreta la madre del protagonista, Tom Hanks. Per \"Lincoln\", film del 2012, riceve la sua terza candidatura agli Oscar come miglior attrice non protagonista.\nAttiva anche nel campo televisivo, recita in alcuni episodi di \"E.R. - Medici in prima linea\" e fa parte del cast della serie tv \"Brothers &amp; Sisters - Segreti di famiglia\" con il ruolo di Nora Walker. Nel 2012, Sally Field interpreta il ruolo di Mary Todd Lincoln nel film \"Lincoln\" diretto da Steven Spielberg; per questo ruolo riceve molte candidature come \"miglior attrice non protagonista\", inclusa la nomination al premio Oscar, la nomination ai Golden Globe, quella ai BAFTA e agli Screen Actors Guild Award.\nNel maggio 2014 riceve una stella sulla \"Hollywood Walk of Fame\" di Los Angeles. \u00c8 stata la compagna per molti anni dell'attore Burt Reynolds, si \u00e8 sposata due volte, la prima dal 1968 al 1975 con Steven Craig, dal quale ha avuto due figli, Peter (1969) e Eli (1972), la seconda dal 1984 al 1993 con il produttore Alan Greisman, dal quale ha avuto un altro figlio nel 1987.\nPremi e riconoscimenti.\nNel corso della sua carriera Sally Field ha vinto 2 Premi Oscar (\"Norma Rae\", \"Le stagioni del cuore\"), 3 Emmy Awards (\"Sybil\", \"E.R.\", \"Brothers &amp; Sisters\") , 2 Golden Globe (\"Norma Rae\", \"Le stagioni del cuore\"), 1 Screen Actors Guild Award (\"Brothers &amp; Sisters\"), 1 Prix d'interpr\u00e9tation f\u00e9minine al Festival di Cannes (\"Norma Rae\"), 1 Prism Award (\"Brothers &amp; Sisters\"), 1 Kansas City Film Critics Circle Award (\"Norma Rae\"), 1 Los Angeles Film Critics Association Award (\"Norma Rae\"), 1 National Board of Review Award (\"Norma Rae\"), 1 National Society of Film Critics Award (\"Norma Rae\"), 1 New York Film Critics Circle Awards (\"Norma Rae\").\nIl suo nome \u00e8 anche incluso nella Young Hollywood Hall of Fame (1960's).\nDoppiatrici italiane.\nNelle versioni in italiano dei suoi lavori, Sally Field \u00e8 stata doppiata da:\nDa doppiatrice \u00e8 stata sostituita da:"}
{"id": "689601", "revid": "729019", "url": "https://it.wikipedia.org/wiki?curid=689601", "title": "Libellus de Medicinalibus Indorum Herbis", "text": "Il Libellus de Medicinalibus Indorum Herbis (dal latino: \"Libriccino sulle erbe medicinali degli Indiani\") \u00e8 un manoscritto azteco che descrive le propriet\u00e0 medicinali di varie erbe e piante usate dagli Aztechi. Fu composto originariamente nel 1552 in lingua nahuatl nel Collegio di Santa Cruz di Tlatelolco da Mart\u00edn de la Cruz, medico azteco, e fu poi tradotto in latino da Juan Badiano. Questo \"Libellus\" \u00e8 conosciuto anche come: \nStoria.\nIl Manoscritto Badiano \u00e8 il primo erbario nonch\u00e9 libro di medicina relativo alle Americhe,con illustrazioni dettagliate e ricette.\nNel 1552 Francisco de Mendoza, figlio di Antonio de Mendoza, il vicer\u00e9 della Nuova Spagna, venne in possesso del manoscritto e lo mand\u00f2 in Spagna, dove fu depositato nella libreria reale. Rimase l\u00ec probabilmente fino ai primi anni del XVII secolo, quando fu ritrovato da Diego de Cortavila y Sanabria, farmacista personale di Filippo IV di Spagna. Da questo giunse poi nelle mani del cardinale Francesco Barberini, Sr. Fu conservato nella Biblioteca Barberini fino al 1902, quando questa divenne parte della Biblioteca Vaticana. Nel 1990, quattro secoli dopo il suo arrivo in Europa, il manoscritto fu restituito al governo messicano da papa Giovanni Paolo II. Oggi \u00e8 conservato presso l'Istituto Nazionale di Antropologia e Storia di Citt\u00e0 del Messico.\nUna copia del libellus fu creata nel XVII secolo da Cassiano dal Pozzo, il segretario personale del cardinale Francesco Barberini. La collezione Dal Pozzo, chiamata \"Museo Cartaceo\" (\"Paper Museum\"), fu poi venduta dagli eredi a papa Clemente XI. Questa copia fin\u00ec poi nelle mani del cardinale Alessandro Albani e infine in quelle del re Giorgio III nel 1762. Oggi fa parte Libreria Reale di Windsor. Un'altra copia fu creata da Francesco de' Stelluti, ma \u00e8 andata persa. Dal Pozzo e Stelluti erano entrambi membri dell'Accademia dei Lincei."}
{"id": "689602", "revid": "339392", "url": "https://it.wikipedia.org/wiki?curid=689602", "title": "Viterbese", "text": ""}
{"id": "689603", "revid": "30610", "url": "https://it.wikipedia.org/wiki?curid=689603", "title": "Dei sepolcri", "text": "Dei sepolcri \u00e8 l'opera di Ugo Foscolo pi\u00f9 compatta e conclusa. Si tratta di un carme composto da 295 endecasillabi sciolti. Questi versi sono stati scritti in pochi mesi tra l'estate e l'autunno del 1806 ed in seguito pubblicati nel 1807 mentre il poeta era ospite dell'amata contessa Marzia Martinengo Provaglio presso Palazzo Martinengo nel centro di Brescia. L'opera vide luce presso la \"Tipogra\ufb01a Dipartimentale del Mella\" diretta da Niccol\u00f2 Bettoni.\n\u00c8 probabile che l'idea di scrivere \"Dei sepolcri\" sia nata nel poeta a seguito di una discussione avuta nel salotto letterario di Isabella Teotochi Albrizzi con il letterato Ippolito Pindemonte, a cui \u00e8 dedicato il componimento, ispirandosi a ci\u00f2 che era stato prescritto nell'editto di Saint Cloud, emanato da Napoleone nel giugno 1804 ed esteso al Regno d'Italia solo nel 1806, sulla regolamentazione delle pratiche sepolcrali. L'editto stabiliva che le tombe dovevano essere poste al di fuori delle mura cittadine, in luoghi soleggiati e arieggiati, e che fossero tutte uguali e senza iscrizioni. Si volevano cos\u00ec evitare discriminazioni tra i morti. Per i defunti illustri, invece, era una commissione di magistrati a decidere se far incidere sulla tomba un epitaffio. Questo editto aveva quindi due motivazioni alla base: una igienico-sanitaria e l'altra ideologico-politica. Foscolo non \u00e8 innovativo per il tema sepolcrale trattato gi\u00e0 dai poeti preromantici inglesi; l'innovazione sta nel fatto che l'autore mette nell'opera i principali temi della sua poetica. Vi troviamo infatti il materialismo, il significato della civilt\u00e0 e della poesia, la condizione storica dell'Italia e le possibilit\u00e0 di riscatto d'identit\u00e0 individuale e sociale del poeta.\nElaborazione dell'opera e rapporto con Pindemonte.\nFoscolo, dopo essere tornato dalla missione in Francia fra il 1803 e il 1806, fa finalmente ritorno in Italia, dove fra i tanti incontri visita l\u2019antica amica Isabella Teotochi Albrizzi e la casa di Ippolito Pindemonte, quest\u2019ultimo impegnato nella composizione dei \"Cimiteri\", quattro canti in ottave. Nelle lettere a Isabella tuttavia lo scrittore non fa accenno del lavoro dell\u2019amico, ma si limita ad affermare che i due hanno letto insieme la traduzione dell\"Odissea\" (di Pindemonte).\nNelle lettere dell\u2019estate 1806 intanto Foscolo esprime il proprio dispiacere nel non aver tempo per scrivere poesie, anzi invita ironicamente il Pindemonte a fargli compagnia non mettendo mano a nessuna nuova opera che non sia quella dell\"Odissea\", mentre lui scriver\u00e0 soltanto un poema sui cavalli sacri al Dio \"ipponthol\u00ecpoda\". Ad aver perplesso la critica \u00e8 tuttavia una lettera del 6 settembre 1806 indirizzata alla Teotochi in cui Foscolo afferma di aver cominciato a lavorare alla traduzione dell\"Iliade\" e ad un\"Epistola sui sepolcri\".\nAppare molto improbabile che Foscolo abbia potuto ideare e scrivere un intero carme nel giro di un mese al massimo. E appare anche strano come l\u2019opera sia stata composta prima che l\u2019editto di Saint-Cloud venisse esteso ai territori italiani (proprio il 5 settembre, ma reso pubblico dal \"Giornale Italiano\" solo il 3 ottobre). Oggi si pu\u00f2 ipotizzare che il carme sia stato composto alla fine dell\u2019agosto 1806, e che poi siano stati integrati ad esso le vicende di Saint-Cloud nell\u2019ottobre 1806 e alcune correzioni proposte dal Monti nel gennaio 1807.\nPi\u00f9 enigmatico appare il rapporto con Pindemonte che, come detto, stava scrivendo un componimento simile. Secondo i cosiddetti \u201cinnocentisti\u201d - di cui Di Benedetto e gran parte della critica letteraria - i due si incontrarono una sola volta a met\u00e0 giugno, come ricorda una lettera di Foscolo, mentre secondo una minor parte della critica - guidata dall\u2019Antona-Traversi - i due si incontrarono per ben tre volte. Secondo quest\u2019ultima, i due si incontrarono per la seconda volta a fine luglio o inizio agosto a Verona, quando Pindemonte aveva gi\u00e0 realizzato due abbozzi manoscritti dei suoi \"Cimiteri\", cos\u00ec che Foscolo li potesse plagiare per il suo carme.\nIn realt\u00e0, come ha dimostrato Francesco Torraca, oggi si tende a pensare che \"I Sepolcri\" siano stati elaborati prima dei \"Cimiteri\": delle recenti scoperte dimostrano infatti che Foscolo sia stato ispirato nel tema dalle conversazioni intrattenute con l\u2019amico, e che tuttavia questo - su testimonianza dell\u2019amico e biografo Montanari - aveva redatto i due abbozzi manoscritti solo dopo aver letto l\u2019opera del primo. Lo stesso Pindemonte scrive che si era stancato del tema sepolcrale, fin quando gli era giunta notizia dei versi di Foscolo, e che dopo averli letti aveva sentito \u201cridestarsi l\u2019antico affetto per quell\u2019argomento\u201d.\nResta comunque ambiguo il fatto che Foscolo abbia scritto la sua ultima lettera a Pindemonte nell\u2019agosto 1806 senza accennare ai \"Sepolcri\", e che si far\u00e0 sentire nuovamente solo a lavoro finito, spedendogli il 7 aprile 1807 - forse per debito - il componimento a lui dedicato.\nIppolito Pindemonte era comunque a conoscenza del lavoro dell\u2019amico grazie all\u2019intermediazione consueta della Teotochi e reagir\u00e0 positivamente al carme: \u201cOve trovaste quella malinconia sublime, quelle immagini, quei suoni, quel misto di soave, e di forte, quella dolcezza, e quell\u2019ira? \u00c8 cosa tutta vostra, che star vuol da s\u00e9, e che non si pu\u00f2 a verun\u2019altra paragonare\u201d.\nStruttura.\nIl carme \"Dei Sepolcri\" \u00e8 costituito da 295 endecasillabi sciolti. Il testo \u00e8 suddivisibile a livello tematico in quattro parti:\nL'ispirazione politico-culturale.\nL'idea per la composizione del carme venne al Foscolo dall'estensione all'Italia, avvenuta il 5 settembre del 1806, dell'editto napoleonico di Saint-Cloud (1804), che aveva imposto di seppellire i morti al di fuori delle mura cittadine e aveva inoltre regolamentato, per ragioni democratiche, che le lapidi dovessero essere tutte della stessa grandezza e le iscrizioni controllate da una commissione apposita. L'editto offre al poeta l'occasione per svolgere una densa meditazione filosofica sulla morte e sul significato dell'agire umano.\nL'estensione del decreto all'Italia aveva acceso vivaci discussioni sulla legittimit\u00e0 di questa legislazione di impronta illuministica che era contraria alle tradizioni radicate in Italia. Foscolo si era trovato presente ad una di queste discussioni nel maggio del 1806 nel salotto di Isabella Teotochi Albrizzi presso Villa Franchetti e aveva affrontato il problema con Ippolito Pindemonte, in quel momento al lavoro su un poemetto, \"I cimiteri\", con il quale intendeva riaffermare i valori del culto cristiano. Proprio nel parco secolare di Villa Franchetti, ancor oggi molto suggestivo, dove ripos\u00f2 persino Napoleone, Foscolo trov\u00f2 l'ispirazione per comporre questo poema, che chiam\u00f2 \"Dei sepolcri\". Fu cos\u00ec che nacque una disputa con Ippolito Pindemonte, che Foscolo, in quell'occasione, aveva contraddetto con considerazioni scettiche e materialistiche. Pi\u00f9 tardi, riesaminando la questione da un altro punto di vista, era nata in lui l'idea del carme che aveva voluto indirizzare al suo interlocutore di quel tempo \u00abper fare ammenda del mio sdegno un po' troppo politico\u00bb. Da ci\u00f2 nasce la forma esterna del carme, che si presenta come un'epistola poetica a Pindemonte.\nDurante la permanenza in Francia, Foscolo aveva infatti avuto occasione di seguire tutto un filone di discussioni che si erano sviluppate sull'argomento tra il 1795 e il 1804 e che tendevano alla rivalutazione dei riti e delle tradizioni funerarie (da cui il \"Deorum manium iura sancta sunto\", ossia \"le leggi degli Dei Manii siano sacre\", quindi devono essere rispettate), del culto dei morti e del ricordo perpetuo delle loro virt\u00f9. I \"Sepolcri\" si richiamano alla contemporanea letteratura sepolcrale inglese, tra cui si ricordano le \"Notti\" di Edward Young, le \"Meditazioni sulle tombe\" di James Hervey e la celebre \"Elegia scritta in un cimitero campestre\" di Thomas Gray, ma vi era anche un importante antecedente italiano: il \"Saggio intorno al luogo del seppellire\" dell'illuminista Scipione Piattoli.\nL'ispirazione letteraria e le motivazioni interiori.\nFoscolo, nel riprendere il discorso interrotto con Pindemonte, si sofferma sul significato e la funzione che la tomba viene ad assumere per i vivi impostando il carme come una celebrazione di quei valori e di quegli ideali che possono dare un significato alla vita umana.\nQuesto non significa che Foscolo abbia mutato le sue convinzioni materialistiche che sono sempre presenti, perch\u00e9 la morte non \u00e8 altro che il disfacimento totale. Se da un lato Foscolo accetta con la ragione questa legge ineluttabile, dall'altro la respinge con il sentimento e cerca di superarla stabilendo tra i vivi e i defunti una corrispondenza d'amorosi sensi.\nDal concetto materialistico al concetto di \"illusione\".\nIl carme si apre infatti con la negazione di ogni trascendenza riaffermando la validit\u00e0 del pensiero materialistico e, se inizia con l'asserire l'inutilit\u00e0 delle tombe per i morti, ne afferma l'utilit\u00e0 per i vivi procedendo verso affermazioni sempre pi\u00f9 alte che vanno dal loro valore civile e patriottico fino ad esaltare le tombe come ispiratrici della poesia che \u00e8, per il Foscolo, la scuola pi\u00f9 alta dell'umanit\u00e0. Il materialismo foscoliano si riallaccia al sensismo settecentesco di matrice illuministica e alle dottrine materialistico-meccanicistiche del Condillac e del d'Holbach.\nAl centro di queste meditazioni vi \u00e8 il concetto di \"illusione\" che riafferma sul piano del sentimento quanto viene negato dall'intelletto. La religiosit\u00e0 foscoliana si sostanzia in un recupero della laicit\u00e0 atta a proporre una nuova concezione del sepolcro come luogo che, se non pu\u00f2 consolare in quanto la morte fisica \u00e8 eterna, pu\u00f2 tuttavia lasciare \u00abun'eredit\u00e0 d'affetti\u00bb, perpetuare il ricordo e quindi l'esempio degli uomini di \u00abaltissima moralit\u00e0\u00bb, i custodi dell'unica, vera aristocrazia, che \u00e8 quella spirituale. In tale contesto, le illusioni, cio\u00e8 i grandi ideali, i valori, \u00abconsentono una sopravvivenza dopo la morte\u00bb a chi ha saputo rispondere, nel corso della propria esistenza, al richiamo dei \u00absentimenti puri\u00bb. \nIl Foscolo svolge nel carme questo concetto seguendo una linea ascendente che va dalla tomba come centro sul quale si uniscono la piet\u00e0 e il culto degli amici e dei parenti, alla tomba come simbolo delle memorie di tutta una famiglia attraverso i secoli realizzando una continuit\u00e0 di valori da padre in figlio, dalla tomba come segno di civilt\u00e0 dell'uomo stesso, alla tomba che porta in s\u00e9 i valori ideali e civili di tutto un popolo e, infine, alla tomba i cui valori sono resi eterni dal canto dei poeti; quando il tempo fa scomparire le tombe dei grandi, resta dunque a preservarne la memoria la poesia \"eternatrice\".\nFoscolo elabora le sue meditazioni sulle \"illusioni\" sulla base dello storicismo di Giambattista Vico. Pur infatti non sconfessando la propria posizione materialista, il poeta canta la poesia e le tombe nella loro funzione storica, come vincolo tra passato e presente, luogo sacro di ideali da trasmettere nel tempo: questo \u00e8 un credere in un processo storico che, grazie a certi valori morali, sembrava superare il limite della materia e della morte.. \u00c8 la conoscenza del pensiero del Vico, che vede nella storia un progressivo incivilimento degli uomini, a permettere al Foscolo di superare nei Sepolcri l'oggettiva limitazione sensista ed il \"pessimismo eroico\", ma \"negativo\" delle \"Ultime lettere di Jacopo Ortis\". L'uomo muore, ma se ha saputo vivere e morire per i propri ideali, ne lascia il ricordo ai posteri che li faranno rivivere con la loro opera: il progresso e la civilt\u00e0 sono la realizzazione dei valori spirituali per cui si sono sacrificate le generazioni precedenti. La poesia eterna il ricordo dei grandi spiriti, ne consente l'attuazione degli ideali e guida la civilt\u00e0 umana attraverso le sue dolorose conquiste.\nLa struttura del carme.\nNell'estratto che accompagna la \"Lettera a Monsieur Guillon sulla sua incompetenza a giudicare i poeti italiani\", scritta nel 1807, in risposta alla critica che l'abate francese Amato Guillon aveva pubblicato contro il carme nel \"Giornale Ufficiale di Milano\" del 22 giugno del 1807, il Foscolo fornisce la struttura quadripartita del carme: I (vv. I-90), II (91-150), III (151-212), IV (213-295).\nPrima sezione (vv. 1 - 90).\nIl sonno della morte, afferma l'autore, non \u00e8 certamente meno duro nei sepolcri curati e confortati dall'amore dei vivi, e quando, per il poeta, le bellezze della vita saranno perdute, non sar\u00e0 certo una tomba, che distingua le sue ossa dalle numerose altre sparse in terra e in mare, a compensare questa perdita. Anche la speranza, che \u00e8 l'ultima dea, prima o poi abbandona i sepolcri, e l'oblio trascina con s\u00e9 ogni cosa. Il poeta per\u00f2 si chiede perch\u00e9 l'uomo debba togliersi l'illusione di vivere, anche dopo la morte, nel pensiero dei suoi cari, se il suo sepolcro sar\u00e0 curato e onorato nella sua terra natale da chi \u00e8 rimasto in vita. Solamente coloro che morendo non lasciano affetti o rimpianti possono trarre poca gioia dal pensiero della tomba. Una legge ostile toglie oggi i sepolcri agli sguardi dei pietosi e tenta di togliere il nome ai morti: per questo motivo Parini, che in vita, pur nella povert\u00e0, coltiv\u00f2 gli allori della poesia e, ispirato dalla musa Talia, condann\u00f2 la nobilt\u00e0 di Milano, giace senza tomba. La Musa sta cercando la sua salma nei cimiteri suburbani senza trovarla, in quanto Milano non ha eretto a Parini un sepolcro tra le sue mura, ed ora \u00e8 possibile che le ossa del grande poeta si trovino nella desolata campagna mescolate a quelle di un ladro che ha scontato i suoi crimini sul patibolo.\nLa prima parte della sezione sembrerebbe negare la concezione di tipo materialistico di Foscolo: l'uomo, in vita, non \u00e8 altro che un aggregato di atomi (come sostenuto da Epicuro e anche da un poeta ben conosciuto dall'autore, Lucrezio), e tale rimane dopo la morte. Le domande iniziali si riferiscono invece alla parte sensibile umana, che si dispiace per la morte, introducendo il tema della prima parte: la tomba e l'eredit\u00e0 affettiva ad essa associata. Procedendo nella lettura si comprende infatti che l'intento dell'autore non \u00e8 rinnegare la sua concezione materialistica e meccanicistica dell'uomo, bens\u00ec sottolineare come sia possibile per l'uomo, che \u00e8 destinato a perire, realizzare comunque una \"corrispondenza di amorosi sensi\": chi muore, perch\u00e9 potr\u00e0 essere ricordato dai vivi proprio attraverso la sepoltura, e chi rimane in vita, perch\u00e9 potr\u00e0 compiangere e ricordare i cari perduti, ancora una volta attraverso la sepoltura. L'esistenza sulla Terra, dunque, non \u00e8 del tutto vana. Di questa consolazione non pu\u00f2 godere il poeta Parini. A lui la sua citt\u00e0 non diede una dignitosa sepoltura e le sue ossa vennero gettate in una fossa comune. La citazione di Parini apre una serie di riferimenti ai grandi autori del passato che si incontreranno nelle seguenti sezioni.\nSeconda sezione (vv. 91 - 150).\nGli uomini, iniziando ad istituire forme legali come le nozze, le leggi e la religione, diventarono civili, quindi cominciarono anche a seppellire i morti e a considerare le tombe sacre (in questo Foscolo si richiama al pensiero storicistico del filosofo Giambattista Vico: \"Dal d\u00ec che nozze tribunali ed are\", scrive il poeta). I morti non furono sempre seppelliti nelle chiese, in \"cimiteri-pavimento\", nelle cripte in cui la puzza dei cadaveri contaminava gli incensi dei fedeli in preghiera; il terrore delle madri nel Medioevo (il tempo in cui le mura urbane erano cosparse \"d'effigiati scheletri\") nasceva dal timore che i congiunti defunti spaventassero nel sonno i loro figli, chiedendo la \"venal prece\", la preghiera a pagamento che avrebbe potuto alleviare le loro pene ultraterrene. \nLe tombe, in un tempo pi\u00f9 antico, furono anche curate con alberi, fiori e lampade, e i vivi spesso indugiavano su di esse a parlare con i cari estinti, nella pietosa illusione che ancor oggi rende piacevoli alle giovani inglesi i confortevoli cimiteri suburbani dove esse pregano i numi perch\u00e9 facciano ritornare in vita l'ammiraglio Nelson. Dove per\u00f2 non esiste pi\u00f9 il desiderio di gesta eroiche e lo Stato \u00e8 servo di chi comanda, le tombe sono un'inutile esagerazione, come nel Regno d'Italia, dove i dotti, i mercanti e i possidenti sono sepolti, ancora vivi, nei lussuosi palazzi, mentre il poeta desidera solamente una semplice tomba dove poter riposare in pace dopo aver lasciato agli amici una poesia libera.\nIl ragionamento nella seconda sezione, che introduce il valore civile del sepolcro, avviene attraverso immagini: due negative all'inizio e alla fine, due positive centrali. Inizialmente viene presentato il periodo classico come esempio di civilt\u00e0 che si occup\u00f2 di fondare e trasmettere il valore del culto dei morti, ma quest'immagine verr\u00e0 ripresa meglio nella parte centrale poich\u00e9 positiva. La prima epoca analizzata \u00e8, in realt\u00e0, il Medioevo, un'epoca in cui superstizione, cattive condizioni igieniche e il valore nullo della tomba avevano la meglio. Il secondo esempio positivo della storia, accanto alla ripresa della civilt\u00e0 classica, \u00e8 quello dei cimiteri inglesi. All'interno di questa penultima evocazione si inserisce l'episodio di Horatio Nelson, l'ammiraglio britannico che avrebbe dato ordine di costruire la sua bara con il legno dell'albero maestro della nave ammiraglia napoleonica \"Orient\", da lui catturata durante la battaglia navale di Abukir. Le tombe e il culto dei morti sono alla base della civilt\u00e0 umana: l'ultima immagine \u00e8 proprio riferita al contemporaneo provvedimento napoleonico, che mostra di essere totalmente insensibile a quest'idea, con la creazione dell'editto di Saint Cloud (come chiarito nella prima parte) che impone che i cimiteri siano posti all'esterno delle citt\u00e0 e che tutte le tombe siano prive di un'iscrizione funeraria personale.\nTerza sezione (vv. 151 - 212).\nSecondo Foscolo, le tombe dei forti rendono bella la terra che li ospita e spingono chi le visita a grandi opere (\"egregie cose\"). Quando Foscolo vide in Santa Croce le tombe di Machiavelli, Michelangelo e Galilei, inneggi\u00f2 a Firenze considerandola beata per la bellezza della sua terra e per aver dato i genitori e la lingua a Dante e a Petrarca, ma ancora pi\u00f9 beata perch\u00e9 ha conservato in un tempio le glorie d'Italia, che sono le uniche rimaste dopo che gli stranieri all'Italia hanno portato via tutto tranne la memoria. In Santa Croce, dove ora riposa, veniva spesso Alfieri per cercare ispirazione, adirato e desideroso di dar pace alla sua anima tormentata. La pace che ispira le tombe ha alimentato il valore dei greci contro i persiani a Maratona, dove gli ateniesi caduti in quella battaglia furono seppelliti.\nAll'ultimo verso della seconda sezione si ricollega la terza:\nNella terza parte Foscolo si sofferma sul valore politico della tomba. Come \u00e8 importante per i cari ricordare i propri cari defunti (parte 1), cos\u00ec per una civilt\u00e0 \u00e8 importante possedere un buon culto dei morti (parte 2), in quanto il ricordo dei morti consente di ricordare gli uomini di grande valore (e tanti ne vengono presentati in questa parte). Questi \"grandi\" uomini possono, attraverso il loro ricordo, suscitare nelle generazioni future la memoria dei grandi valori morali. Verso emblematico al riguardo \u00e8 il 188, \"quindi trarrem gli auspici\", che indica che dal ricordo di gesta valorose pu\u00f2 scaturire l'azione politica futura, nel nome dei grandi valori.\nI personaggi presentati sono:\nQuarta sezione (vv. 213 - 295).\nProbabilmente, durante i suoi lunghi viaggi, il giovane Pindemonte varc\u00f2 l'Egeo e sent\u00ec raccontare che la marea aveva trasportato le armi gloriose di Achille, che erano state assegnate ingiustamente ad Ulisse, sopra la tomba di Aiace, dal momento che solo la morte \u00e8 dispensatrice della gloria. Foscolo, che \u00e8 costretto a \"fuggire di gente in gente\" (In morte del fratello Giovanni, vv. 1-2), spera che un giorno le Muse, che conservano la memoria dei defunti anche quando il tempo ne ha distrutto le tombe, lo chiamino ad evocare gli eroi. Dove un giorno sorse Troia, si trova un luogo che Elettra ha reso eterno, quando supplic\u00f2, morendo, l'antico amante Giove di farla vivere nel ricordo dei posteri, e il dio rese sacra la sua tomba. In quel luogo furono sepolti Ilo ed Erittonio, e anche Cassandra, la veggente inascoltata che predisse la distruzione della citt\u00e0 e insegn\u00f2 ai nipoti un canto d'amore e di piet\u00e0 nel quale li assicurava che, nelle rovine del centro, sarebbero rimaste in eterno le ombre degli eroi troiani nelle loro tombe, circondate e protette dagli alberi coltivati con lacrime e devozione. Cassandra evoca Omero stesso, che si sarebbe ispirato ad esse per rendere eterni in tutto il mondo i pr\u00ecncipi di Argo ed Ettore, l'eroe troiano dell'amor di patria, tra i pi\u00f9 valorosi e infelici; i versi di Omero su Ettore saranno ricordati per sempre, finch\u00e9 il sole \"risplender\u00e0 su le sciagure umane\".\nLa poetica e l'arte.\nAttraverso il susseguirsi di determinati esempi, le idee del Foscolo si chiariscono in varie fasi. Se \u00abSol chi non lascia eredit\u00e0 d'affetti / poca gioia ha dell'urna\u00bb e la tomba del Parini confonde forse le sue ossa con quelle di un ladro, con il nascere degli affetti (della \"comunione di religiosi sensi\") \u00e8 nata dunque la santit\u00e0 delle tombe, del cimitero-giardino testimoniato ancora nel presente dai cimiteri inglesi; se \u00abA egregie cose il forte animo accendono / l'urne de' forti\u00bb, le tombe di Santa Croce rappresentano appunto questo \"exemplum\" che \u00e8 d'insegnamento per i viventi; da queste immagini nasce l\"excursus\" classico che parte dalla descrizione del campo di Maratona e che consacra la poesia come ultimo tramite storico di questa \"religione del ricordo\". E ancora, se la morte \u00e8 \u00abgiusta di glorie dispensiera\u00bb per le anime nobili, si ritrova il mito di Aiace che, pur essendo stato privato delle armi di Achille da Ulisse le riceve, portate dal mare, sulla sua tomba. E infine le immagini conclusive, che vengono dalla predizione di Cassandra (dopo aver evocato la fine simbolica di Elettra) della distruzione di Troia e di Omero, si chiudono nel ricordo di Ettore, l'eroe che rester\u00e0 nel tempo umano in virt\u00f9 del suo sacrificio patriottico.\nIl Foscolo riprende tutti questi simboli dagli scrittori o dalla mitologia classica o li inventa traendo lo spunto da materiale classico o moderno, e li presenta al lettore in modo che essi possano toccare le sue corde intime seguendo anche una logica emotiva. Scrisse infatti, nelle note che accompagnano il Carme: \"Ho desunto questo modo di poesia da' Greci, i quali dalle antiche tradizioni traevano sentenze morali e politiche, presentandole non al sillogismo de' lettori, ma alla fantasia ed al cuore\".\nNei \"Sepolcri\" sono dunque recuperati e fusi in unit\u00e0 poetica i motivi della precedente produzione foscoliana (l\"Ortis\", le \"odi\", i \"sonetti\"): il rifugio nella natura, la consolazione della bellezza e dell'amore, il dramma degli ideali che cozzano contro la realt\u00e0 eppure protervamente si ribellano e non si arrendono arroccandosi nell'illusione e nella fede-speranza, l'angoscia del sepolcro, la sofferenza dell'esilio, la nostalgia degli affetti che confortano la vita e consolano la morte, i miti politici che ingrandiscono l'individuo e lo innalzano a protagonista della storia, l'ansia di una pace vaga e inappagata, la perduta serenit\u00e0 di un'Ellade favolosa ricca di simboli e di significati.\nLo stile.\nIl carme \u00e8 strutturato per episodi e non per concetti che si susseguono logicamente perch\u00e9 il poeta, che intende cantare gli eroi, procede con la logica della fantasia. Foscolo concentra un intero mondo di pensieri, sentimenti, immaginazioni e miti in modo stringato senza eccedere in parole non necessarie e riuscendo, in 295 endecasillabi sciolti, a passare dalle tombe senza nome ai cimiteri medievali e quelli inglesi, dalle tombe di Santa Croce al campo di battaglia di Maratona, da Parini e Alfieri a Omero, da Nelson ad Aiace, dal mondo di Vico all'Italia del suo tempo e a Troia distrutta, con il medesimo impeto di affetti e di tesi che aveva adoperato nei \"Sonetti\" e che conferisce al suo stile quell'impronta originale che \u00e8 connaturata alla forza della sua personalit\u00e0. Hanno perci\u00f2 un'importanza particolare - e lo segnal\u00f2 lo stesso Foscolo - le \"transizioni\", ovvero i passaggi, a volte fortemente ellittici, tra i momenti successivi dell'articolazione tematica.\nLa lingua e lo stile di cui si serve il Foscolo nei \"Sepolcri\" sono personali: lo stile \u00e8 lapidario ed energico e tende ad imprimere le sentenze nella mente e nel cuore di chi legge; la lingua, anch'essa improntata a una concisione energica e vibrante, si avvale della esperta conoscenza dei classici antichi e italiani permettendosi di utilizzare modi di dire nuovi.\nPubblicazione.\nLa prima edizione dei \"Sepolcri\" fu stampata nell'officina tipografica Bettoni di Brescia, nella primavera del 1807.\nLa pi\u00f9 moderna edizione critica dei \"Sepolcri\" \u00e8: Ugo Foscolo, \"Dei Sepolcri\". Edizione critica a cura di Giovanni Biancardi e Alberto Cadioli, Milano, Il Muro di Tessa, 2010."}
{"id": "689607", "revid": "729019", "url": "https://it.wikipedia.org/wiki?curid=689607", "title": "Palato", "text": "Il palato (lat. \"palatum\") \u00e8 la parete superiore della cavit\u00e0 orale. \u00c8 costituito nei 2/3 anteriori dal \"palato duro\" e nel terzo posteriore dal \"palato molle\". Queste due porzioni normalmente sono scarsamente distinguibili alla vista, anche se il palato molle \u00e8 pi\u00f9 vascolarizzato e quindi pu\u00f2 apparire di colore rosso pi\u00f9 intenso, sono invece ben distinguibili al tatto.\nPalato duro.\nIl palato duro (lat. \"palatum durum\") \u00e8 una formazione osteo-fibro-mucosa, in quanto \u00e8 costituito dai processi palatini dell'osso mascellare, dalle lamine orizzontali delle ossa palatine e da un rivestimento muco-periostale molto resistente. Il piano osseo \u00e8 a volta, i cui bordi sono ancorati ai bordi delle emiarcate alveolari del mascellare; la conformazione di tale volta \u00e8 variabile a seconda di et\u00e0, sesso, conformazione del massiccio facciale e dallo sviluppo delle fosse nasali. In particolare, se il soggetto presenta fossi nasali strette avr\u00e0 un palato ogivale, in caso di fosse nasali larghe il palato sar\u00e0 pi\u00f9 spianato e con distanza tra le due emiarcate superiori aumentata. La mucosa si presenta di colore rosa pallido, lungo la linea mediana si apprezza il \"rafe palatino\" che anteriormente termina con la \"papilla incisiva\"; da tale papilla e dal tratto anteriore del rafe si dipartono dei rilievi pleiomorfi chiamati \"rughe palatine\", che rendono la superficie del palato duro anteriore alquanto irregolare. Tale irregolarit\u00e0 ha come fine l'agevolazione del processo della masticazione. La superficie posteriore appare liscia e regolare, ad un maggior ingrandimento si notano piccole crestoline da cui sboccano i dotti escretori delle \"ghiandole palatine\" (salivari minori).\nStruttura del palato duro.\nLa mucosa \u00e8 di tipo \"masticatorio\", ossia coperta da un epitelio pavimentoso pluristratificato cheratinizzato, la \"tonaca propria\" presenta una tessitura di tessuto connettivo denso, con numerose e alte papille in corrispondenza dell'interfaccia con l'epitelio (circa 150 per mm quadrato). La tonaca propria \u00e8 strettamente adesa al sottostante \"periosteo\" soprattutto lungo la linea mediana grazie a robusti tralci fibrosi, e l'adesione \u00e8 talmente forte da rendere impossibile la scollatura dei due strati e da rendere indistinguibile la tonaca propria dalla sottomucosa; pi\u00f9 perifericamente, cio\u00e8 vicino ai processi alveolari, poggia su uno strato cellulo-adiposo nel cui contesto corrono vasi e nervi del palato. Nei 2/3 posteriori del palato duro sono presenti le ghiandole mucose palatine (salivari minori).\nVasi e nervi del palato duro.\nLa vascolarizzazione \u00e8 assicurata dall'arteria palatina maggiore e dall'arteria nasopalatina, l'innervazione invece dal nervo palatino anteriore e dal nasopalatino, entrambi rami della branca mascellare del trigemino.\nPalato molle.\nIl palato molle (lat. \"palatum molle\") \u00e8 una formazione muscolare posta nella parte superiore del cavo orale. \u00c8 composto dal velo palatino, dall'uvula e dai pilastri palatini."}
{"id": "689609", "revid": "46931", "url": "https://it.wikipedia.org/wiki?curid=689609", "title": "Codice de la Cruz-Badiano", "text": ""}
{"id": "689610", "revid": "46931", "url": "https://it.wikipedia.org/wiki?curid=689610", "title": "Manoscritto di Badiano", "text": ""}
{"id": "689612", "revid": "125673733", "url": "https://it.wikipedia.org/wiki?curid=689612", "title": "Pogrom d'Istanbul", "text": "Il Pogrom d'Istanbul (o \"Disordini di Istanbul\"; in greco: \"\u03a3\u03b5\u03c0\u03c4\u03b5\u03bc\u03b2\u03c1\u03b9\u03b1\u03bd\u03ac\"; in turco: \"6\u20137 Eyl\u00fcl Olaylar\u0131\", parole che significano ugualmente eventi di settembre), fu un pogrom, un saccheggio premeditato e tollerato dalle autorit\u00e0, in prima istanza diretto a colpire tra il 6 ed il 7 settembre 1955, la minoranza greca di Istanbul, composta da circa 100.000 persone. Furono colpiti anche ebrei e armeni che vivevano in citt\u00e0, subendo danni nelle loro attivit\u00e0 commerciali o aggrediti fisicamente. &lt;br&gt;Il pogrom venne orchestrato dal Partito Democratico Turco, al governo con il suo Primo ministro Adnan Menderes, e dal Partito \"Cipro \u00e8 turca\". I disordini furono innescati dalla falsa notizia che la casa natale di Mustafa Kemal Atat\u00fcrk, nato nel 1881, a Thessaloniki, in Grecia fosse stata danneggiata il giorno prima da un attentato esplosivo.\nUna folla di cittadini, appositamente trasportata da zone limitrofe a Istanbul con alcuni camion, assalt\u00f2 la comunit\u00e0 greca della citt\u00e0 distruggendo e saccheggiando abitazioni e negozi per nove ore. Sebbene gli istigatori del \"pogrom\" non esortassero esplicitamente all'uccisione dei greci, tra 13 e 16 greci morirono durante o dopo il \"pogrom,\" a causa delle percosse o negli incendi intenzionalmente appiccati.\nVennero feriti gravemente 32 cittadini greci; inoltre, decine di donne greche furono stuprate e un certo numero di uomini circonciso a forza dalla folla. 4.348 propriet\u00e0 greche, 110 alberghi, 27 farmacie, 23 scuole, 21 fabbriche, 73 chiese e oltre un migliaio di abitazioni private di propriet\u00e0 greca furono distrutte o seriamente danneggiate.\nLe stime dei danni variano: le fonti governative turche parlano di 69,5 milioni di Lire turche mentre i diplomatici del Regno Unito le stimano almeno a 100 milioni di sterline. Il Consiglio Ecumenico delle Chiese a sua volta parla di 150 milioni di dollari USA, mentre il governo greco invece calcola circa 500 milioni di dollari USA.\nIl \"pogrom\" acceler\u00f2 fortemente l'emigrazione dell'etnia greca, riducendo la forte minoranza dei \"Romei\", che ammontava nel 1924 a 200.000 persone, ad appena 2.500 nel 2006.\nAntefatti.\nI greci di Costantinopoli / Istanbul.\nCostantinopoli, l'odierna Istanbul, fu capitale dell'Impero Bizantino fino al 1453, quando la citt\u00e0 cadde in mano alle forze turco-ottomane. Di fatto la popolazione greca della citt\u00e0, in particolare la comunit\u00e0 dei Fanarioti, svolse un ruolo significativo nella vita sociale ed economica della citt\u00e0, e in generale nella vita politica e diplomatica dell'Impero ottomano. Questo ruolo prosegu\u00ec anche dopo la nascita dello Stato indipendente della Grecia, avvenuto nel 1829. A seguito della guerra greco-turca, del collasso dell'Impero ottomano e dell'instaurazione di una Repubblica di Turchia, la popolazione greca di Costantinopoli inizi\u00f2 a declinare, come dimostrano anche le statistiche demografiche.\nMisure punitive, come la Legge Parlamentare del 1932, impedirono ai cittadini turchi d'origine greca l'accesso a una serie di 30 mestieri e professioni, da quelli di sarto e falegname a quelle di medico, avvocato e immobiliarista. La tassa sulle rendite, la \"Varl\u0131k Vergisi\", imposta nel 1942, serv\u00ec a ridurre ulteriormente il potenziale economico dell'imprenditoria greca in Turchia.\nContesto.\nA partire dal 1954 un certo numero di studenti nazionalisti e di organizzazioni irredentiste, quali la Federazione Nazionale degli Studenti Turchi, l'Unione Nazionale degli Studenti Turchi, insieme agli editori dei maggiori quotidiani della Turchia, fra cui \"H\u00fcrriyet\" di Hikmet Bil\u00e2, iniziarono a manifestare contro la minoranza greca e il Patriarcato Ecumenico di Istanbul.\nNel 1955 una campagna propagandistica promossa dallo Stato turco e che coinvolse la stampa turca, galvanizz\u00f2 l'opinione pubblica turca contro la minoranza greca.\nNelle settimane che precedettero il 6 settembre 1955, esponenti politici turchi, strumentalmente, pronunciarono una serie di discorsi anti-greci. Il 28 agosto, il Primo ministro Menderes afferm\u00f2 che i Greco-ciprioti stavano progettando un massacro di Turco-ciprioti. Il piano turco di far detonare una carica esplosiva il 5\u20136 settembre 1955 nel consolato turco di Tessalonica, seconda citt\u00e0 della Grecia, e citt\u00e0 natale di Atat\u00fcrk, innesc\u00f2 il pogrom.\nSuccessivamente l'ex Primo ministro Menderes e l'ex-ministro degli Esteri Fatin R\u00fc\u015ft\u00fc Zorlu furono arrestati e condannati a morte per impiccagione per aver violato la Costituzione, al termine del processo di Yass\u0131ada del 1960\u20131961. Durante il processo, fu rivelato che la spoletta della bomba al consolato fu spedita dalla Turchia a Tessalonica il 3 settembre 1955. Oktay Engin, agente del Mill\u00ee \u0130stihbarat Te\u015fkilat\u0131 (M\u0130T), allora a Tessalonica sotto una finta identit\u00e0 di studente universitario, ebbe l'incarico di installare l'esplosivo.\nOltre al problema di Cipro, anche la cronica problematica situazione economica spinse una parte della leadership politica turca a orchestrare il pogrom. Sebbene fosse una minoranza, la popolazione greca aveva un ruolo rilevante nel mondo degli affari ad Istanbul, condizione che la rendeva un facile bersaglio e capro espiatorio della crisi economica.\nContrariamente al secolarismo kemalista, il Primo ministro Menderes fece edificare un migliaio di moschee nel corso dei suoi vari mandati governativi.\nOrganizzazione.\nIl processo di Yassiada del 1961 contro Menderes e il ministro degli Esteri Zorlu mise in luce il piano dettagliato del pogrom. Menderes e Zorlu mobilitarono la formidabile macchina organizzativa del Demokrat Parti (DP) e dei sindacati di Istanbul legati al partito. Risult\u00f2 coinvolto anche il ministro degli Interni Namik Gedik. Secondo l'avvocato di Zorlu nel processo di Yassiada, una folla di 300.000 persone fu raccolta per il pogrom in un raggio di una settantina di chilometri dalla citt\u00e0.\nInoltre, 10 delle 18 sezioni del Partito \"Cipro \u00e8 turca\" furono dirette da funzionari del DP. Questa organizzazione svolse un ruolo cruciale nell'incitare ad azioni anti-greche la massa dei manifestanti.\nIl pogrom.\nPianificazione.\nNel suo libro del 2005, lo storico bizantinista laureato ad Harvard, Speros Vryonis, document\u00f2 il ruolo diretto dell'organizzazione che faceva capo al Demokrat Parti e ai sindacati governativi nel radunare i manifestanti che dilagarono in tutta la citt\u00e0 di Istanbul. Molti dei manifestanti provenivano dall'Asia Minore occidentale. Il suo \"case study\" di Eski\u015fehir mostra come il partito avesse reclutato da 400 a 500 lavoratori dalle officine locali, trasportati in scompartimenti ferroviari di terza classe a Istanbul. A tali reclute fu promesso l'equivalente di 6 dollari statunitensi, che peraltro non furono mai loro versati. Costoro furono accompagnati dalla polizia di Eski\u015fehir, incaricata di coordinare coi leader delle sezioni del partito le distruzioni e i saccheggi una volta che il contingente si fosse frazionato in gruppi e gruppuscoli di 40\u201350 persone.\nEsecuzione.\nAutocarri comunali e governativi furono piazzati in punti strategici attorno alla citt\u00e0 per distribuire attrezzi atti a offendere e distruggere \u2014 pale, picconi, palanchini, mazze e benzina \u2014 mentre 4.000 tassisti privati furono requisiti per trasportare i facinorosi.\nA innescare l'esplosione delle azioni delittuose furono un raduno di protesta la notte del 6 settembre 1955, organizzato dalle autorit\u00e0 di Istanbul, che prese a pretesto sia la questione di Cipro, che la falsa notizia dell'incendio doloso appiccato a Tessalonica alla casa natale di Mustafa Kemal Atat\u00fcrk. Alle 17:00, il pogrom part\u00ec, e dall'originale epicentro di Piazza Taksim, i disordini si allargarono durante la serata all'antico suburbio di Pera, oggi Beyo\u011flu, dove furono fracassate e razziate le propriet\u00e0 commerciali greche, specialmente lungo la via Yuksek Kaldirim. Alle 18:00, molti negozi greci della principale via commerciale d'Istanbul, \u0130stiklal Caddesi, furono presto saccheggiati. In numerose strade commerciali le mercanzie furono messe a soqquadro e le merci strappate ai loro legittimi proprietari greci.\nLa sommossa termin\u00f2 a mezzanotte grazie all'intervento dell'esercito turco e fu decretata la legge marziale. Testimoni oculari affermarono tuttavia che ufficiali dell'esercito e poliziotti erano stati fra i primi a partecipare alle violenze e in molti casi ad incitare i dimostranti.\nViolenza personale.\nMentre i facinorosi non avevano avuto direttive di uccidere i loro obiettivi, parti della folla andarono ben oltre l'intimidazione dei greci del posto. Fra 13 e 16 greci e un armeno, inclusi due sacerdoti, morirono come risultato del pogrom. Trentadue greci furono gravemente feriti. Uomini e donne furono violentati, e in base al racconto dello scrittore turco Aziz Nesin, uomini, per lo pi\u00f9 sacerdoti, furono obbligati a subire la circoncisione da componenti forsennati della folla e un prete armeno mor\u00ec dopo l'intervento. Nesin scrive:\nDanni materiali.\nI danni fisici e materiali furono considerevoli e 4.348 case di propriet\u00e0 di greci, 110 alberghi, 27 farmacie, 23 scuole, 21 imprese e 73 chiese e oltre 1.000 case di greci furono attaccate e distrutte.\nPropriet\u00e0 ecclesiastiche.\nIn aggiunta agli obiettivi commerciali, la folla si propose intenzionalmente come obiettivo le propriet\u00e0 della Chiesa ortodossa e quelle da essa amministrate. 73 chiese e 23 scuole furono vandalizzate, incendiate o distrutte, come pure 8 fonti battesimali e 3 monasteri. Ci\u00f2 costitu\u00ec circa il 90 % delle propriet\u00e0 ecclesiastiche nella citt\u00e0. L'antica chiesa bizantina di Panagia a Veligradiou fu vandalizzata e incendiata. La chiesa di Yedikule fu malamente sconciata, come anche la chiesa di S. Costantino di Psammathos. Nella chiesa della Zoodochos Pege a Balikli, le tombe di un certo numero di Patriarchi Ecumenici furono spalancate e dissacrate. L'abate del monastero, il vescovo Gerasimos di Pamphilos, fu selvaggiamente bastonato durante il pogrom e mor\u00ec per le ferite ricevute alcuni giorni pi\u00f9 tardi nell'ospedale di Balikli. Nel rogo appiccato alla sua chiesa, Padre Chrysanthos Mandas fu arso vivo. Il vescovo metropolita di Liloupolis, Gennadios, fu duramente bastonato e perse la ragione. Altrove a Istanbul cimiteri greci furono aggrediti e dissacrati. Secondo alcune testimonianze anche reliquie dei santi furono bruciate e disperse.\nTestimonianze.\nUna testimonianza oculare fu fornita dal giornalista Noel Barber del londinese \"Daily Mail\" il 14 settembre 1955:\nUna testimonianza significativa fu quella di Ian Fleming, l'autore di James Bond, che si trovava ad Istanbul per scrivere un servizio sull\"'International Police Conference\" come rappresentante speciale del londinese \"Sunday Times\". Il suo racconto, intitolato \"The Great Riot of Istanbul\", comparve in quel giornale l'11 settembre 1955.\nAzioni secondarie.\nMentre il pogrom fu in modo predominante un evento che tocc\u00f2 Istanbul, vi furono alcune aggressioni in altre citt\u00e0 della Turchia. La mattina del 7 settembre 1955 a Smirne, una folla invase il Parco Nazionale della citt\u00e0, dove si teneva una fiera internazionale, e bruci\u00f2 i padiglioni greci. Muovendosi poi verso la chiesa di S. Fotini, costruita due anni prima e che assolveva alle necessit\u00e0 religiose degli ufficiali greci, che servivano nei Quartier Regionali della NATO, la massa di persone la distrusse completamente. Le case delle poche famiglie greche e quelle degli ufficiali furono quindi saccheggiate.\nDocumentazione.\nGrazie alle fotografie scattate da Demetrios Kaloumenus, poi fotografo ufficiale del Patriarcato ecumenico di Costantinopoli, e ad un gran numero di documenti contemporanei dimostrano l'estensione di quelle vandaliche distruzioni.\nKaloumenus scatt\u00f2 le foto poche ore dopo che il pogrom era cominciato, documentando le distruzioni e inviando le pellicole in Grecia.\nReazioni.\nMalgrado il governo di Menderes tentasse di addossare il pogrom al Partito Comunista di Turchia, numerosi osservatori stranieri si accorsero che quella governativa era un'infame calunnia. In una lettera del 15 novembre 1955 al Primo ministro Menderes, il Patriarca Ecumenico Athenagoras I descrisse vividamente i crimini perpetrati dalla folla e inflitti al suo gregge. \"\"Le autentiche fondamenta di una civilt\u00e0 che ha un retaggio di secoli e le propriet\u00e0 di ogni essere umano, sono state gravemente aggredit\"e\", egli scrisse, aggiungendo: \"\"Ognuno di noi, senza alcuna protezione, ha trascorso momenti di agonia e invano ha visto e ottenuto protezione dai responsabili dell'ordine pubblico e della pubblica quiete\".\nL'Incaricato d'Affari dell'ambasciata britannica ad Ankara, Michael Stewart, direttamente implic\u00f2 il Demokrat Parti di Menderes nella realizzazione dell'attacco. \"Esiste una lampante dimostrabile evidenza che rappresentanti del locale Demokrat Parti fossero fra gli organizzatori dei tumulti in varie parti di Istanbul, particolarmente nelle isole del Mar di Marmara, ed \u00e8 indiscutibile che solo il Demokrat Parti fosse l'unica organizzazione politica del paese in grado di organizzare simili manifestazioni su vasta scala,\" afferm\u00f2, rifiutando tuttavia di addossare la colpa all'intero partito e a Menderes di persona.\nSebbene l'ambasciatore britannico ad Ankara, Bowker avvertisse il Primo Ministro a Downing Street, Harold Macmillan, che la Gran Bretagna avrebbe dovuto \"sollecitare una netta presa di distanza alla Turchia\" per quanto era avvenuto, solo una nota di moderata disapprovazione fu spedita a Menderes. Il contesto della guerra fredda indusse il Regno Unito e gli USA a evitare al governo di Menderes il biasimo politico diretto che si meritava. Gli sforzi della Grecia di portare a livello internazionale il problema dei diritti dell'uomo violati, ricorrendo a organizzazioni quali le Nazioni Unite e la NATO incontr\u00f2 scarsa adesione. Il rappresentante britannico alla NATO, Cheetham, giudic\u00f2 \"non desiderabile\" che si dimostrassero le responsabilit\u00e0 del pogrom. Il rappresentante statunitense Edwin Martin ritenne che gli effetti sull'alleanza sarebbero stati \"sproporzionati\"\" e i governi francese, belga e norvegese fecero pressioni sulla Grecia affinch\u00e9 mettesse \"una pietra\" sull'accaduto. Invece il Consiglio nord-atlantico adott\u00f2 una risoluzione per la quale affermava che il governo turco non aveva fatto tutto quanto avrebbe dovuto fare.\nPi\u00f9 esplicito fu il Consiglio Mondiale delle Chiese, dato che le distruzioni avevano riguardato al 90% le chiese greco-ortodosse di Istanbul, e una delegazione fu inviata a Istanbul per ispezionare i danni.\nConseguenze.\nDal momento che in Turchia non esistevano all'epoca assicurazioni private, la sola speranza delle vittime del pogrom era un indennizzo da parte dello Stato turco. Anche se il Presidente turco Mahmut Cel\u00e2l Bayar promise che \"le vittime delle distruzioni sarebbero state indennizzate\", vi fu scarsa volont\u00e0 politica o poche risorse finanziarie per mantenere tale promessa. Alla fine i Greci ricevettero in tutto il 20% circa di quanto loro reclamato, a causa del fatto che i valori dichiarati delle loro propriet\u00e0 si erano gi\u00e0 abbondantemente ridotti prima del pogrom.\nLe tensioni proseguirono per il biennio 1958\u20131959: gli studenti nazionalisti turchi organizzarono una campagna per incoraggiare il boicottaggio di tutte le attivit\u00e0 e le merci greche. Il progetto fu realizzato 8 anni dopo, nel 1964, quando il governo di Ankara denunci\u00f2 la Convenzione di Ankara greco-turca del 1930, che stabiliva il diritto dei Greci \"stabili\" di vivere e lavorare in Turchia. Deportata di fatto con due giorni di preavviso, la comunit\u00e0 greca d'Istanbul si ridusse dalle 80.000 - 100.000 persone, del 1955 a solo 48.000 nel 1965. Oggi la comunit\u00e0 greca conta circa 2.500 persone, per lo pi\u00f9 persone anziane.\nAl processo di Yassiada del 1960\u20131961, Menderes e Zorlu furono accusati di violazione della costituzione. Il processo fece anche riferimento al pogrom, per il quale furono biasimati. Agli accusati furono negati i fondamentali diritti alla propria difesa e giudicati colpevoli e condannati a morte per impiccagione.\nOktay Engin, l'agente che aveva appiccato l'incendio doloso a Salonicco, continu\u00f2 a lavorare nel M\u0130T per anni, fino al 1992, quando fu promosso all'incarico di governatore della provincia di Nev\u015fehir (Cappadocia).\nNell'agosto del 1995, il Senato USA vot\u00f2 una risoluzione speciale riguardante il pogrom del settembre 1955, invitando il Presidente degli Stati Uniti, Bill Clinton, a proclamare il 6 settembre \"Giorno della Memoria\" per le vittime del pogrom."}
{"id": "689613", "revid": "125674760", "url": "https://it.wikipedia.org/wiki?curid=689613", "title": "Erinni", "text": "Le Erinni () sono, nella religione e nella mitologia greca, le personificazioni femminili della vendetta (Furie nella mitologia romana) soprattutto nei confronti di chi colpisce la propria famiglia e i parenti.\nMito.\nSecondo il mito esse nacquero dal sangue di Urano, fuoriuscito quando Crono lo evir\u00f2, mentre la successiva tradizione poetica le dice figlie della Notte. Le Erinni sono tre sorelle: Aletto, Megera e Tisifone.\nAl fine di placarle, vennero chiamate anche Eumenidi (ossia, le \"benevole\"), si porgevano loro varie offerte e ad esse si sacrificavano le pecore nere. Le Erinni erano anche indicate con altri epiteti, come \"Semnai\" o \"Potnie\" (\"venerabili\"), \"Manie\" (\"folli\") e \"Ablabie\" (\"senza colpa\").\nVenivano rappresentate come geni alati, con la bocca spalancata nell'atto di cacciare urla terribili, con serpenti invece di capelli, recanti in mano torce o fruste o carboni e tizzoni ardenti. Il loro aspetto era quindi di tre donne alate con capelli di serpenti che recavano tra le mani delle armi che usavano per torturare il malcapitato.\nCos\u00ec le descrive Claudio Claudiano nel \"De Raptu Proserpinae\":\nIl loro compito era quello di vendicare i delitti, soprattutto quelli compiuti contro la propria famiglia, torturando l'assassino con le armi che portavano con loro, fino a farlo impazzire.\nEsse sono chiamate anche \"Dire\" da Virgilio.\nSpesso presenti nella cultura classica - emblematico, in proposito, il ruolo che assumono nell\"'Orestea\" di Eschilo - ritornarono sovente, come riferimento colto, tanto nella cultura medievale (Nella Divina Commedia Dante le indica come le custodi della citt\u00e0 infernale di Dite, in cui tentano di impedire il proseguimento del viaggio invocando Medusa per pietrificare il visitatore vivente) quanto in quella moderna e contemporanea, pur se, in quest'ultima, in modo abbastanza sporadico. Le si trovano anche nel romanzo \"Le Benevole\" di Jonathan Littell e nel romanzo \"Furia\" di Salman Rushdie. Citate anche da Marcel Proust in \"All'ombra delle fanciulle in fiore,\" dal personaggio di Antiope nell'aria \"Scender\u00f2, Voler\u00f2, Grider\u00f2\" dell'opera Ercole su'l Termodonte di Antonio Vivaldi (libretto di Antonio Salvi) e nella trilogia \"Starcrossed\" di Josephine Angelini.\nLe Erinni perseguitarono Alcmeone dopo l'assassinio di sua madre e straziarono Pentesilea che aveva involontariamente ucciso sua sorella in una battuta di caccia.\nNella \"Medea\" di Euripide il coro invoca il raggio divino affinch\u00e9 fermi, ad evitare l'incombente duplice infanticidio, la mano di Medea, posseduta dalla sanguinaria Erinni, che le infonde lo spirito di vendetta."}
{"id": "689614", "revid": "647919", "url": "https://it.wikipedia.org/wiki?curid=689614", "title": "Libreria del Vaticano", "text": ""}
{"id": "689618", "revid": "729019", "url": "https://it.wikipedia.org/wiki?curid=689618", "title": "Battaglia di Svindax", "text": "La battaglia di Svindax si combatt\u00e9 nella primavera del 1022; Basilio II vi riport\u00f2 una decisiva vittoria sull'esercito georgiano di Re Giorgio I.\nLa battaglia fu combattuta a Svindax (un luogo il cui nome in georgiano medioevale era \u10e1\u10d5\u10d8\u10dc\u10d3\u10d0\u10e5\u10e1\u10d8, Suindax' i) nella provincia di Phasiane (Basiani, Basian, o Basean). Basilio forz\u00f2 Giorgio a negoziare un trattato di pace che concludesse le ostilit\u00e0 tra bizantini e georgiani, ostilit\u00e0 che si prolungavano dal 1014."}
{"id": "689622", "revid": "287204", "url": "https://it.wikipedia.org/wiki?curid=689622", "title": "Giorgio III", "text": ""}
{"id": "689626", "revid": "339392", "url": "https://it.wikipedia.org/wiki?curid=689626", "title": "Piano regolatore", "text": ""}
{"id": "689629", "revid": "399", "url": "https://it.wikipedia.org/wiki?curid=689629", "title": "Minas Gerais", "text": "Il Minas Gerais (IPA: [\u02c8min\u0250s \u0292e\u02c8\u027eajs]) \u00e8 uno stato del Brasile situato nella regione geografica del \"Sudeste\". Lo stato, la cui capitale \u00e8 la citt\u00e0 di Belo Horizonte, confina a nord con lo Stato di Bahia, a est con Bahia ed Esp\u00edrito Santo, a sud con Rio de Janeiro e San Paolo e a ovest con San Paolo, Mato Grosso do Sul e Goi\u00e1s. Lo stato ha il 10,1% della popolazione brasiliana e produce l'8,7% del PIL brasiliano.\nGeografia fisica.\nIl territorio dello Stato \u00e8 montuoso e comprende altopiani a nord e serre a sud. Il punto pi\u00f9 elevato \u00e8 raggiunto dal Pico da Bandeira.\nI climi prevalenti in Minas Gerais sono il tropicale e il tropicale d'alta quota. Le regioni pi\u00f9 elevate e il sud dello Stato hanno temperature pi\u00f9 basse, raggiungendo marcature vicino a 0\u00a0\u00b0C. Nel sud, sud-est, est e centro dello Stato si registra la pi\u00f9 alta piovosit\u00e0. All'altro estremo, nelle porzioni a nord e nord-est, le scarse precipitazioni e le temperature elevate rendono questi settori molto sensibili alla siccit\u00e0.\nI fiumi principali sono il S\u00e3o Francisco ed il Rio Grande.\nCitt\u00e0 principali.\nBelo Horizonte, Juiz de Fora, Uberl\u00e2ndia, Contagem, Uberaba, Governador Valadares, Betim, Montes Claros, Te\u00f3filo Otoni e Ipatinga\nComunit\u00e0 italiana.\nFra il 1892 e il 1910, 70.000 italiani emigrarono nel Minas Gerais. La maggioranza erano contadini dell'Emilia-Romagna, Veneto, Calabria e Campania. Oggi gli oriundi italiani in Minas Gerais sono 2 milioni di persone (10,6% della popolazione), di cui 1 milione vive nella citt\u00e0 di Belo Horizonte e il resto soprattutto nel sud e nord-est.\nEconomia.\nLo Stato di Minas Gerais (o semplicemente Minas, come \u00e8 chiamato comunemente) \u00e8 un importante produttore di caff\u00e8, soia, latte, carne, canna da zucchero, banane e altri prodotti agricoli, e anche di minerali: ferro, alluminio, calcare e altri. Attualmente anche l'industria \u00e8 molto importante: trasformazione dei minerali, siderurgia (produzione di acciaio), elettronica, automobili (Fiat, Iveco e Mercedes-Benz possiedono fabbriche), ma anche di tessili, alimentari e bibite.\nPer il prodotto interno lordo il settore dei servizi ha la maggiore percentuale: al 47,1%, seguito da quello industriale al 44,1%. L'agricoltura rappresenta l'8,8% del PIL (2004) e le esportazioni sono costituite: da minerale di ferro al 26,1%, siderurgia al 20,9%, caff\u00e8 al 12,8%, metalli non ferrosi al 7,2%, altri prodotti agricoli al 6,2%, veicoli al 5,9% (2002).\nIn agricoltura, lo stato si distingue per la produzione di caff\u00e8, canna da zucchero e soia, e ha anche grandi produzioni di arancio, fagiolo, sorgo, carota, patata, banana, mandarino e fragola, oltre a produrre papaia, cachi e manioca.\nNel 2020, Minas Gerais \u00e8 stato il pi\u00f9 grande produttore di Coffea arabica nel paese, rappresentando il 74% del totale nazionale (1,9 milioni di tonnellate, o 31,2 milioni di sacchi da 60 kg). Nel 2017, Minas rappresentava il 54,3% della produzione nazionale totale di caff\u00e8 (primo posto).\nLo stato \u00e8 stato il terzo maggior produttore di canna da zucchero in Brasile nel 2020, rappresentando l'11,1% del totale prodotto nel paese, con 74,3 milioni di tonnellate.\nLa coltivazione di soia, invece, \u00e8 in aumento, ma non \u00e8 tra i maggiori produttori nazionali di questo cereale. Nella vendemmia 2018/2019, Minas Gerais ha raccolto 5 milioni di tonnellate (settimo posto nel paese).\nRiguardo alle arance, Minas Gerais \u00e8 stato il secondo pi\u00f9 grande produttore nel 2018, con un totale di 948.000 tonnellate.\nMinas Gerais \u00e8 il secondo produttore di fagioli in Brasile, con il 17,2% della produzione nazionale nel 2020. Inoltre, \u00e8 uno dei maggiori produttori nazionali di sorgo: circa il 30% del Produzione cerealicola brasiliana. Si colloca inoltre al terzo posto nella produzione interna di cotone.\nLo stato \u00e8 stato il terzo maggior produttore di banane nel 2018, con 766.000 tonnellate. Il Brasile era gi\u00e0 il 2\u00b0 pi\u00f9 grande produttore di frutta al mondo, attualmente al 3\u00b0 posto, perdendo solo contro India e Ecuador.\nNel 2018 San Paolo e Minas Gerais erano i maggiori produttori di mandarini in Brasile. Minas era il quinto pi\u00f9 grande produttore di papaya. Per quanto riguarda i cachi, Minas \u00e8 al terzo posto con l'8%.\nNel 2019, in Brasile, c'era una superficie di produzione totale di circa 4.000 ettari di fragola. Il maggior produttore \u00e8 Minas Gerais, con circa 1.500 ettari, coltivati nella maggior parte dei comuni dell'estremo sud dello stato, nella regione della Serra da Mantiqueira, con Pouso Alegre ed Estiva che sono i maggiori produttori.\nRiguardo alle carote, il Brasile si \u00e8 classificato al quinto posto nel ranking mondiale nel 2016, con una produzione annua prossima alle 760.000 tonnellate. In relazione alle esportazioni di questo prodotto, il Brasile occupa la settima posizione nel mondo. Minas Gerais \u00e8 il pi\u00f9 grande produttore del Brasile. Tra i centri di produzione del Minas Gerais ci sono i comuni di S\u00e3o Gotardo, Santa Juliana e Caranda\u00ed. Per quanto riguarda le patate, il principale produttore nazionale \u00e8 lo stato del Minas Gerais, con il 32% del totale prodotto nel paese. Nel 2017 il Minas Gerais ha raccolto circa 1,3 milioni di tonnellate di prodotto.\nNella produzione di manioca, il Brasile ha prodotto un totale di 17,6 milioni di tonnellate nel 2018. Minas \u00e8 stato il 12 \u00b0 pi\u00f9 grande produttore del paese, con quasi 500.000 tonnellate.\nPer quanto riguarda la mandria bovina, Minas ha la seconda pi\u00f9 grande del paese. Nel 2015 aveva un totale di 23,8 milioni di capi di bestiame.\nMinas \u00e8 il principale produttore di latte in Brasile, con il maggior numero di vacche munte, responsabile del 26,6% della produzione e del 20,0% di tutti gli animali da latte. Il comune di Patos de Minas \u00e8 stato il secondo pi\u00f9 grande produttore nel 2017, con 191,3 milioni di litri di latte. Nel 2015 lo Stato ha prodotto 9,1 miliardi di litri di latte. In Brasile, i latticini del Minas Gerais sono i pi\u00f9 famosi: prodotti come \"P\u00e3o de queijo\" (pane al formaggio), dulce de leche, requeij\u00e3o e vari formaggi della regione (come queso blanco) sono note per la loro qualit\u00e0.\nNella carne di maiale, Minas aveva, nel 2017, la quarta mandria pi\u00f9 grande del paese, con 5,2 milioni di capi, il 12,7% del totale nazionale.\nLo stato \u00e8 il terzo produttore di uova nel paese, con il 9,3% del totale brasiliano nel 2019 (che era 3,83 miliardi di dozzine).\nNella produzione mineraria, nel 2017, Minas Gerais \u00e8 stato il pi\u00f9 grande produttore del paese di ferro (277 milioni di tonnellate per un valore di 37,2 miliardi di R $), oro (29,3 tonnellate per un valore di R $ 3,6 miliardi), zinco (400.000 tonnellate per un valore di R $ 351 milioni) e niobio (sotto forma di cloridrato) (131.000 tonnellate per un valore di R $ 254 milioni). Inoltre, Minas \u00e8 stato il secondo maggior produttore di alluminio (bauxite) (1,47 milioni di tonnellate per un valore di R $ 105 milioni), terzo di manganese (da 296.000 tonnellate a un valore di 32 milioni di R $) e il 5 \u00b0 di stagno (206 tonnellate per un valore di 4,7 milioni di R $). Minas Gerais aveva il 47,19% del valore della produzione mineraria commercializzata in Brasile (primo posto), con 41,7 miliardi di R $.\nLo stato ha la pi\u00f9 grande produzione di varie pietre preziose e semipreziose del paese. In acquamarina, Minas Gerais produce le pietre pi\u00f9 preziose del mondo. In diamante, il Brasile \u00e8 stato il pi\u00f9 grande produttore mondiale di diamanti dal 1730 al 1870, l'estrazione mineraria avvenne per la prima volta nella regione della Serra da Canastra, Diamantina, abbassando persino il prezzo della pietra in tutti a causa della produzione in eccesso. Minas Gerais continua ad estrarre diamanti, oltre ad avere produzioni su scala pi\u00f9 grande o pi\u00f9 piccola di agata, smeraldo, granato, diaspro e zaffiro. Topazio e tormalina si distinguono. Nel topazio, il Brasile ha la variet\u00e0 pi\u00f9 preziosa al mondo, il topazio imperiale, prodotto solo in Ouro Preto. Inoltre, il paese \u00e8 il principale produttore mondiale di topazio. \u00c8 anche tra i maggiori produttori di tormaline al mondo.\nIl Minas Gerais aveva un PIL industriale di 128,4 miliardi di R $ nel 2017, equivalente al 10,7% dell'industria nazionale. Impiega 1.069.469 lavoratori nel settore. I principali settori industriali sono: edilizia (17,9%), estrazione di minerali metallici (15,2%), alimentare (13,4%), servizi industriali di pubblica utilit\u00e0, quali elettricit\u00e0 e acqua (10,8%) e metallurgia (10,5%). Questi 5 settori concentrano il 67,8% dell'industria statale.\nIn Brasile, il industria automobilistica rappresenta circa il 22% del PIL industriale. Minas \u00e8 il terzo produttore di veicoli nel paese, con una quota del 10,7% nel 2019. Minas Gerais ha stabilimenti Fiat e Iveco.\nNella industria siderurgica, la produzione brasiliana di acciaio grezzo \u00e8 stata di 32,2 milioni di tonnellate nel 2019. Minas Gerais ha rappresentato il 32,3% del volume prodotto nel periodo, con 10.408 milioni di tonnellate, essendo il pi\u00f9 grande centro siderurgico . Tra le aziende siderurgiche di Minas ci sono Usiminas, ArcelorMittal A\u00e7os Longos (ex Belgo Mineira), A\u00e7ominas (appartenente a Gerdau), Vallourec &amp; Mannesmann e Aperam South America.\nIn industria alimentare, nel 2019, il Brasile \u00e8 stato il secondo esportatore mondiale di alimenti trasformati, con un valore di 34,1 miliardi di dollari in esportazioni. I ricavi dell'industria alimentare e delle bevande brasiliana nel 2019 sono stati di 699,9 miliardi di R $, il 9,7% del prodotto interno lordo del paese. Nel 2015, l'industria alimentare e delle bevande in Brasile comprendeva 34.800 aziende (senza contare i panifici), la stragrande maggioranza delle quali era piccola. Queste aziende impiegavano pi\u00f9 di 1.600.000 lavoratori, rendendo l'industria alimentare e delle bevande il pi\u00f9 grande datore di lavoro nel settore manifatturiero. Ci sono circa 570 grandi aziende in Brasile, che rappresentano una buona parte dei ricavi totali del settore. Minas Gerais ha creato aziende alimentari di importanza nazionale come Itamb\u00e9 e Pif Paf Alimentos. \nNel industria calzaturiera, nel 2019 il Brasile ha prodotto 972 milioni di paia. Le esportazioni sono state intorno al 10%, raggiungendo quasi 125 milioni di paia. Il Brasile \u00e8 al quarto posto tra i produttori mondiali, dietro a Cina, India e Vietnam, e all'undicesimo tra i maggiori esportatori. Minas Gerais ha un polo specializzato in scarpe e scarpe economiche a Nova Serrana. La citt\u00e0 ha circa 830 industrie, che nel 2017 hanno prodotto circa 110 milioni di paia.\nIn Industria tessile, il Brasile, nonostante sia tra i 5 maggiori produttori mondiali nel 2013, e rappresentativo nel consumo di tessuti e abbigliamento, ha pochissimo inserimento nel commercio mondiale. Nel 2015, le importazioni brasiliane si sono classificate al 25 \u00b0 posto (5,5 miliardi di dollari). E nelle esportazioni, era solo 40 \u00b0 nella classifica mondiale. La partecipazione del Brasile al commercio mondiale di tessili e abbigliamento \u00e8 solo dello 0,3%, a causa della difficolt\u00e0 di competere sui prezzi con i produttori in India e principalmente in Cina. Il valore lordo della produzione, che include il consumo di beni intermedi e servizi, dell'industria tessile brasiliana corrispondeva a quasi R $ 40 miliardi nel 2015, l'1,6% del valore lordo della produzione industriale in Brasile. Il Minas Gerais ha l'8,51% (la terza pi\u00f9 grande produzione nel paese).\nIn industria elettronica, il fatturato delle industrie in Brasile ha raggiunto i 153 miliardi di R $ nel 2019, circa il 3% del PIL nazionale. Il numero dei dipendenti del settore era di 234,5 mila persone. Le esportazioni sono state di US $ 5,6 miliardi e le importazioni del paese sono state di US $ 32,0 miliardi. Il Brasile ha due grandi centri di produzione elettroelettronica, situati nella regione metropolitana di Campinas, nello Stato di San Paolo, e nella Manaus Free Zone, nello Stato di Amazonas. Il paese ha anche altri centri pi\u00f9 piccoli, uno dei quali nel comune di Santa Rita do Sapuca\u00ed, nello stato di Minas Gerais. A Santa Rita do Sapuca\u00ed, 8.000 posti di lavoro sono legati al settore, con pi\u00f9 di 120 aziende. La maggior parte produce apparecchiature per l'industria delle telecomunicazioni, come i decoder, compresi quelli utilizzati nella trasmissione del sistema televisivo digitale. L'azienda Multilaser produce nella citt\u00e0 di Extrema."}
{"id": "689630", "revid": "466539", "url": "https://it.wikipedia.org/wiki?curid=689630", "title": "Vince McMahon Sr.", "text": "Vita e carriera.\nMcMahon nacque il 6 luglio 1914 a Harlem. Suo padre, Roderick James \"Jess\" McMahon, di origine irlandese, fu un promotore del pugilato e di concerti; era sposato con sua madre Rose anche lei di origine irlandese. Ebbe un fratello pi\u00f9 vecchio, Roderick Jr., e una sorella pi\u00f9 giovane, Dorothy. Intu\u00ec il potenziale sviluppo che il wrestling avrebbe avuto dopo la seconda guerra mondiale, specialmente con lo sviluppo della televisione e il suo bisogno di programmazione. Similmente al pugilato, il wrestling poteva svolgersi su un ring ed essere ripreso da due telecamere.\nIl gruppo di McMahon, la Capitol Wrestling Corporation (successivamente World Wide Wrestling Federation e World Wrestling Federation, rispettivamente WWWF e WWF) cominci\u00f2 a dominare il wrestling negli anni cinquanta e sessanta del XX secolo in un'area molto popolosa del nord est degli Stati Uniti. Vendette la WWF a suo figlio, Vincent Kennedy McMahon; McMahon figlio punt\u00f2 ancora pi\u00f9 in alto del padre, trasformando la nota federazione del nord-est nella prima grande federazione nazionale e in seguito al mondo intero. McMahon mor\u00ec di cancro a sessantanove anni e riposa nel cimitero \"Our Lady Queen of Heaven Catholic\", situato a Fort Lauderdale."}
{"id": "689634", "revid": "126257", "url": "https://it.wikipedia.org/wiki?curid=689634", "title": "Strada statale 9 Via Emilia", "text": "La strada statale 9 \"Via Emilia\" (SS 9) \u00e8 una strada statale italiana, che collega Rimini a San Giuliano Milanese; prende il nome dall'antica \"Via Emilia\" romana, costruita per collegare Rimini con Piacenza.\nLa \"via Emilia\" \u00e8 l'arteria fondamentale dell'Emilia-Romagna, regione a cui ha dato il nome. Parallelamente al suo tracciato sono state costruite l'Autostrada A1 e le ferrovie Milano-Bologna storica e ad alta velocit\u00e0, nonch\u00e9 l'autostrada adriatica che parte da Bologna per poi entrare in Romagna e attraversare tale regione fino a Rimini.\nStoria.\nLa strada statale 9 fu istituita nel 1928 con il seguente percorso: \u00abRimini \u2013 Forl\u00ec \u2013 Bologna \u2013 Modena \u2013 Reggio Emilia \u2013 Parma \u2013 Piacenza \u2013 Milano\u00bb.\nIl crollo del ponte sul fiume Po.\nDopo il crollo del vecchio ponte ottocentesco sul Po, avvenuto il 30 aprile 2009, la strada rimase divisa in due grossi tronconi (Rimini-Piacenza e San Rocco al Porto-Milano) con notevoli disagi per l'interruzione del collegamento fra la sponda piacentina e quella lodigiana. Dopo poco pi\u00f9 di un anno di lavori, e con il sostanziale rispetto dei termini originariamente previsti, il 18 dicembre 2010 \u00e8 stato inaugurato il nuovo ponte sul Po, ripristinando cos\u00ec l'intero tracciato senza alcuna interruzione. Tale ponte segna anche il confine tra le regioni Lombardia ed Emilia-Romagna, con la delimitazione posta esattamente alla progressiva chilometrica 262,387.\nCaratteristiche.\nLa SS 9 si presenta nei tratti extraurbani a carreggiata unica (escluse le numerose varianti realizzate a carreggiata doppia negli ultimi decenni, ad esempio nelle tratte Fombio-Codogno e Lodi-Montanaso Lombardo), con sede stradale particolarmente ampia e agevole, e andamento prevalentemente rettilineo, tipico delle strade di origine romana o medievale realizzate in pianura. In territorio emiliano e romagnolo, la strada ha origine pi\u00f9 antica, o quantomeno contemporanea, rispetto alle varie citt\u00e0 e paesi che sono sorti lungo il suo sviluppo: per questa ragione, la Via Emilia attraversa i centri urbani in senso longitudinale, dall'estremit\u00e0 occidentale a quella orientale, toccandone il centro topografico.\nTranvie extraurbane.\nDiversi tratti della strada ospitarono, in passato, binari di tranvie extraurbane; in dettaglio:"}
{"id": "689639", "revid": "1543377", "url": "https://it.wikipedia.org/wiki?curid=689639", "title": "Gambler (Madonna)", "text": "Gambler una canzone della cantante americana Madonna, estrapolata dalla colonna sonora del film \"Crazy for You\". La canzone \u00e8 stata composta unicamente da Madonna e prodotta da John \"Jellybean\" Benitez proprio su sua richiesta. \u00c8 il secondo singolo estratto dalla colonna sonora del film, dopo \"Crazy for You\", ed \u00e8 stato pubblicato nel settembre 1985 dalla Geffen Records. La versione strumentale della canzone fu usata anche in una puntata della serie tv \"Miami Vice\". Gambler non fu mai rilasciata negli Stati Uniti e il video musicale della canzone mostra alcune scene estratte dal film.\nIl testo della canzone \u00e8 un'affermazione di indipendenza da parte di Madonna, che afferma la sua attitudine nei confronti della vita e si rivolge anche al suo uomo, che secondo lei non sarebbe in grado di capire e di stare al passo con lei. I critici hanno dato pareri diversi sulla canzone che comunque ha avuto un buon successo commerciale, raggiungendo le prime 10 posizioni nelle classifiche di Australia, Belgio, Irlanda, Italia, Paesi Bassi, Norvegia e Regno Unito. Madonna ha eseguito la canzone solo una volta dal vivo, esattamente nel \"Virgin Tour\" del 1985 ed \u00e8 stata inserita nella versione VHS del concerto.\nDescrizione.\nLa parola \"gambler\" \u00e8 riferita ai musicisti e agli appartenenti ad un gruppo musicale ma soprattutto alla dipendenza al gioco delle carte e in ultimo il \"gambler\" \u00e8 il baro professionista del poker.\nMusicalmente, \"Gambler\" \u00e8 una canzone dai toni synthpop e da discoteca, contraddistinti dalla presenza percussioni, synth bass e tastiere. Nel testo Madonna afferma la sua indipendenza dagli altri. La canzone ha ricevuto critiche generalmente positive, oltre ad essere stato un successo commerciale in varie nazioni tra cui Italia, Germania, Australia e Regno Unito.\nIl singolo \"Gambler\", su richiesta di Madonna alla casa discografica Sire Records, non fu mai pubblicato negli Stati Uniti. \u00c8 inoltre l'unico singolo a non essere stato pubblicato in nessun album di Madonna, neanche in un greatest hits.\nFu comunque inserito nell'EP \"La Isla Bonita Super Mix\" del 1987, prodotto in Giappone e commercializzato anche in altri paesi tra cui l'Italia.\nInoltre \u00e8 reperibile nel CD singolo \"Crazy for You\", incluso nel box giapponese \"Madonna - CD Single Collection\", comprendente 40 CD singoli di brani pubblicati originariamente tra il 1983 ed il 1996.\nEsecuzioni dal vivo.\nLa canzone \u00e8 stata cantata dal vivo unicamente durante il \"Virgin Tour\" del 1985.\nSuccesso commerciale.\nIl singolo ha particolarmente successo in Italia. \u00c8 infatti il primo singolo di Madonna ad entrare in top 10, superando addirittura Hit mondiali, come \"Like a Virgin\" (n.14) e \"Material Girl\" (n.18)."}
{"id": "689640", "revid": "339392", "url": "https://it.wikipedia.org/wiki?curid=689640", "title": "Vincent James McMahon", "text": ""}
{"id": "689641", "revid": "2014155", "url": "https://it.wikipedia.org/wiki?curid=689641", "title": "Presepe napoletano", "text": "Il presepe napoletano \u00e8 una rappresentazione della nascita di Ges\u00f9 ambientata tradizionalmente nella Napoli del Settecento.\nL'arte presepiale napoletana si \u00e8 mantenuta tutt'oggi inalterata per secoli, divenendo parte delle tradizioni natalizie pi\u00f9 consolidate e seguite della citt\u00e0. Famosa a Napoli, infatti, \u00e8 la nota via dei presepi (via San Gregorio Armeno) che offre una vetrina di tutto l'artigianato locale riguardante il presepe. Inoltre, numerosi sono i musei cittadini e non (come il museo di San Martino o la reggia di Caserta) nei quali sono esposti storici pezzi o intere scene ambientati durante la nascita di Ges\u00f9.\nOrigini.\nLa prima menzione di un presepio a Napoli compare in un istrumento, cio\u00e8 un atto notarile, del 1021, in cui viene citata la chiesa di Santa Maria \"ad praesepe\" (Luigi Correra, Il presepe a Napoli, fasc. IV, pag. 325, Universit\u00e0 degli Studi di Palermo). \nIn un testo del 1324 si fa riferimento ad una \"cappella del presepe di casa d'Alagni\" ad Amalfi (Stefano de Caro et al., Patrimoni intangibili dell'umanit\u00e0. Il distretto culturale del presepe a Napoli, Guida editore).\nNel 1340 la regina Sancia d'Aragona (moglie di Roberto d'Angi\u00f2) regal\u00f2 alle Clarisse un presepe per la loro nuova chiesa, di cui oggi \u00e8 rimasta la statua della Madonna nel museo nazionale di San Martino.\nAltri esempi risalgono al 1478, con un presepe di Pietro e Giovanni Alemanno di cui ci sono giunte dodici statue, e la \"Nativit\u00e0\" di marmo del 1475 di Antonio Rossellino, visibile a Sant'Anna dei Lombardi.\nNel XV secolo si hanno i primi veri e propri scultori di figure. Tra questi sono da menzionare in particolare i fratelli Giovanni e Pietro Alemanno che nel 1470 crearono le sculture lignee per la rappresentazione della Nativit\u00e0.\nNel 1507 il lombardo Pietro Belverte scolp\u00ec a Napoli 28 statue per i frati della chiesa di San Domenico Maggiore. Per la prima volta il presepio fu ambientato in una grotta di pietre vere, forse venute dalla Palestina, ed arricchito con una taverna.\nNel 1532 secolo registr\u00f2 delle novit\u00e0: Domenico Impicciati fu probabilmente il primo a realizzare delle statuine in terracotta ad uso privato. Uno dei personaggi, altra novit\u00e0, prese le sembianze del committente, il nobile di Sorrento, Matteo Mastrogiudice della corte aragonese.\nNel 1534 arriv\u00f2 a Napoli san Gaetano da Thiene che aveva gi\u00e0 dato prova di grande amore per il presepio nella basilica di Santa Maria Maggiore a Roma. L'abilit\u00e0 di Gaetano accrebbe la popolarit\u00e0 del presepio e particolarmente apprezzato fu quello costruito nell'ospedale degli Incurabili. Ed \u00e8 proprio san Gaetano da Thiene che viene indicato come l'\"inventore\" del presepe napoletano e come colui che diede inizio alla tradizione di allestire il presepe nelle chiese e nelle case private in occasione del Natale. Si deve ai sacerdoti scolopi, nel primo ventennio del Seicento, il presepio barocco. Le statuine furono sostituite da manichini snodabili di legno, rivestiti di stoffe o di abiti. I primissimi manichini napoletani erano a grandezza umana per poi ridursi attorno ai settanta centimetri. Il presepio pi\u00f9 famoso fu realizzato nel 1627 dagli Scolopi alla duchessa. La chiesa degli scolopi lo smontava ogni anno per rimontarlo il Natale successivo: anche questa fu un'innovazione perch\u00e9 fino ad allora i presepi erano fissi.\nNel 1640, grazie a Michele Perrone, i manichini conservarono testa ed arti di legno, ma furono realizzati con un'anima in filo di ferro rivestito di stoppa che consent\u00ec alle statue di assumere pose pi\u00f9 plastiche. Verso la fine del Seicento nacque la teatralit\u00e0 del presepio napoletano, arricchita dalla tendenza a mescolare il sacro con il profano, a rappresentare in ogni arte la quotidianit\u00e0 che animava piazzette, vie e vicoli. Apparvero nel presepio statue di personaggi del popolo come i nani, le donne con il gozzo, i pezzenti, i tavernari, gli osti, i ciabattini, ovvero la rappresentazione degli umili e dei derelitti: le persone tra le quali Ges\u00f9 nasce. Particolarmente significativa fu l'aggiunta dei resti di templi greci e romani per sottolineare il trionfo del cristianesimo sorto sulle rovine del paganesimo, secondo un'iconografia gi\u00e0 ben radicata in pittura.\nNel Settecento il presepio napoletano visse la sua stagione d'oro, uscendo dalle chiese dove era oggetto di devozione religiosa per entrare nelle dimore dell'aristocrazia. Nobili e ricchi borghesi gareggiarono per allestire impianti scenografici sempre pi\u00f9 ricercati. Giuseppe Sanmartino, forse il pi\u00f9 grande scultore napoletano del Settecento, fu abilissimo a plasmare figure in terracotta e diede inizio ad una vera scuola di artisti del presepio.\nLa scena si sposta sempre pi\u00f9 al di fuori del gruppo della sacra famiglia e pi\u00f9 laicamente s'interessa dei pastori, dei venditori ambulanti, dei re Magi, dell'anatomia degli animali. Bench\u00e9 Luigi Vanvitelli defin\u00ec l'arte presepiale \"una ragazzata\", tutti i grandi scultori dell'epoca si cimentarono in essa fino all'Ottocento inoltrato.\nGoethe descrive il presepe italiano nel suo \"Viaggio in Italia\" del 1787:\nL'et\u00e0 d'oro.\nNel Seicento il presepe allarg\u00f2 il suo scenario. Non venne pi\u00f9 rappresentata la sola grotta della Nativit\u00e0, ma anche il mondo \"profano\" esterno: in puro gusto barocco, si diffusero le rappresentazioni delle taverne con ben esposte le carni fresche e i cesti di frutta e verdura e le scene divennero sfarzose e particolareggiate (Michele Perrone fu tra gli artisti principali in questo campo), mentre i personaggi si fecero pi\u00f9 piccoli: manichini in legno o in cartapesta saranno preferiti anche nel Settecento.\nIl secolo d'oro del presepe napoletano \u00e8 il Settecento, quando regn\u00f2 Carlo III di Borbone. Per merito della fioritura artistica e culturale in quel periodo anche i pastori cambiarono il loro sembiante. I committenti non erano pi\u00f9 solo gli ordini religiosi, ma anche i ricchi e i nobili.\nUna delle collezioni pi\u00f9 ricche e pi\u00f9 grandi di presepi nel mondo si trova nel Museo Nazionale Bavarese (Bayerisches Nationalmuseum) a Monaco di Baviera. La maggior parte della collezione \u00e8 arrivata al museo dalla collezione privata di Max Schmederer.\nMa il Museo della Certosa di San Martino \u00e8 certamente il punto di riferimento per gli studi sul presepe Napoletano, oltre ai ricchi presepi ancora conservati integri a Napoli e altrove. Forse il pi\u00f9 celebre e acclamato esempio di presepe napoletano \u00e8 il \"presepe Cuciniello\" realizzato tra il 1887 e il 1889 ed esposto a San Martino; un altro celeberrimo, esposto talvolta a palazzo reale, \u00e8 il Presepe del Banco di Napoli che possiede anche statuine realizzate nel Settecento da Lorenzo Mosca.\nNel Novecento questa tradizione \u00e8 gradualmente scomparsa, ma oggi grandi presepi vengono regolarmente allestiti in tutte le principali chiese del capoluogo campano e molti napoletani lo allestiscono ancora nelle proprie case.\nLa simbologia del presepe napoletano.\nSi pu\u00f2 attribuire un significato particolare a ciascun personaggio del presepe ed addirittura ai singoli elementi che compongono l'intero quadro.\nI personaggi tipici del presepe napoletano.\nBenino o Benito : Questa figura \u00e8 un riferimento a quanto affermato nelle Sacre Scritture: \"\u00abE gli angeli diedero l'annunzio ai pastori dormienti\u00bb\". Il risveglio \u00e8 considerato inoltre come rinascita. Infine Benino o Benito, nella tradizione napoletana, \u00e8 anche colui che sogna il presepe e - sempre nella tradizione napoletana - guai a svegliarlo: di colpo il presepe sparirebbe.\nIl vinaio e Cicci Bacco: Il percorso del presepe napoletano \u00e8 anche rappresentazione della \u201crivoluzione religiosa\u201d che avverr\u00e0 con la morte del Messia. Difatti il vino e il pane, saranno i doni con i quali Ges\u00f9 istituir\u00e0 l'eucaristia, diffondendo il messaggio di morte e resurrezione al Regno dei Cieli. Ma contrapposto a ci\u00f2, c'\u00e8 la figura di Cicci Bacco, retaggio delle antiche divinit\u00e0 pagane, dio del vino, che si presenta spesso davanti alla cantina con un fiasco in mano. A Napoli \u00e8 conosciuto come Ciccibacco 'ncoppa a' votte (Ciccibacco sulla botte) e guida un carro che \u00e8 trainato da un uno o due buoi.\nIl pescatore: \u00e8 simbolicamente il \"pescatore di anime\". Il pesce fu il primo simbolo dei cristiani perseguitati dall'Impero Romano. Infatti l'aniconismo, cio\u00e8 il divieto di raffigurare Dio, applicato fino al III secolo, comport\u00f2 la necessit\u00e0 di usare dei simboli per alludere alla Divinit\u00e0. Tra questi c'era il pesce, il cui nome greco (ichthys) era acronimo di \u00ab '\u0399\u03b7\u03c3\u03bf\u1fe6\u03c2 \u03a7\u03c1\u03b9\u03c3\u03c4\u03cc\u03c2 \u0398\u03b5o\u1fe6 \u03a5\u03b9\u03cc\u03c2 \u03a3\u03c9\u03c4\u03ae\u03c1 (Ies\u00f9s CHrist\u00f2s THe\u00f9 HYi\u00f2s Sot\u00e8r) \u00bb cio\u00e8 \"Ges\u00f9 Cristo Figlio di Dio e Salvatore\".\nI due compari: i due compari, zi' Vicienzo e zi' Pascale, sono la personificazione del Carnevale e della Morte. Infatti al cimitero delle Fontanelle in Napoli si mostrava un cranio indicato come \u201cA Capa 'e zi' Pascale\u201d al quale si attribuivano poteri profetici, tanto che le persone lo interpellavano per chiedere consigli sui numeri da giocare al lotto.\nIl monaco: viene letto in chiave dissacrante, come simbolo di un'unione tra sacro e profano che si realizza nel presepe napoletano.\nLa zingara: \u00e8 una giovane donna, con vesti rotte ma appariscenti. La zingara \u00e8 un personaggio tradizionalmente in grado di predire il futuro. Varie sono le interpretazioni su questa figura. Alcuni vedono la sua presenza come simbolo del dramma di Cristo poich\u00e9 porta con s\u00e9 un cesto di arnesi di ferro, metallo usato per forgiare i chiodi della crocifissioni, perci\u00f2 segno di sventura e dolore. Molto pi\u00f9 spesso, invece, la zingara del presepe \u00e8 raffigurata con un bimbo in braccio, simbolo quindi anche della maternit\u00e0 e non necessariamente di sventura e dolore. \u00c8 anche sicuramente erede della figura della Sibilla Cumana.\nStefania: \u00c8 una giovane vergine che, quando nacque il Redentore, si incammin\u00f2 verso la Nativit\u00e0 per adorarlo. Bloccata dagli angeli che vietavano alle donne non sposate di visitare la Madonna, Stefania prese una pietra, l'avvolse nelle fasce, si finse madre e, ingannando gli angeli, riusc\u00ec ad arrivare al cospetto di Ges\u00f9 il giorno successivo. Alla presenza di Maria, si comp\u00ec un miracoloso prodigio: la pietra starnut\u00ec e divenne bambino, Santo Stefano, il cui compleanno si festeggia il 26 dicembre.\nLa meretrice: Simbolo erotico per eccellenza, contrapposto alla purezza della Vergine, si colloca nelle vicinanze dell'osteria, in contrapposizione alla Nativit\u00e0 che \u00e8 alle spalle.\nI re magi: Rappresentano il viaggio notturno della stella cometa che si congiunge con la nascita del nuovo \u201csole-bambino\u201d. In questo senso va interpretata la tradizione cristiana secondo la quale essi si mossero da oriente, che \u00e8 il punto di partenza del sole, come \u00e8 chiaro anche dall'immagine del crepuscolo che si scorge tra le volte degli edifici arabi. In origine rappresentati in groppa a tre diversi animali, il cavallo, il dromedario e l'elefante che rappresentano rispettivamente l'Europa, l'Africa e l'Asia.\nLa parola \"magi\" \u00e8 il plurale di \"mago\", ma per evitare ambiguit\u00e0 si usa dire \"magio\". Si trattava di sapienti con poteri regali e sacerdotali. Il Vangelo non parla del loro numero, che la tradizione ha fissato a tre, in base ai loro doni, oro, incenso, mirra, cui \u00e8 stato poi assegnato un significato simbolico. Le soluzioni estetiche adottate per il posizionamento dei Magi sulla scena sono molteplici, spesso originali ma tutte artisticamente valide.\nI venditori: uno per ogni mese dell'anno: Gennaio macellaio o salumiere; Febbraio venditore di ricotta e formaggio; Marzo pollivendolo e venditore di uccelli; Aprile venditore di uova; Maggio rappresentato da una coppia di sposi recanti un cesto di ciliegie e di frutta; Giugno panettiere o farinaro; Luglio venditore di pomodori; Agosto venditore di cocomeri; Settembre venditore di fichi o seminatore; Ottobre vinaio o cacciatore; Novembre venditore di castagne; Dicembre pescivendolo o pescatore.\nI luoghi.\nIl mercato: Nel presepe napoletano del '700 le varie attivit\u00e0 lavorative rappresentano come in un'istantanea i principali commerci che si svolgono lungo tutto l'anno. Quindi \u00e8 possibile interpretare arti e mestieri come personificazioni dei mesi seguendo questo schema:\nIl ponte: chiaro simbolo di passaggio ed \u00e8 collegato alla magia. Alcune favole napoletane raccontano di tre bambini uccisi e seppelliti nelle fondamenta del ponte allo scopo di tenere magicamente salde le arcate. Rappresenta quindi un passaggio tra il mondo dei vivi e quello dei morti.\nIl forno: evidente richiamo alla nuova dottrina cristiana che vede nel pane e nel vino i propri fondamenti, nel momento dell'eucaristia, oltre a rappresentare un mestiere tipicamente popolare.\nChiesa, crocifisso: La presenza di una chiesa, come anche del crocifisso, testimonia l'anacronisticit\u00e0 del presepe napoletano che \u00e8 ambientato nel '700.\nL'osteria: Riconduce, in primo luogo, ai rischi del viaggiare. Di contrasto, proprio perch\u00e9 i Vangeli narrano del rifiuto delle osterie e delle locande di dare ospitalit\u00e0 alla Sacra Famiglia, il dissacrante banchetto che in esse vi si svolge \u00e8 simbolo delle cattiverie del mondo che la nascita di Ges\u00f9 viene ad illuminare.\nIl fiume: L'acqua che scorre \u00e8 un simbolo presente in tutte le mitologie legate alla morte e alla nascita divina. Nel caso della religione cristiana, essa richiama al liquido del feto materno ma, allo stesso tempo, all'Acheronte, il fiume degli inferi su cui vengono traghettati i dannati.\nIl pozzo: collegamento tra la superficie e le acque sotterranee, la sua storia \u00e8 ricca di aneddoti e superstizioni, che ne fanno un luogo di paura. Una su tutte, quella per la quale un tempo ci si guardava bene dall'attingere acqua nella notte di Natale: si credeva che quell'acqua contenesse spiriti diabolici capaci di possedere la persona che l'avesse bevuta.\nIl presepe oggi.\nLa vera portata e il lascito culturale del presepe napoletano risiedono nel realismo delle sue rappresentazioni. Non \u00e8 pi\u00f9 solo un simbolo religioso, ma uno strumento descrittivo, identificativo e unificante della comunit\u00e0 di appartenenza, nella sua dettagliata composizione. Si potrebbe forse dire che il presepe napoletano \u00e8 stato e rimane un veicolo di identificazione della \"gens napoletana\" e l'antesignano di quel realismo che ha caratterizzato le rappresentazioni teatrali e le produzioni cinematografiche napoletane.\nOggi alcuni \"pastorai\" producono anche pastori che rispecchiano le personalit\u00e0 dei nostri tempi. Lungo via San Gregorio Armeno sono presenti mostre permanenti e negozi artigiani che permettono di comprare oltre alle classiche statuette, pastori raffiguranti personaggi moderni come ad esempio Tot\u00f2, Pulcinella o personalit\u00e0 della politica.\nIn molti luoghi della Campania ci sono associazioni e gruppi di persone che ogni anno ripetono il rituale: agli inizi di novembre danno l'avvio alla costruzione di presepi all'aperto che invitano a visitarli durante una passeggiata. Esistono anche esposizioni che vengono allestite proprio in quel periodo.\nInoltre, al giorno d'oggi, il presepe \"classico\" partenopeo si \u00e8 evoluto: sono sempre pi\u00f9 frequenti le notizie di nuovi e giovani artisti che hanno modernizzato l'arte presepiale, creando presepi sempre nuovi ed originali, presepi in miniatura, presepi all'interno di lampadine, presepi all'interno di una cozza, di una rosa essiccata e addirittura all'interno di una lenticchia e su una testa di spillo (ad opera del maestro d'arte Aldo Caliro) realizzando cos\u00ec il presepe pi\u00f9 piccolo al mondo.\nRiferimenti al presepe napoletano nell'arte.\nIl presepe napoletano ha influenzato diverse realizzazioni artistiche, tra le quali:"}
{"id": "689642", "revid": "1543377", "url": "https://it.wikipedia.org/wiki?curid=689642", "title": "Giorgio Lamberti", "text": "\u00c8 stato il primo nuotatore italiano maschile a vincere una medaglia d'oro in un campionato mondiale; \u00e8 stato inserito nella Hall of fame internazionale nel 2004.\nAi recenti campionati europei in vasca corta (novembre 2021), il figlio Michele, si \u00e8 distinto per le eccellenti prestazioni nei 50 dorso e nei 100 farfalla dove riesce a conquistare 2 medaglie d'argento.\nCarriera.\nA sei anni Lamberti era piuttosto gracile e i dottori gli consigliarono di praticare il nuoto per crescere meglio. Nel 1985, a 16 anni, da perfetto sconosciuto, il ragazzino tesserato per la Leonessa Nuoto (e allenato da Pietro Santi) vince due medaglie agli europei giovanili di Ginevra. Nel 1986 ha vinto il primo dei suoi campionati nazionali, ed \u00e8 stato immediatamente inserito nella rosa per i Campionati Mondiali di Madrid, dove \u00e8 entrato nella finale B dei 200 stile libero, ed \u00e8 entrato nella 4x200 della stessa specialit\u00e0.\nL'anno successivo il posto di Santi alla Leonessa \u00e8 stato preso da Alberto Castagnetti, che \u00e8 diventato il mentore di Lamberti per tutto il resto della sua carriera. Agli europei vince l'argento nei 200 m sl, sfiora il podio nei 100 e si classifica 8\u00ba nei 400.\nIl 1988 \u00e8 il primo anno in cui Lamberti stupisce il mondo: a Bonn, infatti, stabilisce le migliori prestazioni mondiali dei 200 sl e dei 400 sl in vasca corta (all'epoca ancora non riconosciuti dalla FINA). Alle Olimpiadi di Seul, in Corea, tuttavia non si qualifica per le finali individuali: 'Colpa' anche, si dice, dello stress per gli esami per la maturit\u00e0. Dopo una pausa sabbatica, si \u00e8 presentato nel 1989 ai Campionati Europei, in programma di nuovo a Bonn. Ha vinto le medaglie d'oro nei 100 sl e 200 sl, e in questa specialit\u00e0 ha stabilito, con il tempo di 1'46\"69, un record del mondo che \u00e8 rimasto imbattuto per 10 anni, il periodo pi\u00f9 lungo della storia dei 200. Lo ha poi abbassato l'australiano Grant Hackett a Brisbane, nel 1999. Un terzo oro \u00e8 arrivato nella 4x200 sl.\nNel 1991, a Perth, in Australia, Lamberti \u00e8 salito anche sul gradino pi\u00f9 alto dei Mondiali sempre nei 200, ed \u00e8 arrivato a medaglia anche nei 100 e nella 4x200. Agli Europei, invece, ha dovuto accontentarsi dell'argento nei 200 arrivando alle spalle del polacco Artur Wojdat, e del bronzo nella 100 (oro ad Alexander Popov) e nei 400 (Evgenij Sadovyj).\nL'ultimo tentativo olimpico di Lamberti arriva nel 1992 alle Olimpiadi di Barcellona. Un quinto posto nella 4x200 \u00e8 stato il migliore risultato. In carriera, in totale, Lamberti ha collezionato quattro record mondiali: uno nei 200 stile libero in vasca lunga, due nei 200 in vasca corta, uno nei 400 in vasca corta. Nel 1993 \u00e8 arrivato il ritiro, seguito da diverse attivit\u00e0 per conto della Federazione italiana nuoto (Fin). Nel 1998 ha sposato Tanya Vannini, anche lei nuotatrice di livello internazionale. Nel 2004 \u00e8 stato eletto alla Hall of Fame del nuoto internazionale, secondo nuotatore italiano della storia dopo Novella Calligaris. \u00c8 stato assessore allo sport ed attivit\u00e0 ricreative del comune di Brescia nella giunta Corsini (2003-2008).\nPalmar\u00e8s.\nM= primato mondiale, E= europeo\nCampionati italiani.\n18 titoli individuali e 15 in staffette, cos\u00ec ripartiti:"}
{"id": "689643", "revid": "767487", "url": "https://it.wikipedia.org/wiki?curid=689643", "title": "Fantasma d'amore", "text": "Fantasma d'amore \u00e8 un film del 1981 diretto da Dino Risi.\nTratto dall'omonimo romanzo di Mino Milani, il film \u00e8 ambientato a Pavia.\nTrama.\nNino Monti, un commercialista pavese, incontra in autobus una donna amata nella giovinezza, Anna Brigatti, ormai sfiorita. La rivede in concomitanza con un efferato delitto. Intanto da un amico dottore, viene a sapere che Anna \u00e8 morta di cancro ormai da tre anni, dopo aver sposato il conte Zighi ed essersi trasferita a Sondrio. Nino ha occasione di andare a Sondrio e rivede Anna, ancora piacente; i due si danno un appuntamento sulle rive del Ticino, nei luoghi del loro giovanile amore; ma in un banale incidente Anna affoga. Nino la rivedr\u00e0 ancora, invecchiata, a Pavia, dove di nuovo si sperder\u00e0 nelle acque del Ticino. Nino si ritrova in una casa di cura dove ricompare l'Anna giovanile nelle vesti di un'infermiera.\nColonna sonora.\nIl film si avvalse delle musiche composte da Riz Ortolani, che per l'occasione chiam\u00f2 il Re dello Swing Benny Goodman, il quale venne appositamente a Roma e incise col suo clarinetto la colonna sonora."}
{"id": "689647", "revid": "466539", "url": "https://it.wikipedia.org/wiki?curid=689647", "title": "Sissy Spacek", "text": "Biografia.\nNasce e cresce nel Texas frequentando il Quitman High School, dove \u00e8 eletta reginetta dell'anno. La sua adolescenza serena viene per\u00f2 turbata dalla morte per leucemia del fratello maggiore; rimane colpita cos\u00ec profondamente che decide, dopo il diploma, di abbandonare gli studi. \nTenta cos\u00ec la strada della musica come cantante rock trasferendosi a New York, da suo cugino Rip Torn, attore, e inizia a esibirsi in alcuni locali del Greenwich Village e come corista per spot pubblicitari, arrivando a incidere un disco, \"John, You Went Too Far This Time\". Nel frattempo, si iscrive ai corsi di Lee Strasberg all'Actors Studio, che frequenta per meno di un anno. \nDopo alcune apparizioni in televisione, esordisce sul grande schermo nel 1972 in \"Arma da taglio\", ma il successo arriva qualche anno dopo con il ruolo di Carrie White in \"Carrie - Lo sguardo di Satana\" (1976) di Brian De Palma, pellicola che le frutta la sua prima candidatura all'Oscar alla miglior attrice. \nNel 1981 vince l'Oscar alla miglior attrice e il Golden Globe grazie al film \"La ragazza di Nashville\" interpretando Loretta Lynn, la celebre cantante country e per prepararsi al ruolo non si limita a sfruttare le sue doti canore, ma si impegna duramente, seguendo la Lynn durante un tour e passando mesi a studiare. Ottiene altre quattro candidature ai Premi Oscar come miglior attrice per \"Missing - Scomparso\" (1982), \"Il fiume dell'ira\" (1984), \"Crimini del cuore\" (1986) e per \"In the Bedroom\" (2001); con questi ultimi due vince il suo secondo e terzo Golden Globe.\nDagli anni 90 decide di diradare le sue apparizioni sullo schermo per dedicarsi alla sua famiglia e ai cavalli del suo ranch in Virginia. Nel 2015 recita nella serie televisiva di successo \"Bloodline\", disponibile su Netflix.\nVita privata.\n\u00c8 sposata dal 1974 con lo scenografo Jack Fisk, da cui ha avuto due figlie: Shuyler (1982) e Madison (1988).\nBibliografia.\nNel 2012 si racconta nel suo libro \"My Extraordinary Ordinary Life\".\nDoppiatrici italiane.\nNelle versioni in italiano dei suoi film, Sissy Spacek \u00e8 stata doppiata da:"}
{"id": "689649", "revid": "380654", "url": "https://it.wikipedia.org/wiki?curid=689649", "title": "Toots Mondt", "text": "\u00c8 noto per aver creato, insieme a Vincent J. McMahon, la Capitol Wrestling Corporation, federazione che divenne, in seguito, la World Wide Wrestling Federation, poi World Wrestling Federation e infine World Wrestling Entertainment. Fu in qualche modo merito suo se la Capitol Wrestling Corporation si stacc\u00f2 dal circuito della National Wrestling Alliance per diventare WWF. Ad oggi, la creatura di Mondt e McMahon \u00e8 conosciuta come WWE ed \u00e8 la realt\u00e0 principale a livello mondiale."}
{"id": "689650", "revid": "287204", "url": "https://it.wikipedia.org/wiki?curid=689650", "title": "Conferenza di Berlino", "text": ""}
{"id": "689651", "revid": "3535", "url": "https://it.wikipedia.org/wiki?curid=689651", "title": "Scramble for Africa", "text": ""}
{"id": "689653", "revid": "729019", "url": "https://it.wikipedia.org/wiki?curid=689653", "title": "Battaglia di Solachon", "text": "La battaglia di Solachon fu combattuta nel 586 tra i Bizantini, comandati dal generale Filippico (cognato dell'Imperatore Maurizio), contro i Sasanidi, comandati da Kardarigan (letteralmente 'Falco Nero'), durante la lunga e inconclusiva guerra romano-persiana del 572-591. Tale guerra ebbe come \"casus belli\" il rifiuto da parte dell'Impero bizantino di rendere un tributo alla Persia. La battaglia di Solachon si concluse con una decisiva vittoria bizantina utile a rafforzare le posizioni dell'impero in Mesopotamia, ma non decisiva per l'esito della guerra.\nContesto storico.\nNel 572 l'imperatore bizantino Giustino II (r. 565\u2013578) rifiut\u00f2 di rinnovare il tributo annuale alla Persia Sasanide previsto dal trattato di pace concluso tra suo zio Giustiniano I (r. 527\u2013565) e lo shah persiano Cosroe I (r. 531\u2013579) nel 562. Ci\u00f2 segn\u00f2 il culmine del progressivo deterioramento dei rapporti tra Bisanzio e la Persia avvenuto negli anni precedenti, che si manifest\u00f2 anche in manovre diplomatiche e militari nella loro periferia geopolitica. Dunque i Bizantini avviarono i contatti con i G\u00f6kt\u00fcrk in Asia Centrale per un attacco congiunto contro la Persia, mentre i Persiani intervennero in Yemen contro i cristiani Axumiti, alleati di Bisanzio. Giustino inoltre considerava vergognoso per l'onore \"romano\" (bizantino) continuare a pagare il tributo annuale, e sfrutt\u00f2 lo scoppio di una grave rivolta in Persarmenia nel 571\u2013572 come pretesto per sospendere i pagamenti.\nIl rifiuto di Giustino era equivalente a una dichiarazione di guerra, la quarta combattuta tra le due grandi potenze della Tarda Antichit\u00e0 nel solo VI secolo. Dopo alcuni successi iniziali persiani, tra cui la presa di Dara, il conflitto si rivel\u00f2 inconcludente e interminabile, tra vittorie bizantine seguite da successi persiani, negoziazioni intermittenti, e tregue temporanee. Nel 582, Maurizio (r. 582\u2013602), che aveva servito come generale nella guerra, sal\u00ec al trono bizantino; in quel tempo, i Persiani avevano avuto la meglio in Mesopotamia in virt\u00f9 della conquista di Dara nel 574, mentre al contrario i Bizantini prevalsero in Arzanene.\nMosse iniziali e disposizioni.\nIn seguito al fallimento di ulteriori negoziazioni di pace, di cui poco si sa, nel 584 Maurizio nomin\u00f2 il cognato Filippico \"magister militum per Orientem\". Filippico devast\u00f2 la regione circostante l'importante fortezza persiana di Nisibis nel 584, mentre nel 585 devast\u00f2 l'Arzanene. Il comandante persiano, Kardarigan\u2014 che significava \"falco nero\", dunque trattavasi di titolo onorifico piuttosto di un nome proprio\u2014reag\u00ec assediando invano la principale base delle operazioni di Filippico, Monokarton.\nNella primavera 586 i Persiani offrirono la pace in cambio del rinnovo dei pagamenti in oro, ma Maurizio le respinse. Lo storico coevo Teofilatto Simocatta riporta che l'esercito di Filippico era entusiasta di confrontarsi con i Persiani in battaglia, e che il comandante bizantino marci\u00f2 a sud della sua base a Amida, attravers\u00f2 il fiume Arzamon (corrispondente all'odierno fiume Zergan) e avanz\u00f2 per circa 15 miglia ad est fino alla pianura di Solachon, dove colloc\u00f2 il suo accampamento. Filippico fece stazionare il suo esercito presso il monte Izala, a sud delle fortezze di Mardes e di Dara, sapendo che, non essendoci acqua tra il fiume Bouron in territorio persiano e l'Arzamon, il nemico avrebbe avuto due alternative:\nLa posizione scelta, insomma, consentiva all'armata di Filippico di controllare il passaggio del fiume Arzamon, costringendo l'armata persiana sotto il comando di Kardarigan ad avanzare per l'arida pianura, lontano dai loro rifornimenti, prima di scontrarsi con l'armata bizantina.\nPer quanto riguarda i Persiani, anche Kardarigan era entusiasta di combattere e confidente nella vittoria, incoraggiato da dei divinatori che avevano predetto il trionfo sasanide. Il terzo giorno, l'esercito persiano seppe che i Bizantini si erano stanziati presso il Arzamon. Il Kardarigan condusse con s\u00e9 molti cammelli carichi di acqua in modo che i suoi soldati non venissero indeboliti dalla sete e nel caso in cui i Bizantini avessero rifiutato lo scontro ma avessero continuato a bloccare l'accesso all'Arzamon; si narra che, nella sicurezza della vittoria, avesse gi\u00e0 fatto preparare catene di ferro per i soldati nemici che avrebbe fatto prigionieri. Le speranze di cogliere di sorpresa e alla sprovvista l'esercito bizantino sfumarono perch\u00e9 il giorno successivo i \"foederati\" arabi dell'esercito bizantino, truppe scelte poste sotto il comando del capitano Sergio e mandate in perlustrazione da Filippico per avvicinarsi al nemico e ottenere informazioni, catturarono alcuni dei soldati persiani e ottennero da essi informazioni molto importanti dopo averli torturati, consentendo cos\u00ec a Filippico di prepararsi alla battaglia. Il generale bizantino concluse che Kardarigan avrebbe attaccato il giorno dopo, di domenica, in quanto giorno di riposo per i Cristiani bizantini, nella speranza di coglierli impreparati. In effetti il giorno dopo gli esploratori tornarono all'accampamento bizantino confermando che l'esercito persiano si stava avvicinando e dunque la correttezza del ragionamento di Filippico.\nBattaglia.\nSembra che entrambe le armate fossero costituite esclusivamente di cavalleria, comprendente lancieri e arcieri a cavallo, ma probabilmente erano comprese anche alcune unit\u00e0 di catafratti. Quando gli esploratori di Filippico segnalarono l'avvicinarsi dei Persiani, il generale bizantino fece posizionare i suoi uomini su una collinetta, con la sua ala sinistra protetta dai contrafforti del Monte Izalas. Sembrerebbe che i Bizantini si schierarono in una singola linea di battaglia con tre divisioni. La divisione sinistra fu posta sotto il comando di Eiliphredas, il \"dux\" della Fenicia Libanense, e comprendeva un contingente di arcieri a cavallo Unni sotto il comando di Apsich. La divisione centrale fu posta sotto il comando del generale Eraclio il Vecchio, successivamente Esarca d'Africa e padre dell'imperatore Eraclio I (r. 610\u2013641), mentre l'ala destra fu posta sotto il comando del \"taxiarchos\" Vitalio. Questa disposizione fu adottata anche dai Persiani non appena apparvero all'orizzonte. Per quanto riguarda lo schieramento persiano, la divisione destra fu posta sotto il comando di Mebode, quella centrale sotto il comando dello stesso Kardarigan, e l'ala sinistra fu posta sotto il comando del nipote (di zio) del Kardarigan, Afraate. A differenza del generale persiano, Filippico rimase al comando di un esiguo numero di soldati a qualche distanza dietro la principale linea di battaglia, dirigendo la battaglia.\nQuando il nemico apparve all'orizzonte, Filippico mostr\u00f2 l'immagine di Dio Incarnato. Gli abitanti e i soldati di Amida speravano che la Divinit\u00e0 avrebbe aiutato i Bizantini a vincere. Dopo una breve pausa per lasciarsi alle spalle le proprie salmerie e per formare una linea di battaglia, i Persiani avanzarono rapidamente verso i Bizantini, scagliando frecce mentre si avvicinavano. I Bizantini risposero allo stesso modo. La divisione destra bizantina sotto il comando di Vitalio ebbe rapidamente la meglio sul nemico, con la sua cavalleria pesante che irruppe nel fianco persiano e sospingendo i suoi avversari verso sinistra dietro la loro stessa linea principale. A questo punto, tuttavia, si rischi\u00f2 il disastro in quanto molte delle truppe di Vitalio ruppero la formazione e si diressero verso l'accampamento avversario, con l'intenzione di depredarlo. Filippico, tuttavia, se ne accorse in tempo e reag\u00ec prontamente. Diede il suo elmo distintivo a uno delle sue guardie del corpo, Teodoro Ilibino, e lo invi\u00f2 per richiamare alla disciplina e all'ordine la cavalleria minacciandola di pesanti punizioni da parte di Filippico. L'espediente funzion\u00f2: le truppe di Vitalio, riconosciuto l'elmo di Filippico, si riorganizzarono e tornarono a combattere giusto in tempo per respingere l'attacco persiano. I persiani sconfitti dell'ala destra, invece di fuggire, erano andati a rinforzare la parte centrale dell'esercito persiano, mettendo in difficolt\u00e0 il numericamente inferiore centro bizantino che fu costretto ad arretrare.\nPer resistere all'avanzata persiana Filippico ordin\u00f2 ai soldati della divisione centrale di smontare e combattere a piedi formando un muro di scudi (la cosiddetta formazione a \"fulcum\"). Non \u00e8 chiaro cosa accadde in seguito, ma apparentemente gli arcieri bizantini mirarono ai cavalli persiani, fermando la loro avanzata. A questo punto l'ala sinistra dell'esercito bizantino riusc\u00ec a sferrare un vittorioso contrattacco vincendo l'ala destra persiana, che fu messa in fuga, inseguita dai Bizantini. In seguito alla sconfitta di entrambe le ali persiane, i centro persiano cedette di fronte all'attacco dell'ala destra bizantina, che li spinse verso l'area un tempo occupata dall'ala destra persiana. Soverchiati dal numero maggiore e attaccati da pi\u00f9 parti, i Persiani volsero in fuga.\nL'esercito sconfitto soffr\u00ec enormemente non solo per l'inseguimento bizantino ma anche per la mancanza di acqua: prima della battaglia, Kardarigan aveva ordinato di rovesciare al suolo le scorte d'acqua, nel tentativo di spingere i suoi soldati a combattere pi\u00f9 duramente nel tentativo di raggiungere l'Arzamon. Inoltre, ai Persiani superstiti fu negato l'accesso a Dara perch\u00e9, secondo Teofilatto Simocatta, era usanza persiana negare l'accesso ai fuggitivi. Simocatta riferisce inoltre che molti Persiani morirono di sete o di avvelenamento da acqua in quanto molti bevvero troppa acqua dalle sorgenti dopo il loro calvario.\nSolo un manipolo di uomini continuarono a combattere assieme al generale Kardarigan. Le forze persiane rimaste si rifugiarono su una collinetta ma vennero circondate dai Bizantini che gli ordinarono di arrendersi. Essi risposero per\u00f2 che disprezzavano la morte e dopo tre o quattro giorni i Bizantini, inconsapevoli che Kardarigan era sulla collinetta, abbandonarono il tentativo. Quando i Persiani trovarono la discesa libera, scesero dalla collinetta ma si imbatterono in alcuni soldati bizantini che tornavano nel loro accampamento: molti vennero massacrati e pi\u00f9 di 1000 di essi vennero catturati e portati a Costantinopoli.\nConseguenze.\nIn seguito allo scontro Filippico ricompens\u00f2 i soldati distintesi nella battaglia dividendo tra loro le spoglie dei vinti Persiani. Procedette successivamente a invadere di nuovo l'Arzanene. Tuttavia, il suo tentativo di espugnare la fortezza di Chlomaron fu sventato dall'arrivo di Kardarigan con rinforzi. L'esercito bizantino si ritir\u00f2 nella fortezza di Aphumon, combattendo azioni di retrovia con i Persiani.\nLa vittoria di Solachon permise ai Bizantini di riguadagnare terreno nella regione di Tur Abdin e di ristabilire il loro controllo nei dintorni di Dara. La guerra si protrasse ancora per alcuni anni senza alcuna vittoria decisiva fino alla rivolta di Bahram Chobin, che caus\u00f2 la fuga del legittimo shah persiano, Cosroe II (r. 590\u2013628) in territorio bizantino per chiedere aiuto all'Imperatore Maurizio contro l'usurpatore Bahram. Una spedizione congiunta restaur\u00f2 Cosroe II sul trono e un trattato di pace fu concluso nel 591 che lasci\u00f2 la maggior parte dell'Armenia in mani bizantine."}
{"id": "689654", "revid": "436907", "url": "https://it.wikipedia.org/wiki?curid=689654", "title": "Terrestre (album)", "text": "Terrestre \u00e8 il quarto album in studio del gruppo musicale italiano Subsonica, pubblicato il 22 aprile 2005 dalla EMI.\nDescrizione.\nCo-prodotto dal gruppo stesso insieme a Ale Bavo, l'album si differenzia dal precedente \"Amorematico\" per le maggiori sonorit\u00e0 rock, pur senza perdere parentesi elettroniche.\nOltre all'edizione standard, il disco \u00e8 stato commercializzato anche in edizione limitata con un DVD aggiuntivo intitolato \"Extra-Terrestre\", che comprende il making of di \"Terrestre\", una raccolta di video girati da Boosta, un filmato di Ninja mentre suona una cabasa e il video del brano \"Abitudine\"."}
{"id": "689655", "revid": "125284493", "url": "https://it.wikipedia.org/wiki?curid=689655", "title": "Carie dentaria", "text": "La carie dentaria (dal latino \"caries\", \u00abcorrosione, putrefazione\u00bb) \u00e8 una malattia degenerativa dei tessuti duri del dente (smalto, dentina, cemento) ad eziologia batterica, che origina dalla superficie dell'organo e procede in profondit\u00e0, coinvolgendo la polpa dentale mediante un processo infiammatorio. A causarla sono i comuni microrganismi presenti nel cavo orale, principalmente quelli adesi al dente nella forma di placca batterica, che se non mantenuti sotto controllo attraverso le comuni pratiche di igiene orale, o nel caso di deficit transitori o permanenti delle difese immunitarie, riescono a dissolvere la matrice minerale e organica che costituisce il dente, creando lesioni cavitate.\nBernardo Roccia, nel suo \"\"Manuale di odontostomatologia e chirurgia maxillo-facciale\"\", definisce infatti la carie come \u201cun processo distruttivo progressivo e irreversibile dei tessuti duri del dente (smalto, dentina, cemento) che si estende dalla superficie in profondit\u00e0 ed \u00e8 caratterizzato da una decalcificazione progressiva dell\u2019impalcatura del dente, con successiva dissoluzione della parte organica\u201d\nIl sintomo principale \u00e8 il dolore, che compare qualora il processo sia sceso pi\u00f9 apicalmente ad interessare la dentina e il parenchima pulpare. Il trattamento prevede l'asportazione del tessuto infetto e la sua sostituzione mediante materiale da restauro biocompatibile (odontoiatria conservativa), e, nel caso di coinvolgimento pulpare avanzato, l'asportazione del tessuto pulpare e la sua sostituzione mediante materiale dentale endodontico (endodonzia).\nEpidemiologia.\nLa patologia cariosa costituisce una delle patologie croniche pi\u00f9 diffuse a livello mondiale.\nEsistono indici standard per il rilevamento della carie dentale. Il pi\u00f9 utilizzato tutt\u2019oggi \u00e8 l\u2019indice DMFT che rappresenta lo strumento globalmente riconosciuto per quantificare la diffusione della patologia cariosa. Si tratta di un indice epidemiologico descritto per la prima volta da Klein e Palmer nel 1937 e si riferisce al numero medio di denti cariati (D=Decay), mancanti (M=Missing) e otturati (F=Filling) sia in dentatura permanente che in dentatura decidua, venendo rispettivamente identificato da lettere maiuscole (DMFT) e minuscole (dmft). Questo indice tende frequentemente a sottostimare la presenza della patologia, in quanto le rilevazioni sono normalmente eseguite attraverso esame visuale, mentre \u00e8 l'esame radiografico il pi\u00f9 indicato per una diagnosi precisa. Il principale vantaggio dell\u2019indice DMFT \u00e8 rappresentato dal fatto che, grazie alla sua diffusione mondiale negli ultimi 60 anni, ha permesso di standardizzare le modalit\u00e0 di rilevamento della carie dentale, consentendo di confrontare in modo rapido e affidabile i risultati conseguiti nei diversi studi.\nRecentemente \u00e8 stato proposto un nuovo indice, il Significant Caries Index (SiC Index) con lo scopo di individuare, all\u2019interno di una popolazione i soggetti maggiormente a rischio, sui quali \u00e8 necessario ottimizzare le di prevenzione.\nEziopatogenesi.\nSi tratta di una malattia a eziologia plurifattoriale. Occorre fare una distinzione tra agenti eziologici e fattori favorenti o di rischio. I primi svolgono il ruolo di \u201ccause\u201d, cio\u00e8 sono agenti che possiedono una dignit\u00e0 eziologica e rivestono un ruolo determinante all\u2019inizio e nello sviluppo del processo patologico. I fattori di rischio sono condizioni che aumentano la probabilit\u00e0 che gli eventi patologici si manifestano, pur non svolgendo un evidente ruolo eziologico. Possono ricoprire il ruolo di fattore causale solo nel momento in cui assumono un ruolo eziologico intervenendo nella patogenesi della malattia.\nPossiamo sinteticamente ricordare 4 fattori qual: batteri, zuccheri, fattori predisponenti, tempo. I batteri che vivono nella bocca e convivono con l'individuo sono normali commensali del cavo orale che non possono essere eliminati, in quanto forieri di numerosi effetti positivi: si pensi anche solo alla semplice competitivit\u00e0 con specie altrimenti patogene (quale il batterio della difterite). Esistono per\u00f2 processi o condizioni che possono alterare questi fini equilibri e slatentizzarne il potenziale patogeno: quando questo si verifica nel cavo orale, essi portano all'insorgenza della carie. La carie pertanto \u00e8 una patologia infettiva per la quale, a causa del mutarsi delle condizioni, batteri normalmente non nocivi provocano dei danni.\nIn un dente nelle condizioni di salute normale, i batteri presenti nel cavo orale debbono prima penetrare attraverso lo smalto, barriera naturale a matrice cristallina altamente mineralizzata, che in presenza di acidit\u00e0 pu\u00f2 per\u00f2 solubilizzarsi. I batteri, nutrendosi dei residui alimentari (principalmente zuccheri) producono metaboliti a pH acido che determinano dei varchi nello smalto, che viene ad assumere un aspetto poroso (white spots): si parla in questi casi di carie superficiale, sempre asintomatica. Quando lo smalto viene totalmente oltrepassato, i batteri trovano la dentina, tessuto con maggiore contenuto organico e attraversato da canali microscopici detti tubuli. In questa fase il processo carioso pu\u00f2 procedere pi\u00f9 speditamente e diventare cavitato, se la matrice dentinale viene completamente distrutta. Questo spiega perch\u00e9 si ritrovano tipicamente cavit\u00e0 ampie in dentina con accessi coronali smaltei molto limitati. Nel momento in cui il processo carioso si avvicina al tessuto pulpare, batteri e prodotti tossici del processo di degradazione attraverso i tubuli dentinali possono attivare processi infiammatori, e compare la sintomatologia dolorosa vera e propria (pulpite). \nNel caso esistano difetti dello smalto dovuti a deficit nel processo di odontogenesi o, pi\u00f9 frequentemente, quando in seguito all'abbassamento della gengiva per cause naturali (et\u00e0) o patologiche (parodontopatia) si viene ad esporre la dentina radicolare direttamente all'ambiente orale, i batteri possono attaccare subito lo strato pi\u00f9 debole del dente, portando a processi cariosi pi\u00f9 rapidi e pi\u00f9 difficili da curare, con frequente recidiva.\nPlacca mucobatterica.\nI batteri che vivono nel cavo orale hanno prima dovuto aderire alle superfici orali (mucose o dentarie). Batteri privi di queste peculiarit\u00e0 sono continuamente lavati via dalla saliva ed ingoiati, introdotti cos\u00ec in quel grosso sterilizzatore chimico che \u00e8 lo stomaco (poche specie batteriche sopravvivono al pH dello stomaco: tra esse \"Helicobacter pylori\").\nNumero dei batteri.\nI meccanismi di difesa della bocca nei confronti del potenziale patogeno dei commensali sono numerosi: la saliva con il suo potere tampone e il suo contenuto in sali di calcio; la presenza di anticorpi e cellule bianche del sangue... tuttavia essi hanno dei limiti oggettivi che dipendono dalla funzionalit\u00e0 individuale degli stessi meccanismi di difesa (pensiamo, ad esempio, a una riduzione del flusso salivare con l'ovvia riduzione dei potenziali difensivi).\nSe i batteri divengono cos\u00ec numerosi da prevaricare i meccanismi di difesa cominciano a danneggiare le strutture del cavo orale e, nel caso specifico della carie, i tessuti duri del dente. La superficie di un dente, subito dopo la sua pulizia, appare completamente libera anche a un esame al microscopio, ma nell'arco di 2 minuti fotografie al SEM dimostrano la formazione di un sottile strato di glicoproteine a provenienza salivare; questo strato prende il nome di \"pellicola salivare acquisita\" e ha funzioni protettive per la superficie del dente, soprattutto nei confronti degli agenti abrasivi ambientali (il dente viene lubrificato per evitare l'attrito con le particelle di polvere). I batteri utilizzano proprio questo strato di glicoproteine per mediare la loro adesione alla superficie dentale; l'adesione alle superfici orali \u00e8 infatti una condizione indispensabile per la sopravvivenza dei batteri nel cavo orale: senza questa caratteristica i batteri verrebbero ingoiati e distrutti nello stomaco.\nInizialmente (nelle prime 2-3 ore) si formano isole batteriche che si estendono a macchia di leopardo su tutta la superficie del dente; a 12 ore dall'inizio del processo il dente appare rivestito interamente da una patina batterica di 8-10 strati di cellule; a 24 ore di distanza, se le manovre di igiene non riprendono, gli strati di cellule arrivano a 100 e a 48 ore sono pi\u00f9 di 300. Questa immensa popolazione batterica \u00e8 tenuta unita da un'impalcatura glicoproteica prodotta da specifiche specie (\"Streptococcus mutans\"); essa prende il nome di \"placca mucobatterica\", e si comporta come una barriera semimpermeabile che, di fatto, impedisce l'azione protettiva salivare sulla superficie del dente. Questo si ritrova quindi sommerso dai batteri e dai loro acidi, e senza i meccanismi difensivi salivari: in queste condizioni la componente minerale del dente comincia a sciogliersi non appena i processi metabolici dei batteri sono attivati, e il calcio da essi liberato viene immediatamente catturato dai batteri stessi.\nAttivazione dei processi metabolici dei batteri.\nLa carie, come si \u00e8 gi\u00e0 detto, ha una \"patogenesi chimica\": il dente si compone di un minerale particolare appartenente al gruppo delle apatiti (fondamentalmente idrossiapatite e fluorapatite); questi minerali si disgregano a contatto con acidi. Quando si assume un alimento (sia sotto forma di solido, sia di liquido, sia disperso nell'aria) questo viene consumato dai batteri che come risultato della loro consumazione producono proprio acidi; il processo si verifica se il pH della superficie dentale scende sotto il valore critico di 5.5 e, quindi, \u00e8 necessario che gli idrogenioni si accumulino sulla superficie del dente, cosa resa possibile dall'accumulo della placca come visto in precedenza.\nLe cause della carie sono legate a tre fattori determinanti: la flora microbica presente nella bocca (\"S. mutans\", \"S. milleri\", \"S. mitior\", \"S. sanguis\" e \"Actinomyces\", \"Lactobacillus\"), le condizioni generali dell'individuo e le sue abitudini alimentari (dieta ricca di saccarosio).\nTra i vari batteri presenti nel cavo orale vi \u00e8 una specie pi\u00f9 cariogena delle altre: lo \"Streptococco mutans\". Questo streptococco anaerobio facoltativo sintetizza acido lattico o formico (a seconda della quantit\u00e0 di zuccheri), che scioglie i tessuti duri del dente (per esempio l'idrossiapatite dello smalto), a partire dal glucosio, che \u00e8 il componente dei residui alimentari che restano in bocca dopo un pasto. Nella progressione della carie si d\u00e0 importanza al \"Bifidobacterium dentium\" che \u00e8 stato isolato nei denti gi\u00e0 cariati e in alcune forme di carie precoci dell'infanzia.\nFattori favorenti.\nLe condizioni generali che aumentano il rischio di carie sono:\nUna volta instaurato il processo carioso, ossia la formazione di una cavit\u00e0 prima nello spessore dello smalto e poi in quello della dentina, esso continua senza sosta, fino ad arrivare alla polpa del dente. La polpa, come del resto tutti i tessuti dentari, non ha capacit\u00e0 riparative; per cui i danni, in assenza di cure, sono permanenti.\nL'esposizione intrauterina e durante i primi anni di vita al piombo promuove la carie dentaria . Anche il cadmio pu\u00f2 sostituirsi al calcio e favorire la carie dentaria .\nLa saliva contiene anche iodio e EGF. L'EGF risulta efficace nella proliferazione, differenziazione e sopravvivenza delle cellule. Infatti l'EGF salivare, che \u00e8 regolato anche dallo iodio inorganico alimentare, svolge un importante ruolo nella fisiologia e nel mantenimento della integrit\u00e0 del tessuto orale (e gastro-esofageo); e, d'altra parte, lo iodio \u00e8 efficace anche nella prevenzione della carie dentale e nella salute orale.\nSintomi.\nNello stadio iniziale, quando \u00e8 limitata allo smalto e agli strati superficiali della dentina la carie si presenta senza dare sintomi particolari, e sar\u00e0 diagnosticabile solo dal medico con ispezione diretta o tramite esame radiografico. Questo comportamento asintomatico pu\u00f2 prolungarsi a lungo, a volte per tutta la durata della malattia. Pu\u00f2 a volte esserci sensibilit\u00e0 agli stimoli fisici (freddo e caldo) e chimici (zuccheri, acidi), ma questo tipo di sintomatologia \u00e8 incostante, dipendente dalla posizione del dente nella bocca e della carie, e comunque \u00e8 del tutto sovrapponibile alla comune sensibilit\u00e0 del dente sano che presenti aree di dentina cervicale esposta per processi legati all'et\u00e0 o ad altri tipi di patologie non cariose (erosioni, abrasioni, parodontopatia). Tipicamente solo quando la lesione giunge in prossimit\u00e0 della polpa compaiono i primi sintomi della malattia. I batteri che provocano la formazione della carie producono enzimi e sostanze tossiche che si diffondono attraverso i tubuli che per mezzo degli odontoblasti sono direttamente collegati alle strutture vascolo-nervose presenti nella polpa.\nSe la lesione cariosa non viene rimossa, tali sostanze tossiche continueranno a diffondersi fino a giungere all'organo della polpa. La sintomatologia a questo punto diventa viva ed assume le caratteristiche tipiche della nevralgia del trigemino della seconda o della terza branca a seconda della zona imputata. I sintomi specifici sono: dolore diffuso a tutta l'emiarcata dentaria senza possibilit\u00e0 di distinzione del dente dolente, dolore esacerbato dagli stimoli chimici e fisici.\nIn questo stadio la polpa \u00e8 in pulpite cio\u00e8 ha aumentato il suo volume per dilatazione delle arterie per iperemia (facilitazione dell'arrivo delle cellule imputate nel processo della flogosi). Dopo questa fase che pu\u00f2 durare da poche ore a parecchi giorni si ha spesso la scomparsa dei sintomi dolorosi in quanto la polpa, essendo contenuta in un contenitore rigido, va incontro ad ischemia. L'ischemia provoca la necrosi della polpa ed il processo carioso diventa silente (necrosi pulpare). Il processo infettivo a questo punto tender\u00e0 a spostarsi oltre il dente, provocando infiammazioni periapicali croniche (granuloma) o acute (parodontite apicale acuta), in cui i processi infettivi (ascessi o flemmoni) dall'osso tenderanno quindi a cercare un'uscita (fistolizzazione). Talvolta si giunge a questa fase senza passare per la fase di pulpite sintomatica, specialmente nei casi in cui il processo carioso abbia avuto una progressione lenta (causando una pulpite cronica a lento decorso, senza fase acuta).\nIn alcuni casi, soprattutto nei denti maturi (con il tempo la dentina diventa meno permeabile) e nelle persone anziane, il processo carioso pu\u00f2 essere talmente lento da portare ad una parziale rimineralizzazione del tessuto cariato, che assume un aspetto molto scuro. Si parla di \"carie secca\", una volta considerata condizione stabile, in realt\u00e0 a lentissima progressione. In questi casi l'apposizione di dentina terziaria porter\u00e0 ad un lento processo di necrosi asettica del tessuto pulpare per impossibilit\u00e0 di spazio sufficiente al corretto trofismo. Questa condizione \u00e8 virtualmente asintomatica e pu\u00f2 rimanere silente molto a lungo, e sar\u00e0 rilevabile solo con l'indagine radiografica che rilever\u00e0 il tipico aspetto del granuloma periapicale, oppure per la sovrainfezione del tessuto necrotico, con conseguente comparsa del quadro di parodontite apicale acuta.\nTerapia.\nNel caso di carie asintomatiche, superficiali e non cavitate il dentista potr\u00e0 applicare e/o prescrivere formulazioni di fluoro o idrossiapatite per trasformare una carie attiva in una carie secca, ossia in forma inattiva. \nLa terapia della carie sintomatiche e/o cavitate invece, effettuata solo da un dentista abilitato, consiste nella rimozione del tessuto cariato mediante l'utilizzo di strumenti meccanici o manuali, e nell'otturazione della cavit\u00e0 residua con materiali diversi (dall'antiestetico amalgama d'argento ai materiali pi\u00f9 estetici come il composito, i cementi vetroionomerici, gli intarsi in oro o ceramica), a seconda delle esigenze estetiche e funzionali.\nLa terapia della pulpite consiste nell'apertura della camera pulpare, nell'asportazione completa della polpa (nel caso non possa essere conservata) mediante strumentazione meccanica, ed in una disinfezione accurata (utilizzando soluzioni di ipoclorito di sodio, EDTA e perossido di idrogeno), quindi l'otturazione della cavit\u00e0 completer\u00e0 l'opera.\nNel caso di dente giovane e con pulpite in fase iniziale (scarsamente sintomatica) si pu\u00f2 adottare una tecnica di incappucciamento vitale, usando una copertura per la polpa (principalmente con idrossido di calcio) al fine di riottenerne la guarigione salvaguardando la vitalit\u00e0 del dente. Questa tecnica \u00e8 tuttora impredicibile, e richiede il monitoraggio del dente nel tempo.\nPrevenzione.\nPer la prevenzione della carie, \u00e8 importante una corretta igiene orale domiciliare quotidiana effettuata mediante l'ausilio di spazzolino da denti, dentifricio e filo interdentale. Un utile supporto pu\u00f2 essere costituito da un'igiene orale professionale presso l'odontoiatra, che pu\u00f2 avvalersi della collaborazione di un igienista dentale.\nFluoro.\nIl fluoro gode della capacit\u00e0 di remineralizzare lo smalto dentale, bloccare le vie metaboliche dei batteri responsabili della carie (enolasi batterica) e ridurre l'adesivit\u00e0 batterica sulle superfici dentarie. Lo \"S. mutans\" produce acido lipoteicoico, che aderisce alla pellicola acquisita per mezzo di uno ione calcio Ca++. Il fluoro, sostituendo lo ione Ca++, inibisce quindi l'adesione batterica. Bisogna comunque prestare particolare attenzione all'utilizzo di questo elemento, dal momento che esso si trova in numerosi prodotti per l'igiene orale, gomme da masticare, anestetici, psicofarmaci e altro, oltre che ovviamente in natura; se assunto senza attenzione nei primi anni di vita (entro la pubert\u00e0), infatti, \u00e8 possibile incorrere in una fluorosi, con il rischio di danni ai denti, alle ossa ed al sistema nervoso. La fluorosi perviene se durante l'istogenesi dei tessuti duri del dente (fino ai 12 anni), l'assunzione di fluoro supera i 2\u00a0mg. Per l'assunzione di questo elemento \u00e8 consigliabile consultare sempre prima un odontoiatra o un medico.\nSigillatura.\nUtile pratica di prevenzione primaria si \u00e8 dimostrata la sigillatura dei denti. Viene realizzata attraverso il riempimento preventivo di solchi e fossette poste sulle superfici occlusali dei denti con un materiale apposito, solitamente non molto tempo dopo la loro eruzione, al fine di impedirvi la colonizzazione batterica ed il conseguente sviluppo della patologia cariosa.\nAlimentazione.\nAlcuni alimenti hanno una provata attivit\u00e0 contro alcuni batteri del cavo orale e in particolare contro lo \"Streptococcus mutans\": xilitolo, proantocianidine (vino rosso, mirtilli, cannella), \"tea tree oil\", curcuminoidi, t\u00e8 verde ricco di catechine, bevande d'orzo, fluoro, clorexidina, alcuni flavonoidi presenti nella scorza bianca della buccia degli agrumi, acido glicirizzico A presente nei bastoncini di liquirizia (se ingerito in bocca per oltre 4-5 minuti).\nUn gruppo di ricercatori avrebbe individuato nel vino rosso delle sostanze in grado di neutralizzare l'attacco dello \"Streptococcus mutans\" allo smalto dei denti. Molto probabilmente si tratta di un gruppo di composti conosciuti come proantocianidine. L'utilit\u00e0 pratica di questa scoperta sembra per\u00f2 essere dubbia.\nOrigini.\nNegli studi dell'evoluzione della dieta degli ominini \u00e8 stato rilevato che l'insorgenza di cavit\u00e0 dentali nei crani dei reperti archeologici inizia drasticamente quando la dieta dei cacciatori carnivori neolitici, privi di danni simili a carie, pass\u00f3 in epoca storica alla cultura agricola che port\u00f2 l'umanit\u00e0 al consumo dei carboidrati come fonte primaria nutritiva, creando l'ambiente adatto ad un ceppo dei batteri Streptococcus, che vengono ipotizzati provenienti ed evolutisi dai substrati dentali dei topi , che cominciarono ad infestare i primi agglomerati umani con l'accumulo di risorse alimentari.\nStato della ricerca.\nVisto la grande diffusione del problema, sono da tempo allo studio soluzioni attraverso differenti linee di ricerca per la prevenzione delle carie.\nLa ricerca di un vaccino in grado di agire sullo \"Streptococcus mutans\", batterio principalmente in causa nella patogenesi cariosa soprattutto nelle sue fasi iniziali, \u00e8 stata la linea principale seguita da varie ricerche. A tutt'oggi, nessuna risulta aver superato la fase clinica.\nNel 2012 una collaborazione tra Jos\u00e9 C\u00f2rdova della Yale University ed Erich Astudillo dell'Universit\u00e0 del Cile e CEO di Top Innovations Tech, ha portato alla creazione di una molecola chiamata Keep32, la cui azione contrasterebbe il batterio \"Streptococcus mutans\", che trasforma gli zuccheri in acido lattico.\nL'acido ossamico inibitore dell'enzima lattato deidrogenasi (l'enzima che nei batteri produce l'acido lattico) blocca la produzione dell'acido lattico (responsabile della corrosione del dente)."}
{"id": "689656", "revid": "125645903", "url": "https://it.wikipedia.org/wiki?curid=689656", "title": "Timothy Hutton", "text": "Biografia.\nNato in California, figlio dell'attore Jim Hutton e dell'insegnante Maryline Adams Poole, i suoi genitori divorziarono quando lui aveva 3 anni e nel 1979 suo padre mor\u00ec per un cancro al fegato; ha studiato alla Fairfax High School e alla Berkeley High School. Ha debuttato a soli 5 anni, con un piccolo ruolo nel film \"Mai troppo tardi\" (1965), in cui recitava il padre. Dopo svariati film per la televisione torna al cinema nel 1980 interpretando un sedicenne in crisi nel film \"Gente comune\" di Robert Redford, ruolo che gli fa vincere, a soli vent'anni, l'Oscar come miglior attore non protagonista, diventando di diritto l'attore pi\u00f9 giovane a vincere in questa categoria, record tutt'oggi imbattuto. Nel 1981 \u00e8 protagonista di \"Taps - Squilli di rivolta\" nel ruolo del cadetto maggiore Brian Moreland: il film vedeva come co-protagonisti anche Tom Cruise e Sean Penn.\nDurante gli anni ottanta appare in diversi film, come \"L'uomo dei ghiacci\" (1984), \"Turk 182\" (1985), \"Il gioco del falco\" (1985), \"Un amore, una vita\" (1988), e nel 1993 riceve critiche lusinghiere per la sua interpretazione ne \"La met\u00e0 oscura\" di George A. Romero, tratto dall'omonimo romanzo di Stephen King. Dopo aver interpretato per anni ruoli drammatici o legati al mondo irreale, negli anni novanta recita in diverse commedie, come \"French Kiss\" (1994) e \"Beautiful Girls\" (1996). Nel 1998 debutta alla regia con il film drammatico \"Un autunno tra le nuvole\", con Kevin Bacon ed Evan Rachel Wood.\nNel 2004 recita in \"Secret Window\", altro adattamento per il grande schermo di un racconto di Stephen King, successivamente lavora nel biografico \"Kinsey\" (2004), nella commedia \"L'ultima vacanza\" (2006), nel film \"The Good Shepherd - L'ombra del potere\" (2007) di Robert De Niro, nel fantasy \"Mimzy - Il segreto dell'universo\" (2007) e nel drammatico \"When a Man Falls in the Forest\" (2007). Tra il 2006 e il 2007 interpreta il ruolo di Conrad Cain nella serie televisiva \"Kidnapped\". Nel 2008 torna al cinema con il film \"The Alphabet Killer\". Nello stesso anno recita nella serie televisiva \"Leverage - Consulenze illegali\", nel ruolo di Nathan \"Nate\" Ford, ex investigatore assicurativo a capo di una squadra di ladri il cui unico scopo \u00e8 aiutare le persone che non riescono a ottenere giustizia da soli.\nNegli anni 2010-2020 prende parte a diverse serie TV, tra cui \"Jack Ryan\", \"The Hunting\" e \"Le regole del delitto perfetto\", in cui interpreta l'avvocato Emmett Crawford.\nVita privata.\nHutton \u00e8 stato sposato dal 1986 al 1990 con l'attrice Debra Winger, da cui ha avuto un figlio, Noah, nato nel 1987. Dal 2000 al 2008 \u00e8 stato sposato con l'illustratrice Aurore Giscard d'Estaing, nipote dell'ex presidente francese Val\u00e9ry Giscard d'Estaing. Hanno avuto un figlio, nato nel 2001.\nMassone, \u00e8 membro della loggia \"Herder\" No. 698, Borough of Queens, New York.\nDoppiatori italiani.\nNelle versioni in italiano delle opere in cui ha recitato, Timothy Hutton \u00e8 stato doppiato da:"}
{"id": "689659", "revid": "1573940", "url": "https://it.wikipedia.org/wiki?curid=689659", "title": "Sphingidae", "text": "Gli Sfingidi (Sphingidae ) sono una famiglia di lepidotteri di dimensioni grandi o medie, spesso con livrea sgargiante sia negli adulti, sia nelle larve. Comprendono 213 generi, divisi in 1583 specie, diffuse in tutto il mondo.\nDescrizione.\nAdulti.\nIl corpo \u00e8 tozzo, di forma conica, con torace robusto e dotato di una forte muscolatura e con addome affusolato. Le antenne sono grosse e talvolta clavate. La spirotromba \u00e8 in genere molto lunga, in grado di raggiungere i nettarii di fiori inaccessibili ad altri insetti. In alcune specie gli adulti non si nutrono e hanno la spirotromba atrofizzata. Un caso particolare \u00e8 la spirotromba della Sfinge testa di morto, breve e sclerificata, in grado di perforare i favi delle api.\nLe ali, durante la posizione di riposo, sono ripiegate orizzontalmente, oppure a tetto sull'addome. Quelle anteriori sono generalmente strette, con l'apice appuntito e con il margine posteriore spesso sagomato in modo caratteristico. Quelle posteriori sono nettamente pi\u00f9 piccole e arrotondate.\nGli adulti delle sfingi possono essere considerati i migliori volatori fra i Lepidotteri: la robusta muscolatura toracica permette loro di avere un battito d'ali velocissimo, in grado di consentire movimenti scattanti ed un volo rapido; alcune specie possono raggiungere i 50\u00a0km orari. Una caratteristica di alcune specie di sfingi \u00e8 il modo di succhiare il nettare librandosi in aria immobili davanti al fiore (esattamente come il colibr\u00ec), grazie alla lunghezza della spirotromba. Questo comportamento si pu\u00f2 riscontrare facilmente nei giardini all'imbrunire.\nLa maggior parte delle sfingi ha un'apertura alare di 5\u201310\u00a0cm, tuttavia ci sono specie tropicali che possono avere un'apertura alare fino ai 20\u00a0cm.\nGli adulti hanno, nella maggior parte delle specie, abitudini crepuscolari o notturne. Raramente sono diurni.\nLarva.\nIl bruco delle sfingi \u00e8 grosso e tozzo, facilmente riconoscibile per la forma, per i colori spesso molto vivaci, per le notevoli dimensioni e per alcuni caratteri morfologici e comportamentali peculiari di questa famiglia. Molti fra i bruchi pi\u00f9 eleganti rientrano proprio in questa famiglia.\nSe disturbati, in genere, sollevano la parte anteriore assumendo una posizione caratteristica che ricorda quella di una Sfinge (da cui deriva il nome dato alla famiglia), gonfiano il capo e il torace e aumentano la dimensione dei falsi occhi (dette anche macchie oculari), assumendo cos\u00ec l'aspetto del serpente pappagallo (velenoso). Il bruco completa la sua esibizione oscillando avanti e indietro e sibilando come un vero serpente.\nUna caratteristica morfologica molto evidente \u00e8 la presenza di un processo posteriore sull'ottavo urotergite, chiamato \"cornetto\".\nCrisalide.\nLa crisalide \u00e8 di grandi dimensioni, tozza e affusolata in corrispondenza dell'addome, generalmente di colore bruno o rossastro. In diverse specie si riconosce facilmente per la presenza di una lunga protuberanza cilindrica ventrale, piuttosto evidente, contenente la futura spirotromba. L'impupamento avviene sotto la superficie del terreno.\nTassonomia.\nSottofamiglie.\nLa famiglia si suddivide in tre sottofamiglie:\nDi seguito viene riportato uno schema tassonomico della famiglia, indicante il numero di generi (g) e specie (s) per ciascun taxon:\nSinonimi.\nNon sono stati riportati sinonimi."}
{"id": "689660", "revid": "124359344", "url": "https://it.wikipedia.org/wiki?curid=689660", "title": "Acheronte", "text": "Acheronte (in greco \"Ach\u00e8r\u014dn\", in latino \"\u0102ch\u0115r\u014dn, -ontis\") \u00e8 il nome di alcuni fiumi della mitologia greca, spesso associati al mondo degli Inferi. \nMitologia.\nSecondo il mito sarebbe un ramo del fiume Stige che scorre nel mondo sotterraneo dell'oltretomba, attraverso il quale Caronte traghettava nell'Ade le anime dei morti; suoi affluenti sarebbero i fiumi Piriflegetonte e Cocito. Era conosciuto anche con l'epiteto di \"fiume del dolore\". L'origine del nome pu\u00f2 derivare da \u1f04\u03c7\u03b5\u03c1\u03bf\u03c2 \"stagno\", \"lago\" o da \u1f04\u03c7\u03bf\u03c2 \"dolore\" e \u1fe5\u03ad\u03c9 \"scorrere\".\nLa cosmogonia lo fa risalire all'omonimo figlio di Elio e di Gea: fu tramutato da Zeus in fiume d'acque amare, come punizione per aver dissetato i Titani che s'erano ribellati al volere divino cercando di scalare l'Olimpo.\nIl dio del fiume fu poi a sua volta padre di Ascalafo avuto, a seconda delle leggende, da Orfne o da Gorgira.\nPossibile localizzazione.\nIl principale \"Acheronte\" si trova in Epiro, regione nord-occidentale della Grecia, nei pressi della cittadina di Parga. \u00c8 un immissario del lago Acherusia e nelle sue vicinanze sorgono le rovine del \"Necromanteion dell'Acheronte\", l'unico oracolo della morte conosciuto in Grecia.\nFonti letterarie.\nPlatone nel dialogo \"Fedone\" afferma che l'Acheronte \u00e8 il secondo fiume pi\u00f9 grande del mondo, superato solamente dall'Oceano: sostiene che l'Acheronte scorra in senso inverso e dall'Oceano vada verso la terra. Il termine \"Acheronte\" \u00e8 stato talvolta usato come sineddoche per intendere l'Ade nella sua interezza. Virgilio parla dell'Acheronte insieme agli altri fiumi infernali all'interno della sua descrizione dell'Oltretomba, collocata nel libro VI dell\"Eneide\". \nNell\"Inferno\" (canto III) di Dante il fiume Acheronte rappresenta il confine dell'Inferno per chi arriva dall'Antinferno.\nMetafora.\nDestinato per l'eternit\u00e0 a separare il mondo dei vivi dagli inferi, nella \"Commedia\" dantesca il fiume viene varcato da quelle anime che avevano avuto degna sepoltura: rappresenta pertanto la transizione da vita a morte ed anche il viaggio senza ritorno verso l'Oltretomba. Un richiamo, questo del passaggio, che si rinviene anche in un punto dell\u2019Otello in cui Shakespeare sembra rievocare \"l\u2019immagine della nave ovidiana che dalla vetta di un monte sembra guardare gi\u00f9 nelle valli e al fondo dell\u2019Acheronte\".\nAnche Catullo rievoca il fiume come metafora, quando \"l\u2019onda pallida di Acheronte lambe il piede | del fratello che tolto dal mio viso | sotto il lido ret\u00e8o giace coperto\". In psicologia, \u00abmolte persone che attraversano una depressione \"passano l\u2019Acheronte\", sognano cio\u00e8 di incontrare i loro morti, come se si consultassero con loro e chiedessero \"vale la pena di essere morti come te?\"\u00bb Sigmund Freud pone in esergo alla sua opera pi\u00f9 celebre, \"L'interpretazione dei sogni\": \"Flectere si nequeo superos, Acheronta movebo\" (\"Se non potr\u00f2 commuovere gli dei celesti, muover\u00f2 l'Acheronte\")."}
{"id": "689662", "revid": "92920", "url": "https://it.wikipedia.org/wiki?curid=689662", "title": "David Hodges", "text": "Ex membro degli Evanescence, con la band \u00e8 stato nominato tre volte ai Grammy Awards, vincendone due. Sia come produttore che come compositore pu\u00f2 vantare collaborazioni con numerosi artisti internazionali, tra cui Avril Lavigne, Anastacia, C\u00e9line Dion, Carrie Underwood, The Red Jumpsuit Apparatus, Tonight Alive e altri.\nBiografia.\nCantautore.\nMembro degli Evanescence (1999-2002).\n\u00c8 stato membro degli Evanescence dal 1999 al 2002, anno in cui lascia il gruppo a causa di alcune controversie in ambito musicale con i fondatori Amy Lee e Ben Moody. \u00c8 il migliore amico e testimone di nozze di Josh Hartzler, marito di Amy Lee.\nMembro dei Trading Yesterday/The Age of Information (2003-2007).\nNel 2003, insieme a Mark Colbert, fonda i Trading Yesterday (che nell'estate 2007 cambieranno nome in The Age of Information), debuttando nella primavera del 2004 con l'album \"The Beauty and the Tragedy\". Seguir\u00e0 \"More Than This\", realizzato nel 2005 ma pubblicato ufficialmente solo nel settembre 2011.\nAVOX (2009-2010).\nNello stesso tempo Hodges ha avviato un progetto strumentale di musica ambient/elettronica con il compositore John Campbell chiamato AVOX, con cui ha pubblicato l'album \"The Fragile World\" il 28 settembre 2010.\nArrows to Athens (2010-in corso).\nSempre nel 2010, Hodges ha fondato insieme al chitarrista Steve Miller gli Arrows to Athens, un gruppo alternative rock/rock and roll il cui primo album, \"Kings &amp; Thieves\", \u00e8 stato pubblicato l'11 ottobre 2011. Un secondo lavoro, \"Exile EP\", \u00e8 stato pubblicato l'8 aprile 2016.\nSolista (2008-in corso).\nNel luglio 2008 Hodges firm\u00f2 un contratto con la Warner Bros. Records per la pubblicazione di un album solista, idea che verr\u00e0 poi abbandonata a favore di una serie di EP. Il primo di essi, \"The Rising\", \u00e8 stato pubblicato digitalmente l'11 agosto 2009. Il secondo EP solista di David, completamente strumentale e chiamato semplicemente \"Acoustic\", era stato annunciato per dicembre 2010, ma successivamente la pubblicazione venne posticipata al 27 marzo 2012 e il titolo cambiato in \"The December Sessions, Vol. 1\". Hodges ha pubblicato successivamente quattro EP: ' (4 dicembre 2012), \"The December Sessions, Vol. 2\" (19 novembre 2013), ' (25 novembre 2014) e \"The December Sessions, Vol. 3\" (26 maggio 2015).\nCollaborazioni.\nHodges ha lavorato nel 2004 con Kelly Clarkson alla realizzazione dell'album \"Breakaway\", in particolare alle canzoni \"Because of You\" e \"Addicted\". Dopo aver avuto anche una relazione sentimentale con Kelly Clarkson, Hodges si \u00e8 poi sposato. Nel 2007 collabor\u00f2 poi con C\u00e9line Dion al suo album \"Taking Chances\". Nel 2009 ha collaborato con i We Are the Fallen, registrando il pianoforte in tutte le tracce del loro album \"Tear the World Down,\" pubblicato nel 2010.\nSempre nel 2011 ha collaborato di nuovo con l'amico di vecchia data Ben Moody, registrando i cori e co-scrivendo alcune delle canzoni contenute nel suo secondo album \"You Can't Regret What You Don't Remember\". Ha inoltre composto il brano \"A Thousand Years\" per la colonna sonora dei film ' e '; il brano \u00e8 cantato da Christina Perri, con cui Hodges aveva precedentemente collaborato, componendo buona parte del suo album \"lovestrong\". Nel 2013 ha collaborato alla realizzazione del quinto album in studio della cantautrice canadese Avril Lavigne, suonando il pianoforte, cantando i cori e co-scrivendo 10 dei 13 brani dell'album."}
{"id": "689666", "revid": "72396", "url": "https://it.wikipedia.org/wiki?curid=689666", "title": "Reido (geologia)", "text": "In geologia, il reido \u00e8 un materiale solido che si deforma prevalentemente in un regime di flusso viscoso. Per essere considerato un reido, la deformazione di flusso o plastica di un materiale deve superare la deformazione elastica di almeno un fattore tre.\nQuasi qualunque tipo di roccia pu\u00f2 comportarsi come reido nelle condizioni adatte di temperatura e pressione. Per esempio, si ritiene che il mantello terrestre subisca moti convettivi su lunghe scale temporali. \u00c8 evidente che il mantello deve essere solido, in quanto sostiene la propagazione delle onde trasversali, pertanto esso deve comportarsi come reido. La forma minerale del sale NaCl, il salgemma, \u00e8 un materiale che si comporta, dal punto di vista geologico, e in scale di tempo relativamente brevi, come un reido, nonostante sia spesso portato ad esempio come materiale fragile. Poich\u00e9 il sale minerale \u00e8 sepolto sotto altri tipi di sedimenti, fluir\u00e0 lateralmente verso regioni con minor pressione di contenimento. Questo meccanismo genera spesso delle cupole di sale ed altre strutture simili. In alcune zone, quale il Golfo del Messico, queste strutture comunemente intrappolano petrolio e gas naturale."}
{"id": "689667", "revid": "1305772", "url": "https://it.wikipedia.org/wiki?curid=689667", "title": "Edipo re (disambigua)", "text": ""}
{"id": "689669", "revid": "371529", "url": "https://it.wikipedia.org/wiki?curid=689669", "title": "NWA World Heavyweight Championship", "text": "L'NWA World Heavyweight Championship \u00e8 un titolo mondiale di wrestling di propriet\u00e0 della National Wrestling Alliance, considerato uno dei pi\u00f9 importanti nella storia della disciplina.\n\u00c8 il titolo di wrestling pi\u00f9 antico del mondo tra quelli ancora attivi.\nStoria.\nLa National Wrestling Alliance fu creata nel 1948 quando le varie realt\u00e0 regionali avevano la possibilit\u00e0 di entrare a far parte della NWA mantenendo la loro identit\u00e0 ma accettando \"de facto\" come titoli pi\u00f9 importanti da assegnare nelle loro competizioni i titoli della NWA.\nLa federazione affiliata diventava cos\u00ec un territorio della NWA e, in cambio della possibilit\u00e0 di avere un titolo di prestigio, permetteva ai propri lottatori di combattere presso spettacoli di altre affiliate in modo da permettere al titolo di viaggiare attraverso gli Stati Uniti ed in questo modo nel corso dei successivi sessant'anni molti tra i pi\u00f9 grandi campioni del wrestling sono diventati famosi vincendo anche questo titolo.\nNWA-TNA (2002 - 2007).\nNel 2002 dopo la creazione della NWA: Total Nonstop Action (NWA-TNA) il titolo fu utilizzato solo negli spettacoli di questa nuova federazione e quando nel 2004 la TNA usc\u00ec dalla NWA per diventare pi\u00f9 semplicemente Total Nonstop Action Wrestling, questa se ne assicur\u00f2 l'esclusiva fino al 2014 accordando che il vincitore della cintura sarebbe stato deciso esclusivamente dalla stessa TNA e dai propri booker. \nL'accordo tuttavia termin\u00f2 nei primi mesi del 2007 e dal 13 maggio il titolo ritorn\u00f2 ad essere di esclusivo utilizzo della NWA. Il titolo fu prima reso vacante ed in seguito riassegnato al vincitore di un torneo (indetto per l'occasione e chiamato Reclaiming the Glory) e disputato tra sedici lottatori nel corso dell'estate seguente e che fu vinto da Adam Pearce il 1\u00ba settembre 2007.\nRing of Honor (2008 - ).\nIl 7 giugno 2008 durante un evento della Ring of Honor (ROH), il detentore Adam Pearce lo present\u00f2 al termine di un match da lui disputato ottenendone il riconoscimento da parte di questa federazione ed il 2 agosto 2008 ci fu la prima nuova assegnazione durante l'evento Death Before Dishonor VI e dove il nuovo campione (che sconfisse Parce) divenne Brent Albright.\n$25,000 deposit.\nDurante l'et\u00e0 dell'oro della NWA, il consorzio richiedeva un deposito cauzionale di 25'000$ al suo campione del mondo in carica per assicurarsi che non vi fossero passaggi a federazioni rivali con la cintura mondiale al seguito e quando il titolo passava di mano, questa somma veniva restituita insieme agli interessi accumulati. \nCi furono comunque delle eccezioni a questa prassi tra le pi\u00f9 quelle di Ric Flair e Dusty Rhodes, che rifiutarono la restituzione del deposito al momento del cambio di titolo perch\u00e9 sapevano che prima o poi la cintura sarebbe di nuovo tornata in loro possesso e questa pratica port\u00f2 la NWA a conseguenze pi\u00f9 nefaste poich\u00e9 nel 1991 quando Ric Flair (l'allora detentore del titolo e sotto contratto con l'affiliata WCW) pass\u00f2 alla WWF port\u00f2 con s\u00e9 la cintura per apparire negli spettacoli televisivi con essa e proclamarsi \"The Real World Champion\". \nIn conseguenza di questo uso improprio la NWA ottenne che la WWF creasse una cintura del tutto simile alla Big Gold Belt e che fu chiamata \"Vegas\" Big Gold e che poteva liberamente usare nei propri programmi. \nIn seguito (e dopo alcune battaglie legali) questa versione della Big Gold venne donata da Flair a Triple H, mentre l'originale cintura ritorn\u00f2 alla federazione legittima e proprietaria (la NWA/WCW), che ne dispose per i propri scopi e di cui ne cre\u00f2 numerose copie.\nPer ironia della sorte molte di queste copie divennero propriet\u00e0 della WWF in quanto, al momento dell'acquisizione della federazione WCW (fallita il 26 marzo 2001) la stessa WWF ne pot\u00e9 disporre a suo piacimento (una delle copie pi\u00f9 famose fu quella che Hulk Hogan vinse a Bash at the Beach contro Jeff Jarrett prima di essere licenziato in diretta TV da Vince Russo e che tenne con s\u00e9 mentre altre due delle copie sono divenute propriet\u00e0 di due ex campioni del mondo WCW, Sting e Diamond Dallas Page).\nCampione attuale.\nL'attuale campione \u00e8 Matt Cardona che ha vinto il titolo il 12 febbraio 2022 sconfiggendo Trevor Murdoch."}
{"id": "689674", "revid": "1529788", "url": "https://it.wikipedia.org/wiki?curid=689674", "title": "Achille", "text": "Achille (, ), soprannominato \"pi\u00e8 veloce\" o \"pi\u00e8 rapido\", \u00e8 un eroe della mitologia greca, eroe leggendario della guerra di Troia e protagonista dellIliade.\nIl mito di Achille \u00e8 tra i pi\u00f9 ricchi e antichi della mitologia greca: oltre all'Iliade, altre leggende hanno fatto proprio tale personaggio e si sono sforzate di completare il racconto della sua vita, inventando episodi che supplissero alle lacune dei poemi omerici. Via via si \u00e8 venuto a formare un ciclo di Achille ricco di versioni sovente divergenti, come, per esempio il fatto che spesso dormisse nella foresta di giorno; versioni che hanno ispirato i poeti tragici ed epici dell'antichit\u00e0, fino all'epoca romana. Achille viene anche chiamato col patronimico Pel\u00ecde, essendo egli figlio di Peleo.\nIl mito.\nOrigine.\nAchille era un semidio, essendo figlio del mortale Peleo, re dei Mirmidoni di Ftia (regione nel sud-est della Tessaglia) e della nereide Teti.\nZeus e Poseidone si erano contesi la mano di Teti fino a quando Prometeo (o, secondo altre fonti, Temi) profetizz\u00f2 che la ninfa avrebbe generato un figlio pi\u00f9 potente del padre. Per questo motivo essi dovettero rinunciare alle loro pretese e costrinsero Teti a sposare Peleo, giustamente convinti che il figlio di un mortale non avrebbe costituito una minaccia. Esiste una versione alternativa data da \"Le Argonautiche\", nella quale Era allude alla resistenza e al rifiuto di Teti alle \"avance\" di Zeus, per rispetto al legame matrimoniale Era-Zeus.\nNel poema incompleto \"Achilleide\" di Publio Papinio Stazio del I secolo c'\u00e8 una versione che non si trova in altre fonti, in base alla quale Teti, quando Achille nacque, lo immerse nel fiume Stige, per renderlo invulnerabile, tenendolo per un tallone: il bambino divenne cos\u00ec invulnerabile ad eccezione di quel punto, che non era stato immerso (cfr. tallone di Achille). Non \u00e8 chiaro se questa versione di Stazio fosse nota in precedenza.\nIn un'altra versione, citata nel \"Libro IV\" de \"Le Argonautiche\", Teti, per rendere immortale il figlio, lo ungeva di giorno con l'ambrosia, mentre di notte, di nascosto da Peleo, ne bruciava le parti mortali del corpo nel fuoco per renderlo invulnerabile. Una notte, Peleo si svegli\u00f2 e, vedendo il figlioletto agitarsi tra le fiamme, lanci\u00f2 un urlo: Teti, adirata, gett\u00f2 il bambino a terra e, veloce come il vento o come un sogno, se ne and\u00f2, immergendosi nel mare, senza fare pi\u00f9 ritorno. Peleo, con l'aiuto del centauro Chirone, sostitu\u00ec il tallone di Achille, rimasto ustionato, con l'astragalo (osso della caviglia tra la tibia ed il calcagno) del gigante Damiso, celebre per la sua velocit\u00e0 nella corsa: da qui l'appellativo di \"pi\u00e8 veloce\" (\"podas \u00f4kus\") con cui l'eroe viene anche denominato.\nTuttavia nessuna delle fonti antecedenti Stazio fa riferimento alla sua invulnerabilit\u00e0. Al contrario, nell'Iliade, Omero narra di un Achille ferito: nel libro XXI, l'eroe peonio Asteropeo, figlio di Pelegone, sfida Achille nei pressi del fiume Scamandro. Egli, ambidestro, scaglia due lance alla volta e la seconda colpisce Achille al gomito, facendogli sgorgare del sangue: \u00absfiora coll'altro il destro braccio dell'eroe, di nero sangue lo sprizza\u00bb. Neanche in,Etiopide, la Piccola Iliade e l\"'Iliou persis\" (\"La caduta di Ilio\"), poemi epici greci del ciclo troiano dove compare una descrizione della morte dell'eroe, c'\u00e8 traccia della sua invulnerabilit\u00e0 o del suo famoso tallone. In alcuni successivi dipinti su vaso che raffigurano la sua morte, una o pi\u00f9 frecce trafiggono il suo corpo.\nIstruzione.\nPeleo affid\u00f2 Achille al centauro Chirone sul Monte Pelio affinch\u00e9 provvedesse alla sua crescita ed educazione. Sul magnifico Pelio il fanciullo ricevette le cure della madre del centauro Chirone, Filira, e di sua moglie, la ninfa Cariclo. Chirone provvide a cambiargli il nome in Achille: prima infatti era chiamato Ligirone, che significava \"piangente\".\nDiventato pi\u00f9 grande, Achille cominci\u00f2 a esercitarsi nella caccia e nell'addestramento dei cavalli come pure nell'arte medica. Mentre imparava a cantare e a suonare la lira, Chirone lo addestrava alle antiche virt\u00f9: il disprezzo dei beni di questo mondo, l'orrore della menzogna, la moderazione, la resistenza alle cattive passioni e al dolore. Il centauro lo nutriva con midolla di leone e di cinghiale, per trasmettergli la forza e il coraggio di questi animali e con miele e midollo di cerbiatto per renderlo agile e veloce, ma al tempo stesso dolce e persuasivo.\nChirone gli insegn\u00f2 a suonare perfettamente la \"forminx\", strumento musicale a quattro corde simile alla cetra, mentre la musa Calliope lo istru\u00ec nel canto e nell'arte della pittura. Le doti del giovane eroe si rivelarono gi\u00e0 all'et\u00e0 di sei anni quando, grazie ai consigli del suo maestro, uccise il primo cinghiale. Da quel momento il Pelide inizi\u00f2 a portare continuamente nella grotta di Chirone le prede che cacciava. La sua bionda capigliatura splendeva al sole durante le corse e, quando si dava alla caccia, raggiungeva ed abbatteva i cervi senza l'aiuto dei cani. Le sue doti stupivano persino le divinit\u00e0 Atena e Artemide, sbalordite dalla grazia e dalle capacit\u00e0 di quel fanciullo cos\u00ec piccolo.\nDurante questo periodo di educazione alla vita guerriera, Achille ebbe come inseparabile compagno Patroclo, il quale, bench\u00e9 fosse pi\u00f9 grande di lui, non gli era superiore nella forza n\u00e9 poteva vantare la stessa nobile origine.\nContemporaneamente agli insegnamenti di Chirone, Achille apprese dal precettore Fenice l'arte dell'eloquenza e l'utilizzo adeguato delle armi. Secondo la tradizione omerica, il Pelide trascorse la sua giovinezza a Ftia, insieme al padre Peleo e all'anziano Fenice, che molto lo amava e lo considerava come un figlio; il poema ricorda anche l'episodio in cui Fenice offriva del vino al giovane eroe, il quale spesso lo risputava sulla sua tunica, ancora troppo giovane per poterlo gustare.\nSin da bambino, gli dei, che da tempo lo ammiravano e conoscevano il destino che l'attendeva, lo avevano avvisato sul suo futuro. Gli fu chiesto se preferisse vivere a lungo, ma senza gloria, o avere una vita breve e famosa per le imprese che avrebbe compiuto: il giovane Achille scelse quest'ultima opzione e il suo destino fu cos\u00ec segnato.\nIl rifugio a Sciro.\nQuando Achille aveva nove anni, Calcante, un indovino che aveva tradito i Troiani per schierarsi dalla parte degli Achei, annunci\u00f2 che Troia non avrebbe potuto essere conquistata senza l'aiuto del giovane tra le sue file. Teti (o secondo altre versioni Peleo), la quale era venuta a sapere di questa profezia, temendo la morte del figlio sotto le mura della citt\u00e0, sottrasse il giovane alle cure di Chirone e lo port\u00f2 presso il re Licomede a Sciro, presentandolo come una donna: lo vest\u00ec con abiti femminili e lo fece vivere insieme alle figlie del re. Forse Licomede era a conoscenza della verit\u00e0, ma non disse nulla a riguardo accettandolo di buon grado.\nQui l'eroe rimase nove anni, venendo soprannominato \"Cercisera\", \"Essa\" o \"Pirra\" (cio\u00e8 \"la Fulva\"), a causa dei capelli di colore biondo ardente. Durante questo periodo, l'eroe si innamor\u00f2 di Deidamia, una delle figlie di Licomede, la spos\u00f2 e da lei ebbe un figlio, \"Pirro\", che pi\u00f9 tardi avrebbe preso il nome di Neottolemo. In base a un'altra leggenda, Neottolemo era figlio di Achille e di Ifigenia.\nIntanto Odisseo, avendo anch'egli saputo dall'indovino Calcante che Troia non avrebbe potuto essere conquistata senza la partecipazione di Achille, fu incaricato insieme a Nestore e Aiace Telamonio di andare alla ricerca del giovane. Scoperto il suo nascondiglio, i tre si presentarono al cospetto di Licomede travestiti da mercanti, portando a Sciro stoffe e oggetti preziosi, adatti ai gusti femminili. Tuttavia, dentro una cesta lo scaltro Odisseo aveva messo anche alcune splendide armi, che Achille immediatamente scelse, rivelandosi. Secondo un'altra versione, mentre le fanciulle erano intente a scegliere articoli di ricamo e stoffe, Odisseo simul\u00f2 un fragore di armi in mezzo all'harem di Licomede. Le ragazze, terrorizzate, fuggirono mentre Achille, conforme al suo spirito maschile, si strapp\u00f2 di dosso le vesti femminili, si rivest\u00ec del bronzo guerriero ed usc\u00ec pronto a combattere. Teti e Peleo dovettero cos\u00ec rassegnarsi all'inevitabile destino del figlio e non ostacolarono pi\u00f9 la sua vocazione di guerriero.\nAl momento della sua partenza, Peleo fece voto di consacrare al fiume Spercheio, che bagnava il suo regno, i capelli del figlio se fosse tornato sano e salvo dalla spedizione. Teti, da parte sua, ripet\u00e9 ad Achille il futuro che lo attendeva. Achille, senza esitare, conferm\u00f2 la decisione di molti anni prima e scelse la vita breve e gloriosa.\nLa dea consegn\u00f2 all'eroe anche un'armatura divina, offerta un tempo da Efesto a Peleo come regalo di nozze e vi aggiunse i cavalli che Poseidone aveva portato come dono nella stessa occasione. Affianc\u00f2 poi al figlio un compagno di nome Mnemone, la cui sola funzione era quella di impedirgli, con i suoi consigli, di uccidere un protetto di Apollo: un oracolo, infatti, aveva profetizzato che Achille sarebbe morto di morte violenta se l'avesse fatto: ma di questo eroe per\u00f2 non specificava il nome.\nTeti infine gli proib\u00ec di sbarcare per primo sulla riva troiana, perch\u00e9 il primo a farlo sarebbe stato anche il primo a cadere vittima del nemico, sorte che tocc\u00f2 a Protesilao. Altre fonti, tuttavia, sostengono che, senza l'intervento della dea Atena, che lo trattenne, l'impetuoso eroe avrebbe dimenticato l'avvertimento e avrebbe anticipato chiunque altro.\nLa prima spedizione e l'aiuto di Telefo.\nDopo la sortita di Odisseo, Nestore e Patroclo presso il re Licomede, Achille si convinse a prendere parte alla spedizione di Troia, mettendosi a capo di una flotta di cinquanta navi con a bordo un contingente di Mirmidoni, accompagnato dall'amato Patroclo, dall'auriga Automedonte e dal precettore Fenice. Prima della partenza, su decisione dei capi, Achille assunse il comando supremo della flotta achea, sostenuto da Aiace Telamonio e da Fenice.\nNell'Iliade, l'esercito acheo giunse direttamente dalla citt\u00e0 di Aulide a Troia: ma alcune successive leggende narrano di un primo tentativo di sbarco che fall\u00ec completamente. La prima volta in cui la flotta lasci\u00f2 Aulide per attaccare Troia, vi fu un errore sulla direzione da prendere e, anzich\u00e9 giungere nella Troade, gli Achei approdarono molto pi\u00f9 a sud, nella Misia. Pensando di essere nella Troade, decisero di saccheggiare il paese, il cui re era Telefo, figlio di Eracle. Altre versioni sostengono che essi deliberatamente mossero contro i Misi prima di attaccare Troia, per impedire che Priamo potesse richiedere il loro aiuto.\nTelefo fronteggi\u00f2 gli invasori con il suo esercito, uccidendone molti tra cui Tersandro, figlio di Polinice, che aveva cercato di resistergli: Patroclo e Diomede riuscirono a strappare il suo cadavere ai nemici. Durante la lotta, Patroclo, colpito da una freccia scagliata dalle truppe nemiche, fu costretto a ritirarsi. Quando arriv\u00f2 Achille, Telefo, spaventato, fugg\u00ec lungo le rive del fiume Caico: durante la fuga rimase impigliato in un ceppo di vite e cadde, venendo ferito alla coscia da Achille con un colpo di lancia.\nSuccessivamente, resisi conto dell'errore, gli Achei si imbarcarono alla volta di Troia, ma non riuscirono a giungervi poich\u00e9 una tempesta disperse la flotta. Achille, in particolare, si ritrov\u00f2 a Sciro, presso Deidamia e il figlio. Durante gli otto anni trascorsi nella citt\u00e0, Achille ebbe modo di rivelare a Licomede del bambino avuto con Deidamia: il re impose ai due di sposarsi, anche per riparare alla nascita di Neottolemo che Achille aveva tenuto nascosto durante tutta la sua permanenza a Sciro sotto abiti femminili. Secondo un'altra versione, riportata nell'Iliade, dopo la tempesta che disperse l'intera flotta, Achille organizz\u00f2 una spedizione contro la rocca di Sciro, insieme all'amato Patroclo, uccidendo il re Enieo e facendo numerosi schiavi.\nOtto anni dopo, gli Achei riunirono di nuovo l'esercito, radunandosi questa volta ad Argo, ma non sapevano come raggiungere la Troade. Telefo, la cui ferita non guariva e al quale Apollo aveva predetto che \u00ab\"colui che lo aveva ferito lo avrebbe guarito\"\u00bb, giunse dalla Misia ad Argo, travestito da mendicante e si offr\u00ec agli Achei di indicare loro il cammino se Achille avesse acconsentito a guarirlo. Avvertito da Calcante che solo Telefo avrebbe potuto condurli a Troia, Achille acconsent\u00ec: mise un po' della ruggine che si trovava sulla sua lancia sopra la ferita di Telefo, facendolo guarire. Come promesso, Telefo accompagn\u00f2 gli Achei fino al loro sbarco nella Troade.\nSeconda spedizione.\nDa Argo la flotta achea si port\u00f2 ad Aulide, dove per\u00f2 le navi rimasero bloccate a causa di una persistente bonaccia. Interpellato a tale riguardo, Calcante rispose che essa era dovuta all'ira di Artemide, che si sarebbe placata solo se Agamennone le avesse sacrificato la figlia Ifigenia, la quale si trovava insieme alla madre a Micene. Agamennone acconsent\u00ec e per attirare la figlia ad Aulide senza destare sospetti n\u00e9 in lei n\u00e9 nella madre Clitennestra, pens\u00f2 di addurre come pretesto la sua volont\u00e0 di darla in sposa ad Achille.\nQuest'ultimo non era al corrente dell'inganno e quando ne venne a conoscenza decise di intervenire per salvare la giovane: Ifigenia per\u00f2 era gi\u00e0 stata portata ad Aulide. Achille cerc\u00f2 di opporsi, ma i soldati gli si sollevarono contro, minacciando di lapidarlo. Quando arriv\u00f2 l'ora del sacrificio con Ifigenia rassegnata al suo destino per il bene del paese, la lama cal\u00f2 su di lei ma al suo posto colp\u00ec un cervo mentre la fanciulla fu portata via, in salvo, da Artemide (Euripide, \"Ifigenia in Aulide\"). Secondo altre versioni l'eroe, per ordine della stessa Artemide e straziato dalle lacrime di Clitennestra, intervenne durante il sacrificio, salvando la giovane e conducendola in Scizia. Secondo Tzetze, Achille la spos\u00f2 e da lei nacque Neottolemo.\nSecondo quanto testimonia l\"'Odissea\", durante un banchetto tenuto da Alcinoo, re dei Feaci, l'aedo Demodoco canta di una disputa sorta tra Odisseo e Achille: il primo esaltava la prudenza, mentre il secondo esaltava il coraggio. Agamennone, al quale Apollo aveva predetto che gli Achei avrebbero conquistato Troia allorch\u00e9 fosse subentrata la discordia tra le sue file, vide in questa discussione il presagio di una pronta vittoria.\nI primi nove anni di guerra.\nPer nove anni gli Achei stazionarono davanti a Troia: l'Iliade per\u00f2 inizia il suo racconto a partire dal decimo anno di assedio. Pertanto le imprese relative ai primi nove anni o sono riportate come antefatti nel poema omerico o riguardano altri racconti che formano la ricca collana di leggende incentrate su Achille, la guerra di Troia e i suoi personaggi.\nFinalmente ripresero a soffiare i venti e la flotta, seguendo le indicazioni di Telefo, giunse nell'isola di Tenedo. Quando le navi arrivarono in prossimit\u00e0 delle coste dell'isola, il re Tenete, dall'alto di un promontorio, inizi\u00f2 a scagliare enormi massi sulle navi sottostanti. Achille, furente, si tuff\u00f2 in mare e raggiunse a nuoto la riva: una volta davanti a Tenete, lo colp\u00ec con la lancia, trapassandogli il cuore. Achille quindi si addentr\u00f2 nell'isola coi suoi Mirmidoni: qui affront\u00f2 Cicno (figlio di Poseidone), uccidendolo con un colpo alla nuca, suo unico punto vulnerabile. Durante il saccheggio not\u00f2 Emitea, sorella di Tenete, innamorandosene perdutamente: la fanciulla fugg\u00ec come una cerbiatta, ma la terra si apr\u00ec sotto di lei, inghiottendola. In altre versioni, Tenete intervenne a difesa della sorella, venendo trafitto da Achille con la sua lancia mentre Emitea veniva risucchiata nelle viscere della terra.\nAccortosi troppo tardi di avere inavvertitamente compiuto la profezia contro la quale la madre lo aveva messo in guardia, ossia di non uccidere Tenete, Achille cerc\u00f2 di rimediare organizzando per Tenete funerali imponenti e, per punire il suo destino e castigare la negligenza che l'aveva condannato, uccise il servo Mincone che avrebbe dovuto impedire l'avverarsi della stessa profezia.\nRicordando il monito della madre e dell'indovino Calcante, che presagiva una morte certa a chi fosse sbarcato per primo sulla costa troiana, Achille esit\u00f2 in attesa che a farlo fosse qualcun altro. Fu allora Protesilao a farsi avanti, cercando di infondere coraggio ai suoi compagni, terrorizzati dalla profezia. Appena messo piede a terra, Protesilao venne trafitto da un giavellotto: solo a quel punto Achille, seguito dai suoi Mirmidoni, scese a riva e si scagli\u00f2 contro il padre di Tenete, Cicno, anch'egli alleato dei Troiani, figlio di Poseidone e di Arpalea, che era invulnerabile fatta eccezione per il collo. La rabbia dell'eroe acheo fu tale che, scendendo sulla terra ferma con un balzo fenomenale, fece sgorgare una sorgente: scatenatosi il duello, Achille colp\u00ec il nemico al volto e lo ricacci\u00f2 indietro a colpi di scudo, fino a che Cicno inciamp\u00f2 e cadde. Achille, consapevole dell'invulnerabilit\u00e0 del nemico, che aveva fatto strage di oltre mille achei, lo sollev\u00f2 a mezz'aria e lo strozz\u00f2 con i cinturini del suo stesso elmo.. Un'altra versione, in evidente contrasto con la precedente, afferma che Achille uccise Cicno scagliandogli una pietra al volto. In ogni caso Achille balz\u00f2 sul cadavere e gli tagli\u00f2 la testa issandola in cima alla punta di Vecchio Pelio, mostrandola ai Troiani: questi, atterriti, fuggirono, lasciando agli Achei la possibilit\u00e0 di allestire gli accampamenti sulla spiaggia che pass\u00f2 cos\u00ec sotto il controllo di Agamennone. Mentre Achille spogliava Cicno delle sue armi, Poseidone, tra lo stupore dell'eroe acheo, lo fece svanire dalle sue mani: il dio del mare, addolorato per la perdita di uno dei suoi tanti figli prediletti, tra i pi\u00f9 valorosi sul campo di battaglia, l'aveva reincarnato in un cigno immortale.\nLe incursioni di Achille.\nSconfitti i Teucri (altro nome con cui vengono designati i Troiani), che furono costretti alla ritirata, gli Achei allestirono i loro accampamenti intorno alla citt\u00e0 di Troia e tirarono in secca la loro flotta.\nNel frattempo Achille oper\u00f2 con le sue truppe di Mirmidoni delle incursioni tese ad annientare le difese esterne della citt\u00e0. Insieme ai suoi uomini migliori prepar\u00f2 anche il saccheggio notturno all'interno della stessa citt\u00e0, riuscendo a penetrarvi e ad afferrare con la forza Licaone, figlio di Priamo, mentre era intento a potare un fico selvatico nel frutteto del padre. Achille gli balz\u00f2 addosso e lo consegn\u00f2 a Patroclo che lo port\u00f2 a Lemno, dove venne venduto a Euneo. Dieci anni dopo Licaone fu riscattato da Eezione, re della Tebe di Cilicia. Licaone fu costretto a fuggire da l\u00ec dopo che i greci conquistarono la Cilicia uccidendo il re: torn\u00f2 dunque a Troia ma mor\u00ec dopo soli dodici giorni, ucciso da Achille assetato di vendetta per la morte di Patroclo.\nInsieme a Patroclo, Achille si inoltr\u00f2 sul monte Ida, sapendo che l\u00ec Priamo teneva greggi e mandrie di buoi, custodite dai figli. Qui Achille si scontr\u00f2 con Enea, che stava facendo pascolare liberamente il bestiame, facendo razzia degli animali: Enea non pot\u00e9 opporre alcuna resistenza, consapevole delle origini divine e della natura sovrumana dell'eroe acheo. Mentre gli animali venivano abbattuti o razziati e i mandriani, tra cui Mestore, uno dei figli di Priamo, venivano uccisi, Enea fugg\u00ec cercando rifugio in una citt\u00e0 vicina. Achille in seguito cattur\u00f2 altri due figli di Priamo, Iso ed Antifo, legandoli con funi di vimini e liberandoli solo su riscatto.\nEnea trov\u00f2 rifugio presso la citt\u00e0 di Lirnesso. Zeus gli garant\u00ec \"slancio ed agili gambe\", proteggendolo dalla foga del Pelide e da Atena. Ma Achille, a capo di un gruppo di Mirmidoni, assedi\u00f2 la citt\u00e0 alleata dei Troiani, costringendola in poco tempo alla resa: penetr\u00f2 al suo interno e la saccheggi\u00f2. Achille uccise Minete, re dei Cilici, risparmiando la sua promessa sposa Ippodamia, meglio nota come Briseide. Ella era figlia di Brise, un sacerdote di Apollo che abitava a Lirnesso, il quale, alla vista della sua casa distrutta e della figlia rapita, si suicid\u00f2 per il dolore. Briseide divenne schiava di Achille: Patroclo, per consolarla della morte del padre, le promise che avrebbe fatto in modo che l'eroe acheo la sposasse. Quando la citt\u00e0 fu rasa al suolo Enea chiese aiuto agli d\u00e8i e, sempre grazie a Zeus, scamp\u00f2 nuovamente alla morte rifugiandosi a Troia.\nAchille nell'Iliade.\nAchille si pu\u00f2 definire protagonista insieme ad Ettore dell'Iliade, difatti compare gi\u00e0 nel primo canto. Crise, padre di Criseide o Crisa e sacerdote di Apollo, dopo essersi recato da Agamennone per riscattare la figlia, venne insultato e cacciato in malo modo; ci\u00f2 scaten\u00f2 l'ira di Apollo che, per punirlo, provoc\u00f2 una grande pestilenza tra gli Achei, colpendo prima gli animali e poi gli uomini. L'indovino Calcante rivel\u00f2 ad Agamennone che la pestilenza avrebbe avuto termine solo con la restituzione di Criseide; controvoglia Agamennone accett\u00f2, ma volle in cambio Briseide, schiava di Achille. Egli, furibondo, dapprima minacci\u00f2 di tornare in patria, a Ftia, con i suoi soldati, i \"Mirmidoni\", successivamente decise di rimanere nell'accampamento e di non partecipare, con i suoi, alla battaglia. Fece ci\u00f2 per recuperare la \"tim\u00e8\", vale a dire l'onore, quantificato con il bottino ottenuto in guerra: egli non poteva tollerare l'offesa compiuta da Agamennone nei suoi confronti.\nSenza Achille e il suo esercito di Mirmidoni tra le file achee i Troiani sembrarono prevalere: nel corso di una grande battaglia essi giunsero ad attaccare il campo acheo e a minacciare di dare fuoco alle navi. La situazione per gli Achei rischi\u00f2 di precipitare ma Achille fu irremovibile: Patroclo, suo compagno e amante, riusc\u00ec a convincerlo a lasciare che i Mirmidoni continuassero a combattere e ottenne di potere indossare le sue armi e la sua corazza. Achille acconsent\u00ec, avvertendolo di non avvicinarsi alle mura di Troia. Ma Patroclo, dopo avere respinto l'assalto all'accampamento, tent\u00f2 pi\u00f9 volte di scalare le mura, dove venne colpito e fermato da Apollo, ferito da Euforbo e infine ucciso da Ettore.\nLa morte del compagno indusse Achille a tornare nuovamente sul campo di battaglia: Teti fece preparare da Efesto una nuova armatura, poich\u00e9 la sua, indossata da Patroclo, era finita nelle mani di Ettore. Achille riprese a combattere, cercando tra le schiere nemiche il principe troiano, deciso ad ucciderlo. Quando lo vide lo sfid\u00f2 a duello: solo l'intervento di Apollo salv\u00f2 Ettore da morte sicura. Questo aument\u00f2 ancora di pi\u00f9 la sua collera: Achille, non sapendo dove cercarlo, inizi\u00f2 rabbiosamente ad uccidere qualunque nemico gli capitasse a tiro, compiendo una strage. Tra le tante sue vittime vi furono il gi\u00e0 citato Licaone e il giovane capo peone Asteropeo, dal quale fu per\u00f2 ferito a un braccio.\nFinalmente Achille affront\u00f2 Ettore in duello e lo uccise con un colpo di lancia tra il collo e le spalle, nonostante la madre gli avesse predetto che alla morte dell'eroe troiano sarebbe ben presto seguita la sua. Per vendicare Patroclo, for\u00f2 i tendini del tallone al corpo di Ettore e lo trascin\u00f2 dietro al suo carro, per nove giorni, facendone scempio. Con l'aiuto di Ermes, Priamo si rec\u00f2 nel campo acheo per implorare la restituzione del corpo del figlio, cosa che Achille, mosso a piet\u00e0 e su ordine di Zeus, concesse.\nPentesilea.\nMolte leggende vedono come protagonista Achille fuori dall'Iliade la quale si chiude con la restituzione del corpo di Ettore al padre Priamo, re di Troia.\nAnche dopo la morte di Ettore la guerra continu\u00f2 ed altri alleati giunsero in soccorso di Troia per sfidare Achille: tra essi Pentesilea, regina delle Amazzoni, che si scagli\u00f2 contro Achille, venendo da lui uccisa e gettando nello sconforto l'eroe acheo, affascinato dalla sua avvenenza. Secondo il mito solo nel momento in cui la colp\u00ec al petto, rompendone l'armatura, Achille ne pot\u00e9 ammirare la bellezza: quando si accorse che la distrazione per la sua avvenenza gli stava per costare cara, si concentr\u00f2 nuovamente nella lotta, uccidendola. Secondo un'altra fonte Pentesilea era stata maledetta da Artemide, che l'aveva condannata ad essere violentata da chiunque ne vedesse il corpo o il viso; per questo la regina combatteva coperta da un'armatura e da un elmo che le copriva il volto. Dopo averla uccisa Achille la spogli\u00f2 delle armi, com'era consuetudine, e, ammirandone la bellezza, non pot\u00e9 che innamorarsene e cedere al desiderio, possedendone il cadavere.\nMentre era addolorato davanti al corpo esanime di Pentesilea l'acheo Tersite lo derise: irritato dal suo atteggiamento Achille lo colp\u00ec con un pugno, uccidendolo all'istante.\nMemnone.\nDopo la morte di Patroclo, Achille ancora una volta scese in campo per vendicare Antiloco, uccidendo l'avversario. Il duello tra Achille e Memnone ricorda molto quello tra Achille ed Ettore per vendicare Patroclo, se si esclude il fatto che Memnone, a differenza di Ettore, era figlio di una dea.\nL'episodio \u00e8 alla base del poema epico (da epos che significa narrazione) Etiopide, facente parte del ciclo troiano, composto dopo l'Iliade probabilmente nel VII secolo a.C. e andato perduto, tranne che per alcuni frammenti sparsi riportati da autori di epoche successive.\nLa morte.\nCome profetizzato da Ettore in punto di morte, Achille fu successivamente ucciso da Paride con una freccia diretta nel tallone destro, il suo unico punto mortale (secondo Stazio). In altre versioni il dio Apollo guid\u00f2 la freccia scagliata da Paride e in altre ancora si racconta che Achille, mentre scalava i cancelli di Troia, fu colpito dalla freccia avvelenata.\nSecondo diverse fonti, quando Achille fu trafitto mortalmente, Glauco, guerriero della Licia che combatteva a fianco dei Troiani, cerc\u00f2 di impossessarsi del suo cadavere: egli scagli\u00f2 la sua lancia contro Aiace Telamonio, il quale proteggeva il corpo di Achille, ma essa riusc\u00ec solo a scalfire lo scudo senza che gli penetrasse nella pelle. Aiace, a sua volta, gli scagli\u00f2 contro la sua lancia, ferendolo mortalmente e poi, roteando la sua immensa ascia, tenne lontano i Troiani, dando modo ad Odisseo di caricare Achille sul suo carro e di portarlo via.\nNell\"'Etiopide\", attribuita ad Arctino di Mileto, Achille dopo la sua morte viene rappresentato come ancora vivente sull'Isola dei Serpenti presso la foce del Danubio.\nUn'altra versione sulla morte di Achille narra che egli si innamor\u00f2 perdutamente della principessa troiana, Polissena e chiese a suo padre, Priamo, di poterla sposare. Priamo era consenziente, perch\u00e9 ci\u00f2 avrebbe significato la fine delle ostilit\u00e0 con gli Achei o, almeno, il cambio di campo da parte dell'eroe. Ma mentre Priamo era impegnato nei preparativi per il matrimonio, Paride, che avrebbe dovuto rinunciare ad Elena se Achille avesse sposato la sorella, nascosto dietro ai cespugli, scagli\u00f2 la freccia che avrebbe ucciso l'eroe acheo.\nAchille fu cremato e le sue ceneri furono depositate nella stessa urna che conteneva quelle di Patroclo e di Antiloco, figlio di Nestore.\nIl destino dell'armatura di Achille.\nL'armatura di Achille fu oggetto di disputa tra Odisseo e Aiace Telamonio, che se la contesero tenendo dei discorsi sul perch\u00e9 ognuno di essi dovesse essere considerato il pi\u00f9 coraggioso dei soldati achei dopo Achille e quindi meritevole della sua armatura: alla fine, fu assegnata ad Odisseo, ritenuto pi\u00f9 utile ai fini della vittoria, grazie alla sua astuzia e alla sua retorica. Furibondo per l'ingiustizia Aiace maledisse Odisseo, scatenando l'ira della dea protettrice di quest'ultimo, Atena, la quale fece diventare Aiace temporaneamente pazzo: egli cominci\u00f2 ad uccidere delle pecore, scambiandole per i compagni che lo avevano deriso. Quando ritorn\u00f2 in s\u00e9 Aiace per la vergogna si uccise.\nSuccessivamente Odisseo diede l'armatura a Neottolemo, figlio di Achille.\nUna reliquia, ritenuta la lancia di Achille dalla testa di bronzo \u00e8 stata conservata per secoli in un tempio di Atena sull'acropoli (la parte pi\u00f9 alta) della citt\u00e0 di Faselide, nella Licia. La citt\u00e0 fu visitata nel 333 a.C. da Alessandro Magno che si identific\u00f2 come il nuovo Achille, portando con s\u00e9 l'Iliade, ma i suoi biografi di corte non menzionano la lancia che il re macedone non avrebbe potuto fare a meno di toccare in preda all'emozione. Della lancia fa menzione Pausania il Periegeta nel II secolo d.C.\nVittime di Achille.\nAchille uccise quindi 77 nemici in totale durante il corso della guerra di Troia.\nIl rapporto tra Achille e Patroclo.\nIl rapporto tra Achille e Patroclo \u00e8 uno degli elementi chiave dei miti associati alla guerra di Troia: quale sia stata la sua effettiva natura e fino a che punto si sia spinta la relazione dei due eroi \u00e8 stata oggetto di controversie sia nel periodo antico sia nei tempi moderni.\nL'attaccamento di Achille a Patroclo \u00e8 un archetipico legame maschile che si verifica altrove nella cultura greca: il mitico Damone e Pizia, il leggendario Oreste e Pilade, e gli storici Armodio e Aristogitone sono coppie di compagni che affrontano volentieri il pericolo e la morte l'uno accanto all'altro.Nel Oxford Classical Dictionary, David M. Halperin scrive:Omero, a dire il vero, non ritrae Achille e Patroclo come amanti sebbene alcuni ateniesi classici pensassero che lo implicasse Eschilo; Platone \"Simposio\"; Eschine \"Contro Timarco\" \nNell'Iliade i due hanno una profonda ed esclusiva relazione: Achille si dimostra esser sempre molto tenero e preoccupato nei confronti del compagno d'armi, quando invece si dimostra spietato, insensibile e arrogante con tutti gli altri, siano essi nemici o alleati. I commentatori dell'epoca classica hanno facilmente tradotto il rapporto esistente tra i due attraverso la lente interpretativa della propria cultura.\nAd Atene durante il V sec. a.C. il rapporto \u00e8 stato spesso e volentieri considerato alla luce tradizionale della pederastia pedagogica. Nella tragedia perduta di Eschilo dedicata all'eroe il poeta indica la relazione tra i due guerrieri come esplicitamente sessuale ed assegna ad Achille il titolo di \"erastes\" e protettore: in un frammento superstite l'eroe parla di una \"unione devota delle cosce\" indicando con tale termine il sesso intercrurale, quello utilizzato maggiormente nelle relazioni pederastiche. Patroclo era l\u2019amante di Achille nonostante alcuni lo considerino erroneamente suo cugino o un suo amico.\nLe ferite di Achille.\nLa leggenda dell'invulnerabilit\u00e0 di Achille non \u00e8 riscontrabile nei poemi omerici, ma \u00e8 attestata molto pi\u00f9 tardi nell'epopea incompiuta di Publio Papinio Stazio. Nella guerra di Troia gli unici mortali che poterono vantarsi di aver ferito Achille, anche se leggermente, furono i seguenti:\nNell'Iliade, dunque, non vi sono feritori di Achille all'infuori di Asteropeo, destinato per\u00f2 a cadere sotto la spada del Pelide in quello stesso scontro.\nIconografia.\nSono moltissime e svariate le immagini di Achille, la cui descrizione \u00e8 tramandata da fonti scritte e soprattutto dipinte. Fra gli episodi pi\u00f9 celebri in cui \u00e8 protagonista l'eroe, si ricorda l'agguato a Troilo rappresentato anche nel vaso Fran\u00e7ois conservato al Museo Archeologico Nazionale di Firenze, ma proveniente da Vulci.\nApprofondimenti.\nL'episodio di Teti e Peleo relativo al conseguimento dell'invulnerabilit\u00e0 di Achille ripete quello di Demetra e Persefone. La dea, nel suo peregrinare alla ricerca della figlia Persefone, chiese ed ottenne ospitalit\u00e0 presso Metanira e, per ringraziarla, cerc\u00f2 di renderle immortale il figlio mettendolo sul fuoco, analogamente a quanto raccontato in una delle due versioni relative all'invulnerabilit\u00e0 di Achille: anche qui la donna, spaventata da quella visione, si mise ad urlare, interrompendo il processo.\nL'altra leggenda legata all'invulnerabilit\u00e0 di Achille, l'immersione nello Stige, sembra essere di origine tardo-latina, come hanno sostenuto diversi mitografi moderni.\nUna leggenda racconta che Achille fond\u00f2 nel 1181 a.C. la citt\u00e0 di Chieti, e che la chiam\u00f2 Teate in onore di sua madre. Anche se si tratta solo di una leggenda, l'eroe omerico \u00e8 rappresentato nello stemma del Comune su un cavallo rampante, mentre regge una lancia e uno scudo su cui \u00e8 raffigurata una croce bianca su campo rosso con quattro chiavi, che rappresentano le quattro porte d'ingresso della Chieti medievale (Porta Sant'Anna, Porta Santa Maria, Porta Napoli e Porta Pescara).\nNella letteratura e nelle arti moderne.\nFilm e televisione.\nNei film Achille \u00e8 stato interpretato nei seguenti film e serie televisive:\nInfluenza culturale.\nAd Achille \u00e8 intitolato il cratere Achille su Teti."}
{"id": "689679", "revid": "110236", "url": "https://it.wikipedia.org/wiki?curid=689679", "title": "Ordos (Dune)", "text": ""}
{"id": "689680", "revid": "486946", "url": "https://it.wikipedia.org/wiki?curid=689680", "title": "Campagna d'Africa orientale", "text": ""}
{"id": "689682", "revid": "110236", "url": "https://it.wikipedia.org/wiki?curid=689682", "title": "Vernius", "text": ""}
{"id": "689684", "revid": "2221578", "url": "https://it.wikipedia.org/wiki?curid=689684", "title": "Contea di Ada", "text": "La contea di Ada (\"Ada County\" in lingua inglese) \u00e8 una contea del Idaho, USA. Il capoluogo \u00e8 Boise.\nGeografia fisica.\nLa contea copre un'area totale di , di cui di terre e di acqua.\nSociet\u00e0.\nEvoluzione demografica.\nAl censimento del 2000 contava abitanti ( famiglie) e unit\u00e0 abitative (43 per km\u00b2). La componente etnica era per il 92,86% caucasici, 0,65% afroamericani, 4,48% ispanici, 0,69% nativi americani, 1,74% asiatici.\nIl 27,30% della popolazione era sotto i 18 anni, il 9,10% sopra i 65 anni.\nIl reddito procapite si attesta sui dollari. Il 7,70% della popolazione \u00e8 sotto la soglia di povert\u00e0."}
{"id": "689686", "revid": "729019", "url": "https://it.wikipedia.org/wiki?curid=689686", "title": "Vistallo Zignoni", "text": "Discendente della famiglia Zignoni residente in Italia e in Portogallo.\nBiografia.\n\"Vistallus Zencha de Zignonibus\", appartenente a una delle pi\u00f9 importanti famiglie della Val Brembana, per un omicidio commesso in giovent\u00f9 durante una lite fu bandito da tutto il territorio della Serenissima (sotto la cui giurisdizione rientrava allora il territorio di Bergamo). Per garantirsi l'impunit\u00e0 si arruol\u00f2 al servizio del marchese di Mantova Francesco Gonzaga come balestriere o come cavaliere.\nIl 6 luglio 1495 combatt\u00e9 nella battaglia di Fornovo sul Taro contro il re di Francia Carlo VIII di ritorno da una spedizione contro il regno di Napoli.\nNella confusione della battaglia, al comando di un drappello di soldati, fece prigioniero un valletto del re e si impadron\u00ec di numerosi cariaggi del ricco bottino razziato nel meridione. Del bottino faceva parte anche un cofanetto con preziose reliquie della passione di Cristo, tra cui anche un pezzo della corona di spine.\nConsapevole del grande valore delle reliquie pens\u00f2 di utilizzarle come moneta di scambio per farsi levare il bando subito per via dell'omicidio, perci\u00f2, procuratosi un salvacondotto, si fece ricevere a Venezia dal doge Agostino Barbarigo e dai membri del Senato. In cambio del reliquiario ottenne un premio di 50 ducati e una pensione vitalizia di 10 fiorini per s\u00e9, per il padre e per ciascuno dei suoi due fratelli; inoltre ricevette una delle reliquie, la \"Spina della Corona di Cristo\", per la chiesa del paese natio. Il bando non gli fu levato ma sospeso per un periodo di cent'anni.\nNel 1895, in occasione del quattrocentesimo anniversario dell'accoglimento della Sacra Spina, il comune di San Giovanni Bianco gli dedic\u00f2 una statua bronzea, opera dello scultore milanese Giuseppe Broggi."}
{"id": "689687", "revid": "1782831", "url": "https://it.wikipedia.org/wiki?curid=689687", "title": "Starrcade", "text": "Starrcade \u00e8 stato un pay-per-view di wrestling organizzato annualmente dalla National Wrestling Alliance (dal 1983 al 1990) e successivamente dalla World Championship Wrestling (dal 1991 al 2000). \nInizialmente soprannominato \"Granddaddy of Them All\", Starrcade fu il primo pay-per-view annuale ad essere mai trasmesso sull'emittente \"CCTV\", prima ancora di WrestleMania.\nStoria.\nDagli anni sessanta agli anni ottanta era tradizione per la Jim Crockett Promotions, consociata della National Wrestling Alliance, organizzare degli eventi di wrestling in occasione del Giorno del ringraziamento e di Natale, spesso al Greensboro Coliseum di Greensboro (North Carolina). Nel 1983 la JCP cre\u00f2 lo show Starrcade per continuare questa tradizione, facendovi partecipare wrestler provenienti da altre federazioni affiliate alla NWA e trasmettendo lo show sulla televisione via cavo. Nel 1987 l'evento assunse i connotati di un vero e proprio pay-per-view a livello nazionale, mentre nel 1990 divenne esclusivo della World Championship Wrestling. In seguito al fallimento della WCW nel 2001 non fu pi\u00f9 disputato.\nNel novembre del 2017 la World Wrestling Entertainment, detentrice di tutti i diritti relativi al marchio WCW fin dal 2001, ripropose Starrcade come \"live-event\" dedicato al \"roster\" di \"SmackDown\"; nel 2018 e nel 2019 fu invece realizzato sotto forma di speciale andato in onda sul WWE Network."}
{"id": "689688", "revid": "339392", "url": "https://it.wikipedia.org/wiki?curid=689688", "title": "NWA Starrcade", "text": ""}
{"id": "689690", "revid": "767487", "url": "https://it.wikipedia.org/wiki?curid=689690", "title": "Giuseppe Antonio Abbamonte", "text": "Biografia.\nA Napoli ader\u00ec agli ideali giacobini e nel 1794, coinvolto in una congiura, fu costretto a fuggire a Oneglia. Visse poi a Loano e a Milano, dove nel 1797 pubblic\u00f2 il \"Saggio sulle leggi fondamentali dell'Italia libera\". Sempre nel capoluogo lombardo fond\u00f2 il \"Giornale dei Patrioti italiani\" e collabor\u00f2 con il \"Monitore italiano\".\nNel 1798 divenne ispettore generale del ministero di polizia della Repubblica cisalpina, ma in seguito fu arrestato a causa di contrasti politici. \nDopo la proclamazione della Repubblica Napoletana, pur essendo assente dalla citt\u00e0 fu chiamato a far parte del governo provvisorio. Giunto a Napoli nella seconda met\u00e0 del febbraio 1799, organizz\u00f2 il tribunale di giustizia e fu dapprima nominato Presidente del Comitato centrale e poi della Commissione esecutiva.\nPartecip\u00f2 alla difesa della citt\u00e0 contro le truppe sanfediste. Dopo la resa, avrebbe dovuto recarsi a Tolone, insieme ad altri patrioti napoletani, ma i vincitori non mantennero i patti e li imprigionarono. Abbamonte fu condannato a morte dalla Giunta di stato ma, per essersi arreso, la pena fu commutata in ergastolo. \nLiberato nel 1801 si rec\u00f2 a Milano, per poi tornare a Napoli definitivamente nel 1806, quando Giuseppe Bonaparte divenne re della citt\u00e0. Qui rivest\u00ec importanti ruoli nella magistratura e fu in seguito (1809) nominato consigliere di stato da Gioacchino Murat. Rimase in citt\u00e0 anche dopo la restaurazione e sotto il regno di Ferdinando I fu nominato consigliere della Corte suprema di giustizia."}
{"id": "689692", "revid": "339392", "url": "https://it.wikipedia.org/wiki?curid=689692", "title": "StarrCade", "text": ""}
{"id": "689693", "revid": "729019", "url": "https://it.wikipedia.org/wiki?curid=689693", "title": "Palpebra", "text": "La palpebra \u00e8 una formazione cutaneo-membranosa che ricopre l'occhio e svolge un importante lavoro di protezione, contribuendo alla distribuzione del liquido lacrimale.\nCaratteristiche generali.\nC'\u00e8 una palpebra superiore (pi\u00f9 grande) e una inferiore, entrambe provviste di ghiandole lacrimali e ciglia. Svolgono, tra l'altro, la funzione di proteggere dalla luce eccessiva e, soprattutto, dalla polvere mediante il processo di ammiccamento. Le palpebre sono costituite da un'impalcatura muscolotendinea esternamente ricoperta dalla cute e internamente (a contatto con l'occhio) dalla congiuntiva.\nInoltre la congiuntiva \u00e8 tenacemente adesa alla sclera con la quale si continua. Non c'\u00e8 dunque pericolo che lenti a contatto si perdano e possano raggiungere il nervo ottico.\nAnatomia.\nNegli animali.\nI rettili che conducono una vita sotterranea hanno spesso, invece delle palpebre, una copertura epidermica trasparente e fissa che si rinnova insieme a tutto il resto della pelle a ogni muta. Solo i mammiferi e alcuni uccelli (pappagalli, struzzi, rapaci notturni) chiudono l'occhio grazie al movimento della palpebra superiore, negli altri animali la palpebra mobile \u00e8 solitamente quella inferiore.\nNell'uomo.\nSono due e si distinguono per la loro posizione in superiore e inferiore. Sono costituite da un'impalcatura fibro-muscolare. In ciascuna palpebra si distinguono \"due facce\", una \"esterna o cutanea\" e una \"interna o congiuntivale\". Esse si continuano l'una nell'altra nel margine libero dove sono presenti le ciglia (nella palpebra superiore sono in numero di 120, nella palpebra inferiore sono 70 in cui situano le \"ghiandole ciliari di Moll\") e delimitano la \"rima palpebrale\" a sua volta delimitata dal \"bordo palpebrale\" che rappresenta la zona di passaggio tra distretto cutaneo e mucoso. Le \"estremit\u00e0 dei margini liberi\" si riuniscono a formare due angoli: \"angolo o canto esterno\" e \"angolo o canto interno\" (in cui \u00e8 presente il \"lago lacrimale\" con la \"curuncula lacrimale\" medialmente e \"plica semilunare\" lateralmente). Nella \"curuncula\" lacrimale si trovano formazioni pilifere e ghiandole sebacee. Rappresenta il punto di passaggio fra l'epitelio del margine libero della palpebra e congiuntiva dei fornici. \"La plica semilunare\" invece \u00e8 omologa della terza palpebra di alcuni animali (cane, gatto) ed \u00e8 una piega verticale a forma di falce con la concavit\u00e0 rivolta lateralmente.\nLa palpebra superiore origina sotto la linea del sopracciglio, \u00e8 molto pi\u00f9 estesa e mobile di quella inferiore e a occhio aperto \u00e8 in parte nascosta nel solco orbito-palpebrale superiore. \u00c8 la parte pi\u00f9 mobile ed estesa della inferiore. La palpebra inferiore invece \u00e8 separata dalla guancia dal solco palpebro-malare.Delle palpebre si distinguono due parti dissimili per posizione e struttura. Una parte a contatto con il globo oculare ed \u00e8 costituita dal \"tarso\", l'altra definita \"orbitaria\", non in contatto con il globo oculare e priva del tarso e in contatto con il margine dell'apertura dell'orbita.\nIl margine libero della palpebra \u00e8 divisibile a sua volta in due parti: una \"laterale (ciliare)\" e una \"mediale (lacrimale)\". Il limite \u00e8 segnato dalla papilla lacrimale dove \u00e8 visibile l'orifizio del condotto lacrimale, il punto lacrimale.\n\"Nella parte ciliare\" distinguiamo la delimitazione anteriore data dal bordo anteriore in cui si dispongono le ciglia in due o tre file. Posteriormente \u00e8 delimitata dal bordo posteriore in cui si aprono orifizi delle \"ghiandole tarsali di Meibomio.\"\nIn queste due parti anteriori e posteriori \u00e8 situata una sottile striscia cutanea (interstizio) dove \u00e8 presente il muscolo ciliare di Riolano.\nMuscoli.\nLo strato muscolare \u00e8 formato dal muscolo orbicolare dell'occhio in cui in prossimit\u00e0 dei margini liberi \u00e8 presente il muscolo ciliare di Riolano. Nel muscolo orbicolare si approfondano, solamente nella palpebra superiore, i tendini del muscolo elevatore della palpebra. Si ricorda inoltre la componente di muscolatura liscia data dal muscolo tarsale.\nGhiandole.\nSono principalmente rappresentate ghiandole sebacee e ghiandole apocrine ciliari del Moll.\nNello spessore di ciascun tarso si trovano le ghiandole tarsali del Meibomio che secernono il sebo palpebrale. Liberano lipidi e ritardano l'evaporazione del film lacrimale. Ne sono presenti circa 35 nel tarso superiore e 25 in quello inferiore (strato lipidico).\nVasi.\n\"La palpebra superiore\" riceve il sangue dall'arteria palpebrale mediale superiore (ramo dell'arteria oftalmica) e dall'arteria palpebrale laterale superiore (ramo dell'arteria lacrimale). Analogamente la palpebra inferiore riceve il sangue dall'arteria palpebrale mediale inferiore (ramo dell'arteria oftalmica) e dall'arteria palpebrale laterale inferiore (ramo dell'arteria lacrimale). Le arterie mediali e laterali decorrono davanti al tarso a livello del margine libero, si anastomizzano a formare \"l'arco tarsale.\"\nLe vene formano una rete sottocutanea drenata dalle vene facciali e oftalmiche e una profonda tributaria delle vene oftalmiche rispettivamente superiore o inferiore.\nDotti linfatici\nI collettori linfatici che drenano la parte mediale delle due palpebre vanno ai linfonodi sotto-mandibolari, per la parte laterale terminano ai linfonodi parotidei e pre-auricolari.\nNervi\n\"I nervi motori\" destinati al muscolo orbicolare dell'occhio sono rami del nervo facciale; quelli destinati al muscolo elevatore della palpebra superiore provengono dal ramo superiore del nervo oculomotore.\n\"I nervi sensitivi\" per la palpebra superiore provengono dal nervo oftalmico, per la palpebra inferiore dal nervo mascellare.\nBorse sottoculari.\nNel caso di palpebre superiori pesanti si pu\u00f2 asportare la borsa, costituita da cute e grasso, con un'incisione a losanga avente per base la piega della palpebra. Per quanto riguarda la palpebra inferiore, invece, l'incisione avviene abitualmente con il laser sul margine palpebrale.\nPalpebre artificiali.\nL'EPAM (Electroactive polymer artificial muscle) \u00e8 una promettente tecnica per la restituzione del movimento del viso a persone che hanno una paresi facciale. Consiste nell'impianto sottocutaneo intorno all'occhio, di un'imbragatura in polimero elettroattivo rivestito da materiale biocompatibile, e collegata poi a una batteria elettrica.\nRicercatori del \"Davis Health System\" nel 2010 hanno riprodotto su cadavere il movimento tramite un muscolo artificiale fissato con viti in titanio intorno agli occhi.\nLa biocompatibilit\u00e0 su animale \u00e8 stata poi verificata su una popolazione di tredici topi, con la stimolazione 24 ore per 40 giorni tramite un 1 kV a 1 Hz, senza evidenza di infiammazioni o infezioni batteriche, o malfunzionamenti, corrosione del generatore, rottura del silicone.\nLa tecnica \u00e8 promettente per chi ha perso il movimento delle palpebre e degli altri muscoli facciali per i postumi di un incidente, di un ictus o della rimozione di un tumore facciale, o per malformazioni genetiche come la sindrome di M\u00f6bius.\nPatologia.\nPossono essere colpite da patologie derivanti da: fattori infiammatori (blefariti, orzaioli e congiuntiviti), lesioni varie (ptosi, ectropion, simblefaron, entropion) o da neoplasie, calazio, eczemi, ecc.\nL'agenesia palpebrale \u00e8 una patologia caratterizzata dall'assenza congenita totale o parziale dei tessuti che costituiscono le palpebre; \u00e8 un'anomalia che si presenta raramente nel cane e comporta dei problemi nel meccanismo dell'ammiccamento ed eventuali irritazioni meccaniche della cornea e congiuntiva, dovuta alla presenza dei peli adiacenti.\nL\u2019orzaiolo, in particolare, incorre in una casistica di tipo aerodinamico. Infatti, se la pupilla dovesse risultare irrotazionale, allora insorgeranno escrescenze interne e/o esterne, che possono rivelarsi molto tediose.\nNote.\nAzzolini Clinica dell'apparato visivo"}
{"id": "689694", "revid": "125324141", "url": "https://it.wikipedia.org/wiki?curid=689694", "title": "Mary Steenburgen", "text": "Biografia.\nDiventa famosa nel 1981 grazie alla sua interpretazione in \"Una volta ho incontrato un miliardario\", con cui si aggiudica il premio Oscar alla miglior attrice non protagonista. Nel 1990 partecipa a \"Ritorno al futuro - Parte III\", nei panni di Clara Clayton, la maestra che si innamora dello scienziato Doc Brown. Fra gli altri ruoli particolarmente significativi della sua carriera si ricordano quelli nelle pellicole \"Buon compleanno Mr. Grape\" (1993) e \"Mi chiamo Sam\" (2001), oltre alla sua partecipazione al telefilm \"Joan of Arcadia\" (2003-2005).\nVita privata.\nDal 1980 al 1990 \u00e8 stata sposata con l'attore Malcolm McDowell, dal quale ha avuto due figli. Dal 1995 \u00e8 sposata con l'attore Ted Danson.\nOmaggi.\nNel primo dei due episodi dal titolo \"Heroes\" della settima stagione di \"Stargate SG-1\" l'attrice viene nominata da Jack O' Neill come la \"personalit\u00e0\" con la quale vorrebbe cenare. \nDoppiatrici italiane.\nNelle versioni in italiano dei suoi film, Mary Steenburgen \u00e8 stata doppiata da: \nDa doppiatrice \u00e8 sostituita da:"}
{"id": "689696", "revid": "1305772", "url": "https://it.wikipedia.org/wiki?curid=689696", "title": "Contea di Adair", "text": "Contea di Adair o Adair County \u00e8 il nome di diverse contee degli Stati Uniti d'America:"}
{"id": "689697", "revid": "2176804", "url": "https://it.wikipedia.org/wiki?curid=689697", "title": "Arena (Italia)", "text": "Arena (\"Ar\u00e8na\" in calabrese) \u00e8 un comune di abitanti della provincia di Vibo Valentia in Calabria.\nGeografia fisica.\nIl paese \u00e8 raggruppato su un dosso, lungo la riva del torrente Petriano.\nStoria.\nLe origini del borgo sono antichissime, fu colonia greca contemporanea ad Ipponio e successivamente municipium romano all'epoca delle guerre puniche. In epoca medievale fu capoluogo di un feudo molto esteso appunto da meritare il nome di Stato di Arena. Primo signore fu Matteo d'Arena dei Conclubet. Questa famiglia tenne il feudo fino al 1678. I Culchebret (o Conclubet di Arena) furono una famiglia normanna molto potente e influente nelle vicende storiche, culturali, politiche ed economiche dell'Italia meridionale e della Sicilia, a partire dall'XI secolo. Nel 1678 il feudo fu venduto ai Caracciolo di Gioiosa i quali lo tennero fino al 1694 quando lo vendettero ai Caracciolo di Soreto. Questi ultimi ebbero il titolo di marchesi di Arena nel 1699.\nIl territorio ha subito gravi danni a causa dei frequenti terremoti in particolare il disastroso terremoto del 1783 a cui si aggiunse un'alluvione nel 1855.\nMonumenti e luoghi d'interesse.\nCastello Normanno.\nL'edificio pi\u00f9 antico del paese \u00e8 il castello normanno dell'XI secolo, che fu ricostruito per la maggior parte Conclubet (tra il XIV e il XV secolo) e successivamente modificato dai duchi Acquaviva (tra il XVI e il XVIII secolo). Del castello, che distrutto da un terremoto nel 1783, rimane una parte delle torri angolari e delle mura perimetrali.\nAcquedotto Normanno-Svevo XII secolo.\nDa visitare i resti dell'acquedotto medievale (XII secolo), il quale attraverso una rete idrica sopra esso posizionata riforniva di acqua il Castello normanno ubicato nelle immediate vicinanze: oggi rimangono gli imponenti e suggestivi resti.\nRiserva Naturale Biogenetica Marchesale.\nAcquisita al demanio forestale nel 1914, ha assunto lo status di Riserva Naturale Biogenetica Marchesale con Decreto Ministeriale il 13 luglio 1977. Sito di interesse comunitario, appartenne all\u2019esteso feudo della Marchesa Caracciolo Imperiale di Arena, che la eredit\u00f2 a sua volta dai duchi di Atri dopo la seconda met\u00e0 del XVII sec. \nL\u2019area occupa una superficie di 1.545 ettari, si dispiega lungo le pendici montuose della catena delle Serre calabresi tra quote comprese tra i 750 e 1.170 metri. La visita a piedi della foresta \u00e8 resa possibile attraverso 6 sentieri naturalistici segnati e tabellati, altres\u00ec sono possibili escursioni naturalistiche a cavallo e nell'area adiacente la Riserva e sono presenti due rifugi in estate utilizzati dai visitatori e quattro aree pic-nic. Inoltre, accedendo alla Riserva da localit\u00e0 Cerasara sita nel comune di Arena, \u00e8 possibile ammirare un particolarissimo sistema di gestione delle acque destinate ad uso irriguo, un sistema di canalizzazioni in quota fra 700 e 800 m slm, le cosiddette \u201c\"Prise\"\u201d, patrimonio storico, culturale ed antropologico di grandissimo valore su cui nel 2021 hanno spostato le attenzioni i ricercatori nell\u2019ambito di un pi\u00f9 articolato progetto di studio e valorizzazione del Castello e del territorio circostante promosso dall\u2019Amministrazione comunale di Arena, in sinergia con l'Universit\u00e0 di Siena, l'Universit\u00e0 della Basilicata e a Soprintendenza Archeologia, Belle Arti e Paesaggio per la citt\u00e0 metropolitana di Reggio Calabria e la provincia di Vibo Valentia.\nL'Albero delle Fate, l'Abete Bianco Monumentale.\nSituato nel cuore delle Serre vibonese, in localit\u00e0 Tre Arie ad una altitudine di 1.066 metri s.l.m., si trova il maestoso Abete bianco, tra le piante pi\u00f9 imponenti presenti in natura che con la sua grandiosa bellezza, stupisce naturalisti e visitatori di ogni et\u00e0. Di particolare valore paesaggistico, naturalistico, monumentale e storico - ha un fusto di circa 6 metri di circonferenza e un\u2019altezza di 35 metri - in virt\u00f9 della somiglianza con le piante della fantasia che hanno ispirato non pochi poeti e romanzieri \u00e8 stato ribattezzato \u201cL\u2019albero delle fate\u201d. Grazie alla proficua sinergia con la Regione Calabria e il Parco regionale delle Serre, l'Amministrazione comunale guidata dal Sindaco Antonino Schinella dopo anni di tentativi \u00e8 riuscita nell'intento di marchiare e tutelare la maestosa pianta, inserita con Decreto del Ministero delle Politiche Agricole, Alimentari e Forestali n.757 del 19.04.2019 nell\u2019elenco degli Alberi Monumentali d\u2019Italia.\nChiesa Matrice di Santa Maria de Latinis.\nEretta nel XVIII secolo, all\u2019interno della chiesa Matrice di Santa Maria de Latinis si trovano un pregevole pulpito e due importanti statue lignee, un \"Cristo risorto\" e un \"San Michele Arcangelo\" entrambi attribuiti al maestro Gennaro Franzese, scultore attivo a Napoli nel quarantennio dal 1718 al 1757. Conservato nella chiesa anche un quadro della scuola di Caravaggio rappresentante l'Immacolata.\nReliquario della Santa Croce.\nConservato ed esposto nella chiesa matrice Santa Maria de Latinis c'\u00e8 il Reliquario della Santa Croce, stauroteca in argento del XV secolo a forma di croce sul cui terminale in basso, sotto un cherubino, \u00e8 inciso lo stemma con quattro fasce bianche in campo rosso dei Conclubet, feudatari di Arena, e al cui interno erano custodite tre spine della corona di Cristo e tre frammenti del legno della Croce \nChiesa di Maria SS. delle Grazie.\nDi toccante bellezza \u00e8 la Chiesa di Maria SS. delle Grazie, dalla composizione architettonica in perfetto stile barocco e sede dell\u2019omonima Confraternita fondata nel XVII sec. e riconosciuta con Regio Decreto il 9 Dicembre 1776. La Chiesa, con decorazioni di ottima fattura barocca offre gi\u00e0 nella facciata principale caratteristiche di notevole rilievo, mentre al suo interno, tra le altre cose, \u00e8 possibile ammirare sul soffitto della navata centrale e sulla parte di fondo del presbiterio preziose raffigurazioni degli affreschisti e pittori d\u2019arte sacra Carmelo Zimatore (Pizzo Calabro, 16.07.1850-Pizzo Calabro, 20.03.1933) e Diego Grillo (Pizzo Calabro, 1878- Roma, 1963). Di pregevole fattura anche il dipinto raffigurante \u201cLa cacciata dei mercanti dal tempio\u201d del pittore calabrese attivo nel corso del XIX sec. Nicola Valentino (Arena, 1850-Arena, 1929). Spiccano per qualit\u00e0 l\u2019altare maggiore e il ciborio al cui interno \u00e8 custodita la statua lignea di Maria Santissima delle Grazie, datata 1801 e attribuita allo scultore Domenico De Lorenzo (Tropea, 1740-Garopoli, 1812). Di notevole rilievo artistico anche l\u2019altra statua dedicata a Maria: la Madonna del Buon Consiglio, scolpita nel 1823 dallo scultore serrese Raffaele Regio. Ancora degni di menzione l\u2019acquasantiera di epoca settecentesca e una campana bronzea del 1619, opera del Bertuccelli.\nArchivio Caracciolo.\nAll\u2019interno del Palazzo Municipale, gi\u00e0 sede di un antico monastero ricostruito in epoca fascista, \u00e8 custodito l\u2019Archivio Caracciolo, una ricchissima raccolta di documenti importantissimi per la storia locale, suddiviso in quattro serie: carte patrimoniali, ossia una serie di documenti riconducibili al periodo tra il 1562 ed il 1857 relativi agli antichi possessori dei feudi di Arena e Soreto, titoli di propriet\u00e0, lasciti testamentari, inventari di beni mobili e immobili, istrumenti di compravendita di case e terreni, concessioni in enfiteusi, e poi carte amministrative e contabili, processi, cause civili e criminali celebrate nella corte locale e ammalianti allegati a stampa. \nChiesa di San Teodoro.\nLa chiesa di San Teodoro presente in via Giudecca, \u00e8 un esempio di storia e cultura. Inizialmente di propriet\u00e0 baronale, venne donata alla Confraternita di Maria SS. delle Grazie. Al suo interno possono essere ammirati dipinti e adornamenti antichi.\nPalazzo Municipale.\nUn edificio di notevole importanza \u00e8, inoltre, l'antico palazzo Comunale, ricostruito in epoca fascista. Nel 2016, l'Amministrazione comunale guidata dal Sindaco Antonino Schinella riusc\u00ec ad avviare e concludere un importante e massiccio lavoro di ristrutturazione e ammodernamento, riportando, dopo 26 anni, il Municipio nella sua sede storica. \nManifestazioni religiose.\nI riti della Settimana Santa.\nTutta la Settimana Santa o di Passione \u00e8 caratterizzata in Calabria da antichissimi riti, da usanze che ancora si tramandano di generazione in generazione, da funzioni religiose che variano da un paese all\u2019altro, anche se essi distano fra di loro di qualche chilometro. La Pasqua ad Arena \u00e8 un appuntamento irrinunciabile per la suggestivit\u00e0 delle sacre rappresentazioni della Passione e della Resurrezione di Cristo che si tramandano da tempo immemorabile. Centinaia di persone ritornano al paese richiamate dalla memoria delle tradizioni in cui spesso trovano le radici della propria identit\u00e0. Il rito della Passione \u00e8 vissuto dai fedeli con intensa partecipazione e con religioso accostamento alle statue della Vergine Addolorata e del Cristo Risorto. Da segnalare, tra gli altri riti, la sentita processione del Venerd\u00ec Santo, con la Vergine Addolorata accompagnata dai fedeli in cerca del Figlio, e la celebre \"Affruntata\" che dal 1952 si svolge Luned\u00ec dell\u2019Angelo. \nEconomia.\nSul territorio comunale, buona \u00e8 la produzione di olio d'oliva. I boschi estesi alimentano la produzione di legno di castagno e di faggio, mentre il sottobosco fornisce funghi che vengono raccolti per la conservazione e la vendita. Importante anche l'allevamento e la produzione di latticini.\nRecentemente, grazie all'acquisizione di maggiore visibilit\u00e0 soprattutto in ambito regionale, il paese ha beneficiato dello sviluppo di piccole imprese commerciali nella zona industriale.\nNell'antico edificio comunale \u00e8 stato inoltre creato un centro mercantile che ospita al suo interno alcuni locali di ritrovo."}
{"id": "689698", "revid": "125465991", "url": "https://it.wikipedia.org/wiki?curid=689698", "title": "Festa di san Sebastiano ad Acireale", "text": "La festa di san Sebastiano \u00e8 una festa religiosa che ha luogo ad Acireale il 20 gennaio, data della celebrazione cattolica del Santo.\nIl Santo.\nSan Sebastiano nacque a Narbona, in Francia. Fu un legionario romano sotto Diocleziano e Massimiliano, dalla nascosta fede cristiana. Appena scoperta quest'ultima, fu condannato prima alla trafizione mediante frecce. Sopravvisse miracolosamente al supplizio, tramite intercessione divina. In seguito, fu condannato all'annegamento, stavolta mortale, poi buttato in una fossa comune.\nStruttura della festa.\nL'Uscita: alle 11, il Santo si affaccia dalla porta centrale sul sagrato della Basilica di San Sebastiano: campane a festa e fuochi d'artificio per \"U Rizzareddu\". Segue il \"fervorino\", un'omelia che invita i fedeli e i devoti a seguire l'esempio di Sebastiano, e che serve anche da incitamento per i devoti (ogni anno fatto da un sacerdote diverso) in seguito, la trionfale corsa di uscita del santo: il fercolo viene trainato di corsa gi\u00f9 dal sagrato, effettua una curva verso destra e si dirige, sempre di corsa, verso Piazza Duomo, centro storico e religioso della citt\u00e0. \nLa salita di San Biagio: il Santo transita per piazza San Domenico, passando davanti all'omonima Chiesa, presentandosi al cospetto della salita di Via San Biagio, lunga pressappoco 80 metri e con una pendenza di oltre 20\u00b0. I devoti si caricano sulle spalle la Vara di diverse tonnellate portandola alla fine della Via: questa \u00e8 la Salita di San Biagio, momento in cui i devoti si caricano il peso del Santo. La tradizione di sollevare per intero la \"vara\" deriva da un'antica necessit\u00e0: in passato la via San Biagio era una mulattiera, strada adibita al trasporto dei carretti. Le ruote della vara non coincidevano con le due strisce di basalto lavico sulle quali passavano i carretti. Era necessario, quindi, sollevare l'intera vara. \nIl saluto del treno: Verso le 16:00, il Santo, transitando attraverso Via Vittorio Emanuele II, arriva in Piazza Agostino Pennisi, a ridosso della vecchia stazione ferroviaria della citt\u00e0. Qui passa un treno che si ferma di fronte al Santo, emettendo con il fischio, un saluto. Questo gesto ricorda la partenza di alcuni soldati acesi verso il fronte, proprio il 20 gennaio 1916, giorno in cui, salendo sul treno in partenza, incontrarono il fercolo del loro Santo protettore. Tutti i soldati presenti nel treno tornarono vivi dalla guerra.\nCorsa di Via Roma e sotto l'Arco del Vescovo: vero le 20:30, il santo transita in Via Roma, e s'immette in Corso Umberto I; questo percorso lo fa di corsa, eseguendo una curva relativamente stretta. Questa corsa \u00e8 sicuramente la pi\u00f9 entusiasmante e partecipata dagli acesi, e il Santo procede tra due ali di folla, preceduto e seguito da un fiume di devoti. Poco dopo, spesso continuando la corsa sempre sul Corso Umberto I, il fercolo esegue una pericolosa e repentina inversione a U in Largo Giovanni XXIII, fermandosi davanti alla porta del palazzo Vescovile. Ne segue un'immancabile omelia del Vescovo, anch'essa molto sentita dalla Citt\u00e0.\nGiochi pirotecnici in Piazza Duomo: Dopo aver percorso altre strade del centro della citt\u00e0, e dopo le cantate e i fuochi d'artificio di Viale Regina Margherita, il Santo entra trionfalmente in Piazza Duomo, per assistere allo spettacolo pirotecnico che in qualche modo \"chiude\" la Festa.\nEntrata in basilica: verso mezzanotte, dopo aver lasciato Piazza Duomo, San Sebastiano si presenta in via Musmeci che conduce proprio nella piazza della Basilica, gremita di gente. Quando tutto \u00e8 pronto, il Santo entra trionfalmente in piazza, effettua di corsa una spettacolare inversione a U, che termina con l'entrata in basilica (la Vara entra in retromarcia, spinta dai devoti, per consentire ai fedeli di guardare il viso di S. Sebastiano).\nL'Ottava.\nCome tutte le feste religiose, anche quella di San Sebastiano ha l'Ottava: otto giorni dopo la festa, la sera del 27 gennaio San Sebastiano \u00e8 esposto alla citt\u00e0, esegue un giro della Piazza, e poi rientra in Basilica.\nCome si diventa devoti.\nDiventare devoti \u00e8 relativamente semplice: ci si presenta la sera del 19 gennaio dinanzi ad un prete, con gli abiti votivi; essi saranno benedetti. Da quel momento in poi, si \u00e8 Devoti di San Sebastiano, dietro promessa che dovr\u00e0 essere mantenuta per tutta la vita; le promesse (fatte al momento della benedizione) sono di vario tipo:\nAbiti Votivi e loro significato.\nIl Devoto, durante tutto l'arco della festa, cammina senza scarpe e porta degli abiti votivi. Essi constano in un maglione, una fascia e un fazzoletto portato a mo' di bandana.\nIl maglione, di due colori ha uno specifico significato:il beige, simboleggia la nudit\u00e0 del santo, portando i devoti alla condizione di San Sebastiano (appunto, nudo, al suo martirio), il rosso, invece, rappresenta il sangue, quindi il martirio; e il fazzoletto a mo' di bandana, invece, \u00e8 legato alla pestilenza: infatti, durante la Peste Nera, le (poche) persone che guarivano, portavano un fazzoletto bianco in testa, che ne decretava la riammissione alla societ\u00e0."}
{"id": "689699", "revid": "1833487", "url": "https://it.wikipedia.org/wiki?curid=689699", "title": "Marcello Abbado", "text": "Le sue numerose composizioni sono state pubblicate dai principali editori italiani, fra cui Carish, Curci, Ricordi e Suvini Zerboni. In Giappone, Russia e Stati Uniti sono stati eseguiti programmi dedicati esclusivamente alla sua musica.\nBiografia.\nNato in una nota famiglia di musicisti, era figlio di Michelangelo, fratello di Claudio e padre di Roberto e Adriano.\nCome pianista interpret\u00f2 tutti i ventisette Concerti per pianoforte e orchestra di W. A. Mozart. Suon\u00f2 numerose volte l'intera opera per pianoforte di C. Debussy. Esegu\u00ec musiche dei principali compositori, fra cui J. S. Bach e A. Scarlatti, e concerti per pianoforte e orchestra, come quelli di P. I. \u010cajkovskij, S. S. Prokof'ev e il Concerto per la mano sinistra di M. Ravel. Si esib\u00ec nelle principali sale di Budapest, Buenos Aires, Londra, Milano, Montr\u00e9al, Mosca, New York, Parigi, Pechino, Roma, Tokyo e Vienna. Per nove volte intraprese una tourn\u00e9e di concerti nell'America Latina. Tenne inoltre masterclass in Asia, Europa e Stati Uniti.\nOltre a dedicarsi all'attivit\u00e0 concertistica, fu anche docente di composizione per dodici anni nei Conservatori di Bologna, Parma e Piacenza. In seguito fu direttore del Conservatorio \"Giuseppe Nicolini\" di Piacenza (dal 1958 al 1966), del Conservatorio \"Gioacchino Rossini\" di Pesaro (dal 1966 al 1972) ed infine del Conservatorio \"Giuseppe Verdi\" di Milano (dal 1972 al 1996). Fu anche consigliere d'amministrazione del Teatro alla Scala per ventiquattro anni. \nNel 1993 form\u00f2, insieme con Vladimir Delman, l'Orchestra sinfonica di Milano \"Giuseppe Verdi\", di cui \u00e8 stato direttore artistico dal 1993 al 1996.\nFu presidente e membro di giuria dei pi\u00f9 importanti concorsi musicali internazionali, fra cui Beethoven a Vienna, B\u00f6sendorfer a Bruxelles, Canals a Barcellona, Ciani a Milano, Min-On a Tokyo, Obraztosva a San Pietroburgo, Rubinstein a Tel Aviv, Van Cliburn Piano Competition a Fort Worth, oltre a molti altri tenutisi in numerose citt\u00e0 italiane e internazionali come Dortmund, Dublino, Kharkov, Leeds, Londra, Monaco di Baviera, Montecarlo, Pechino, Pretoria, Sydney, Taipei, Trieste e Venezia.\nVisit\u00f2 pi\u00f9 di cinquanta paesi nei cinque continenti."}
{"id": "689700", "revid": "125694297", "url": "https://it.wikipedia.org/wiki?curid=689700", "title": "Pan", "text": "Il dio Pan () era, nelle religioni dell'antica Grecia, una divinit\u00e0 non olimpica dall'aspetto di un satiro, legata alle selve, alla pastorizia e alla natura. Era solitamente riconosciuto come figlio del dio Ermes e della ninfa Penelope.\nNella religione romana esiste una divinit\u00e0 che ha molte similitudini con la raffigurazione di Pan, \u00e8 il dio Silvano. Anche i fauni venivano identificati con Pan o con i satiri.\nEtimologia ed elementi del culto.\nIl nome \u03a0\u03ac\u03bd deriva dal greco \"paein\", cio\u00e8 \"pascolare\", e infatti Pan era il dio pastore, il dio della campagna, delle selve e dei pascoli. Il nome \u00e8 per\u00f2 simile a \u03c0\u1fb6\u03bd, che significa \"tutto\". La figura mitologica ricalca l'eroe solare vedico Pushan, il cui nome, dal verbo sanscrito \"p\u016b\u1e63yati\", significherebbe \"colui che fa prosperare\". Inoltre \u00e8 assimilato a Phanes (\u03a6\u03ac\u03bd\u03b7\u03c2, da \u03c6\u03b1\u03af\u03bd\u03c9 \"phain\u014d \", \"che porta la luce\"), altro nome di Protogonos (\u03a0\u03c1\u03c9\u03c4\u03bf\u03b3\u03cc\u03bd\u03bf\u03c2, \"primo nato\"). In alcuni miti infatti \u00e8 descritto come il pi\u00f9 antico degli Olimpi, se \u00e8 vero che aveva bevuto con Zeus il latte da Amaltea, allevato i cani di Artemide e insegnato l'arte divinatoria ad Apollo. Venne inoltre notoriamente associato a Fauno, versione maschile (poi figlio, fratello o marito, a seconda del mito) di Fauna, e come tale era lo spirito di tutte le creature naturali, pi\u00f9 tardi legato anche alla foresta, all'abisso, al profondo.\nDal suo nome deriva il sostantivo \"panico\", originariamente \"timor panico\" o \"terror panico\", poich\u00e9 il dio si adirava con chi lo disturbasse emettendo urla terrificanti, provocando cos\u00ec una incontrollata paura. Pausania scrive che i Galli, saccheggiando la Grecia, videro nel tempio di Delfi la statua del dio Pan e ne furono cos\u00ec tanto spaventati che fuggirono; alcuni racconti ci dicono che lo stesso Pan venne visto fuggire per la paura da lui stesso provocata. Ma il mito pi\u00f9 famoso legato a questa caratteristica \u00e8 la titanomachia, durante la quale Pan salva gli Olimpi emettendo un urlo e facendo fuggire Delfine.\nDio dalle forti connotazioni sessuali - anche Pan infatti come Dioniso e Priapo era generalmente rappresentato con un grande fallo - recentemente Pan \u00e8 stato indicato come \"il dio della masturbazione\", da James Hillman, noto psicologo americano, che sostiene essere Pan l'inventore della sessualit\u00e0 non procreativa.\nInfatti Pan, trovando difficolt\u00e0 di accoppiamento a causa del suo aspetto, era solito esercitare la sua forza generatrice mediante la masturbazione, oltre che con la violenza sessuale. Era un dio potente e selvaggio, raffigurato con gambe e corna caprine, zampe irsute e zoccoli, mentre il busto \u00e8 umano, il volto barbuto e dall'espressione terribile. Vaga per i boschi, spesso per inseguire le ninfe, mentre suona e danza. \u00c8 molto agile, rapido nella corsa, imbattibile nel salto.\n\u00c8 principalmente indicato come dio \"Signore dei campi e delle selve nell'ora meridiana\", protegge le greggi e gli armenti, gli sono sacre le cime dei monti. Tradizionalmente, indossa una \"nebris\", una pelle di cerbiatto.\nCome dio legato alla terra e alla fertilit\u00e0 dei campi \u00e8 legato alla Luna e alle forze della grande Madre. Fra i miti che lo accompagnano uno che lo vede seduttore di Selene, cui si present\u00f2 nascondendo il pelo caprino sotto un vello bianco. La Dea non lo riconobbe e acconsent\u00ec all'unione.\nPan \u00e8 un dio generoso e bonario, sempre pronto ad aiutare quanti chiedono il suo aiuto.\nQuesto dio pagano sarebbe stato ripreso in seguito dalla Chiesa Cristiana per utilizzare la sua immagine come iconografica di Satana.\nNarra una leggenda che nell'et\u00e0 dell'Oro Pan giunse nel Lazio, dove venne ospitato dal dio Saturno.\nIn Grecia la presenza del dio viene collocata in Arcadia.\nGenealogia.\nLa genealogia di Pan \u00e8 controversa. La pi\u00f9 comune \u00e8 probabilmente quella di Erodoto, in cui vengono indicati quali genitori il dio Ermes e la ninfa Penelope. \nMitologia.\nPan e Eco.\nUn suo mito narra del suo amore per la ninfa Eco dal quale nacquero due figlie, Iambe e Iunce.\nPan non viveva sull'Olimpo: era un dio terrestre amante delle selve, dei prati e delle montagne. Preferiva vagare per i monti d'Arcadia, dove pascolava le greggi e allevava le api. Pan era un dio perennemente allegro, venerato ma anche temuto. Legato in modo viscerale alla natura ed ai piaceri della carne, Pan \u00e8 l'unico dio con un mito sulla sua morte. Plutarco, nel suo \"De defectu oraculorum\", racconta infatti che, durante il regno dell'imperatore romano Tiberio (14\u201337), la notizia della morte di Pan venne rivelata a tale Tamo (\"Thamus\"), un mercante fenicio che sulla sua nave diretta in Italia sent\u00ec gridare, dalle rive di Paxos: \"Tamo, quando arrivi a Palodes annuncia a tutti che il grande dio Pan \u00e8 morto!\". Gli studiosi si dividono tra il significato storico e quello allegorico. Secondo Robert Graves per esempio, il grido non fu \"Thamous, Pan ho megas tethneke\", \"Tamo, il grande dio Pan \u00e8 morto\", ma \"Tammuz Panmegas tethneke\", \"L'onnipresente Tammuz \u00e8 morto\", cio\u00e8 il dio babilonese della natura. Graves nella nota 5 riporta anche che Plutarco (de defectu oraculorum 17) credette a questa storia e la riport\u00f2, invece Pausania nel suo Viaggio in Grecia circa un secolo dopo citando Plutarco testimonia che i santuari dedicati a Pan erano ancora molto frequentati.\nGli autori cristiani riportando tale episodio lo misero in relazione alla fine di un'oscura era politeista, della quale aver \"timor panico\" (non a caso le sembianze e gli attributi del diavolo, piede caprino, coda e corna sono gli stessi di Pan), e all'inizio di un nuovo mondo sotto la luce di Cristo, morto appunto sotto l'impero di Tiberio (cos\u00ec Eusebio di Cesarea nel suo \"Praeparatio Evangelica\").\nPan nella Titanomachia: le origini del Capricorno.\nPan partecip\u00f2 alla Titanomachia, avendo un ruolo fondamentale doveva scappare pi\u00f9 veloce di tutti nella vittoria di Zeus su Tifone.\nTifone era un mostro che era nato da Gea e Tartaro, che volle vendicarsi della morte dei figli, i Giganti.\nQuando tent\u00f2 di conquistare il monte Olimpo, gli Dei fuggirono terrorizzati da questo mostro. Si recarono in Egitto, dove assunsero forme di animali per nascondersi meglio:\nSolo Atena non si nascose e, denigrando gli altri dei, convinse il padre Zeus a scendere in battaglia contro il mostro. Nonostante il dio fosse armato, il mostro riusc\u00ec ad avere la meglio su di lui, e lo rinchiuse nella grotta dove Gea lo aveva generato. Con le sue Spire Tifone gli aveva reciso i tendini di mani e piedi, che aveva poi affidato a sua sorella Delfine, il cui corpo terminava con la coda di un serpente.\nIl dio Pan spavent\u00f2 questa creatura con un tremendo urlo, ed Ermes le sottrasse i tendini di Zeus.\nZeus, recuperate le forze e i tendini, si lanci\u00f2 su un carro trainato da cavalli alati contro Tifone, bersagliandolo di fulmini.\nZeus riusc\u00ec a uccidere il mostro e lo seppell\u00ec sotto il monte Etna, che da allora emette il fuoco causato da tutti i fulmini usati in battaglia, cos\u00ec come racconta lo Pseudo-Apollodoro.\nPer ringraziare Pan, Zeus fece in modo che il suo aspetto fosse visibile in cielo: cre\u00f2 cos\u00ec il Capricorno.\nPan e le Ninfe.\nPan \u00e8 un dio con una forte connotazione sessuale, amava sia donne che uomini, e se non riusciva a possedere l'oggetto della sua passione si abbandonava all'onanismo.\nMoltissimi racconti mitologici ci parlano di questo dio e del suo rapporto con le Ninfe che cercava di possedere. Tanto che queste si salvavano solo trasformandosi, anche se spesso non disdegnavano le attenzioni del dio.\nIl mito ci riporta il nome di altre di queste Ninfe: Pitis, Selene. La pi\u00f9 importante resta forse Siringa.\nPan e la ninfa Siringa.\nUno dei miti pi\u00f9 famosi di Pan riguarda le origini del suo caratteristico strumento musicale. Siringa era una bellissima \"ninfa dell'acqua\" di Arcadia, figlia del dio dei fiumi Ladone. Un giorno, di ritorno dalla caccia, incontr\u00f2 Pan. Per sfuggire alle sue molestie, la ninfa scapp\u00f2 senza ascoltare i complimenti del dio. Corse attraverso il bosco fino a trovare un canneto e pregando si trasform\u00f2 in una canna. Quando il vento soffi\u00f2 attraverso le canne, si ud\u00ec una melodia lamentosa. Il dio, ancora infatuato, non riuscendo a identificare in quale canna si era trasformata Siringa, ne prese alcune e ne tagli\u00f2 sette pezzi di lunghezza decrescente (alcune versioni sostengono nove) e li un\u00ec uno di fianco all'altro. Cre\u00f2 cos\u00ec lo strumento musicale che port\u00f2 il nome della sua amata Siringa. Da allora Pan fu visto raramente senza di esso; lo strumento \u00e8 anche noto come flauto di Pan.\nPan nella letteratura.\nGabriele d'Annunzio, nell\u2019\"Alcyone\", traccia uno stretto parallelismo tra il dio Pan e s\u00e9 stesso, individuando nel dio la simbiosi perfetta tra uomo e natura, denominata perci\u00f2 \u00abpanismo\u00bb.\nLa figura di Pan ha avuto anche un notevole successo in campo letterario, innumerevoli sono le opere che parlano di questo dio.\nNel libro \"Saggio su Pan\" di James Hillman, l'autore traccia una netta contrapposizione tra la figura di Pan e quella di Cristo.\nPan compare anche nella saga di Percy Jackson.\nPan nella cultura di massa.\nNel Medioevo Pan e i suoi aspetti vennero demonizzati dal Cristianesimo, tanto che nei secoli successivi il diavolo nella cultura occidentale assunse progressivamente i tratti iconografici di questa antica divinit\u00e0: corna, zampe caprine, barba a punta.\nCome spiega il professor Ronald Hutton nel suo fondamentale studio sulla Wicca, a partire dall'epoca romantica, soprattutto in Inghilterra, la figura di Pan venne per\u00f2 enormemente rivalutata. In un mondo avviato verso l'industrializzazione e la distruzione progressiva dell'ambiente naturale, come reazione vi fu una ricerca della purezza delle origini e cos\u00ec il Pan romantico divenne quasi il dio della natura per antonomasia.\nIl successivo passaggio di rivalutazione viene spiegato da Hutton con i lavori dell'antropologa Margaret Murray. Il dio divenne il fulcro degli studi dell'autrice, in particolare di una sua tesi molto controversa:Pan sarebbe stato al centro di un culto pagano, sopravvissuto all'avvento del Cristianesimo, un culto poi catalogato e perseguitato dall'inquisizione come stregonesco. In seguito a queste premesse, la figura di Pan venne quindi sincretizzata con quella di altre divinit\u00e0 cornute come Dioniso e Cernunnos, divenendo la divinit\u00e0 principale dell'odierna religione Wicca."}
{"id": "689701", "revid": "123491958", "url": "https://it.wikipedia.org/wiki?curid=689701", "title": "Associazione per delinquere", "text": "L'associazione per delinquere \u00e8 un delitto contro l'ordine pubblico, previsto dall'art. 416 del codice penale italiano.\nBene giuridico protetto.\nSecondo la dottrina e la giurisprudenza prevalenti, il bene protetto \u00e8 costituito dall'ordine pubblico, che risulterebbe minacciato dalla sola esistenza dell'associazione per delinquere: gli associati, infatti, vengono \"...per ci\u00f2 solo...\" puniti, cio\u00e8 per il solo fatto di appartenere all'associazione, indipendentemente dall'avere o meno compiuto i delitti contemplati dal programma di delinquenza. Questo perch\u00e9 il semplice fatto di essere a conoscenza dell'esistenza di un'associazione per delinquere genera inevitabilmente \"allarme sociale\" ovverosia mette in pericolo la tranquillit\u00e0 e la pace pubblica. Come si pu\u00f2 notare, ci\u00f2 costituisce una vistosa eccezione al principio generale sancito dall'art. 115 c.p. secondo cui \"Salvo che la legge disponga altrimenti...\" non \u00e8 punibile colui il quale si accorda allo scopo di commettere un reato, quando l'accordo non sia seguito dalla commissione del reato medesimo\". \nIl legislatore penale degli anni 30 evidentemente ha ritenuto che la minaccia all'ordine pubblico derivante dall'esistenza stessa dell'associazione criminosa giustificasse l'anticipazione della soglia di punibilit\u00e0 al livello del pericolo costruendo cos\u00ec una tipica fattispecie di pericolo.\nSoggetto attivo.\nSoggetto attivo del reato pu\u00f2 essere chiunque. Occorre per\u00f2 che il reato sia commesso da almeno tre persone (reato plurisoggettivo o a concorso necessario) accordatesi tra loro. Secondo la dottrina prevalente e la giurisprudenza nel numero minimo non devono essere computati i soggetti incapaci di intendere o di volere, cio\u00e8 gli infermi di mente e i minori di anni diciotto. Tuttavia, un'autorevole dottrina ha acutamente osservato che l'esclusione sarebbe in contrasto con il principio generale sancito dall'ultimo comma dell'art. 112 c.p. secondo cui anche i soggetti incapaci devono essere annoverati tra i \"concorrenti\" nel reato; inoltre, l'esclusione sarebbe manifestamente irragionevole perch\u00e9 la stessa dottrina e giurisprudenza quando si tratta di determinare il numero di persone (pari a 10 o pi\u00f9) che darebbe luogo all'applicazione dell'aggravante speciale prevista dal quinto comma dell'art. 416 c.p. vi computano anche i soggetti incapaci e non si capisce la ragione di tale arbitrio (Antolisei, manuale - parte speciale II). Il problema attiene alla natura dell'imputabilit\u00e0 e al rapporto con il reato e con l'elemento soggettivo.\nStruttura della norma incriminatrice.\nLa norma incriminatrice ripropone la struttura fondamentale del \"fatto\" associativo (\"Quando tre o pi\u00f9 persone si associano allo scopo di commettere pi\u00f9 delitti...\") prevedendo l'applicazione della pena della reclusione da uno a cinque anni per i membri semplici dell'associazione e con quella della reclusione da tre a sette anni per coloro che promuovono o costituiscono od organizzano l'associazione ovvero per i capi della stessa.\nA puro titolo informativo, \u00e8 promotore colui il quale prende l'iniziativa per la costituzione dell'associazione, palesando all'esterno l'intenzione di voler dar vita alla stessa; \u00e8 costitutore colui che crea l'associazione mediante il reclutamento del personale e il reperimento dei mezzi; \u00e8 organizzatore colui il quale fornisce una struttura operativa al sodalizio criminoso, agendo con autonomo potere decisionale. L'art. 416 co. 3 c.p. equipara ai promotori i capi cio\u00e8 i soggetti che dirigono l'associazione o ne detengono il potere.\nConsumazione.\nIl reato si consuma nel momento in cui nasce l'associazione perch\u00e9 \u00e8 in questo stesso momento che sorge il pericolo per l'ordine pubblico: trattandosi di reato di pericolo, per la consumazione \u00e8 indifferente la realizzazione dei reati programmati. L'associazione per delinquere \u00e8, come gi\u00e0 anticipato, un tipico reato permanente per cui la consumazione si protrae finch\u00e9 l'associazione non si scioglie per il venir meno dei singoli associati o il compimento del programma di delinquenza. I compartecipi che commettono uno o pi\u00f9 delitti oggetto del programma di delinquenza ne risponderanno personalmente del cosiddetto \"reato di scopo\" in combinato con il delitto di cui all'art. 416 c.p.\nElemento soggettivo.\nAi fini della sussistenza del dolo \u00e8 necessaria non solo la \"volont\u00e0\" di associarsi ma altres\u00ec la \"consapevolezza\" di associarsi con almeno altre due persone allo scopo \"ulteriore\" di commettere una pluralit\u00e0 indeterminata di delitti. Trattasi evidentemente di un \"dolo specifico\". Il dolo \u00e8 escluso dall'ignoranza del carattere delittuoso dei fatti rientranti nello scopo comune.\nCircostanze aggravanti.\nIl nostro codice penale prevede due \"circostanze aggravanti speciali\": la prima \u00e8 quella del cosiddetto brigantaggio, quando cio\u00e8 \"gli associati scorrono in armi le campagne o le pubbliche vie\" (art. 416 co. 4 c.p.), per la quale \u00e8 prevista l'applicazione della pena della reclusione da cinque a quindici anni in luogo di quella prevista per l'ipotesi base; la seconda \u00e8 quella che ricorre quando il numero degli associati sia pari a dieci o superiore (art. 416 co. 5 c.p.), nel qual caso si applica un aumento di pena \"...fino a un terzo\".\nAssociazione di tipo mafioso.\nCon l'entrata in vigore della legge 13 settembre 1982, n. 646 (\"Associazione a delinquere di tipo mafioso e disposizioni in materia di misure di prevenzione di carattere patrimoniale\") ha fatto invece l'ingresso nell'ordinamento italiano il reato di \"associazione di tipo mafioso\". Detta norma ha infatti introdotto l'art. 416 bis c.p. che appunto definisce tale fattispecie."}
{"id": "689702", "revid": "1632387", "url": "https://it.wikipedia.org/wiki?curid=689702", "title": "Fratelli Abbagnale", "text": "I fratelli Giuseppe, Carmine e Agostino Abbagnale sono tre ex canottieri italiani. Carmine e Giuseppe hanno costituito, insieme al timoniere Giuseppe Di Capua, uno degli armi pi\u00f9 celebri sia nella specialit\u00e0 del due con che nella storia del canottaggio, vincendo due titoli olimpici e sette mondiali, gareggiando assieme in tutto per tredici stagioni, dal 1981 al 1993.\nBiografia.\nGiuseppe e Carmine Abbagnale, tesserati per la Canottieri Stabia ed allenati dallo zio, Giuseppe La Mura - divenuto poi direttore tecnico della Federazione Italiana di Canottaggio - dominano per un decennio la scena del canottaggio mondiale, portando questo sport, povero e poco conosciuto, alla ribalta mediatica. Memorabili sono le concitate telecronache delle loro vittorie ad opera di Giampiero Galeazzi.\nGiuseppe era il capovoga dell'armo e Carmine il prodiere. Il loro palmar\u00e8s comprende due allori olimpici e sette titoli mondiali conquistati tra il 1981 ed il 1991. Tuttavia, nel 1994, infortunato Giuseppe ai campionati mondiali di Indianapolis, Carmine ottenne quella che resta la sua unica medaglia conquistata senza il fratello: sempre con l'equipaggio del 2 con, in coppia con Gioacchino Cascone (timoniere Antonio Cirillo) si aggiudic\u00f2 la medaglia d'argento.\nSicuramente, tra le tante, occorre ricordare la finale olimpica di Seoul 1988, quando l'equipaggio italiano vinse l'oro sconfiggendo il temuto armo inglese composto da Sir Stephen Redgrave, considerato il pi\u00f9 forte canottiere della storia, e Andy Holmes, che finirono addirittura in terza posizione, preceduti dall'equipaggio della Germania Est.\nI fratelli hanno gareggiato assieme per 13 stagioni (dal 1981 al 1993, anno del ritiro di Giuseppe). In precedenza Giuseppe, pi\u00f9 grande di tre anni, aveva gareggiato con altri prodieri e dopo il 1993, Carmine continu\u00f2 a gareggiare per un altro paio di stagioni, conquistando ancora un argento mondiale.\nIl terzo fratello, Agostino, a sua volta, ha conquistato due ori olimpici e mondiali nel quattro di coppia ed uno olimpico nel due di coppia ai quali si aggiungono un argento in quest'ultima disciplina ed uno nell'otto con ai mondiali.\nIl 2 maggio 2020 \u00e8 morto il loro padre, Vincenzo (nato nel giugno 1932).\nNella cultura di massa.\nIspirato alle loro vicende sportive nel 1992 fu girato un film nella loro citt\u00e0, Castellammare di Stabia, intitolato \"Una storia italiana\".\nRiconoscimenti internazionali.\nNel marzo del 2012 la citt\u00e0 di Londra, nell'ambito delle iniziative connesse ai Giochi olimpici di , ha dedicato ai due fratelli Carmine e Giuseppe rispettivamente le stazioni \"\"Hounslow East\" (Piccadilly line) e \"Hounslow Central\" (sempre nella linea Piccadilly) della metropolitana cittadina. Lo stesso riconoscimento \u00e8 andato anche al fratello minore, Agostino, a cui \u00e8 stata dedicata la stazione \"Hounslow West\"\"."}
{"id": "689707", "revid": "599013", "url": "https://it.wikipedia.org/wiki?curid=689707", "title": "Amaltea (astronomia)", "text": "Amaltea (\u0391\u03bc\u03ac\u03bb\u03b8\u03b5\u03b9\u03b1 in greco) \u00e8 il terzo satellite naturale di Giove in ordine crescente di distanza dal pianeta; \u00e8 il pi\u00f9 massiccio dei satelliti interni, che vengono collettivamente indicati proprio come gruppo di Amaltea. La sua forma \u00e8 comunque estremamente irregolare. Il nome deriva da quello di Amaltea, la ninfa che secondo la mitologia greca nutr\u00ec Zeus con il latte di capra; il satellite \u00e8 anche noto come Giove V.\nStoria.\nAmaltea fu scoperto il 9 settembre 1892 dall'astronomo statunitense Edward Emerson Barnard, attraverso il telescopio rifrattore da dell'Osservatorio Lick in California. \u00c8 l'ultimo satellite ad essere individuato direttamente dall'occhio umano (e non attraverso fotografie) ed il primo ad essere scoperto attorno a Giove da quando, nel 1609, Galileo aveva individuato i quattro satelliti medicei.\nIl nome di Amaltea fu accettato ufficialmente dall'Unione Astronomica Internazionale nel 1975 sebbene fosse gi\u00e0 in uso in precedenza (la sua introduzione risale a Camille Flammarion). Il suo scopritore aveva inutilmente suggerito il nome Columbia, per onorare la ricorrenza del quattrocentesimo anniversario della scoperta dell'America da parte di Cristoforo Colombo.\nParametri orbitali.\nAmaltea orbita intorno a Giove ad una distanza di (2,54\u00a0 volte il raggio gioviano). L'orbita ha una eccentricit\u00e0 orbitale di 0,003 ed un'inclinazione di 0,37\u00b0 rispetto all'equatore gioviano. Tali valori non nulli, per quanto piccoli, sono inusuali per un satellite interno e possono essere causati dall'influenza esercitata dal pi\u00f9 interno dei satelliti galileiani, Io. Si presume che Amaltea sia passata varie volte attraverso l'orbita di Io che di conseguenza avrebbe eccitato la sua inclinazione e la sua eccentricit\u00e0.\nL'orbita di Amaltea si trova vicino al bordo esterno dell'anello Gossamer interno di Amaltea che \u00e8 composto da polvere emessa nello spazio dal satellite. Infatti data la bassa densit\u00e0 e la forma irregolare di Amaltea, la velocit\u00e0 di fuga dai punti sia pi\u00f9 vicini che pi\u00f9 lontani da Giove non \u00e8 superiore ad ; pertanto la polvere derivante da impatti micrometeoritici pu\u00f2 facilmente sfuggire nello spazio ed andare a formare gli anelli Gossamer.\nCome tutti i satelliti del proprio gruppo Amaltea presenta un fenomeno di rotazione sincrona rispetto a Giove e quindi rivolge sempre lo stesso emisfero verso il pianeta.\nLa sonda Galileo ha individuato diversi piccoli satelliti, tutti di dimensioni inferiori al chilometro, posti nella stessa orbita di Amaltea; la loro origine \u00e8 sconosciuta, ma potrebbe trattarsi di asteroidi catturati dalla gravit\u00e0 gioviana o di materiale espulso da Amaltea in seguito ad impatti meteorici sulla propria superficie. Questi piccoli corpi celesti sembrano formare un anello attorno al pianeta in prossimit\u00e0 dell'orbita di Amaltea, l'anello Gossamer di Amaltea.\nSuperficie.\nNel sistema solare Amaltea \u00e8 l'oggetto che \u00e8 caratterizzato dalla colorazione rossa pi\u00f9 intensa, addirittura pi\u00f9 evidente rispetto a Marte, probabilmente dovuta all'abbondanza di zolfo proveniente da Io o ad altre sostanze non ghiacciate. Negli scoscendimenti pi\u00f9 pronunciati appaiono macchie verdastre, ma la natura di questa colorazione \u00e8 attualmente sconosciuta.\nLa sua superficie appare pesantemente craterizzata; risultano particolarmente evidenti i crateri Pan, ampio circa e profondo almeno , e Gea, il cui diametro \u00e8 pari ad e la cui profondit\u00e0 \u00e8 all'incirca doppia rispetto a quella di Pan. Le dimensioni di questi crateri sono molto grandi se raffrontate con quelle dell'intero satellite.\nAltre formazioni geologiche di rilievo sono Lyctos Facula e Ida Facula, che si innalzano fino a rispetto alla superficie circostante.\nFormazioni geologiche superficiali con denominazione ufficiale.\nQuattro formazioni geologiche superficiali hanno finora ricevuto una denominazione ufficiale, due crateri e due faculae.\nStruttura interna.\nLa forma ad ellissoide irregolare di Amaltea, le cui dimensioni sono approssimabili a , aveva portato a ritenere che si trattasse di un corpo solido relativamente rigido e che il suo interno fosse relativamente povero di ghiaccio o altri materiali friabili che avrebbero dato luogo ad un satellite dall'aspetto sferico per effetto della sua stessa gravit\u00e0. Tuttavia i calcoli della massa di Amaltea basati sulla misura della deflessione della sua orbita, conseguenti a un sorvolo effettuato dalla sonda Galileo a soli dalla superficie il 5 novembre 2002, hanno portato a calcolare una densit\u00e0 vicina a , corrispondente a quella di un corpo ghiacciato o composto di materiali estremamente porosi, come se si trattasse di un cumulo di macerie. La natura ghiacciata del satellite \u00e8 stata in seguito confermata da osservazioni condotte tramite il telescopio Subaru.\nSi ritiene quindi che Amaltea si sia formato altrove, giacch\u00e9 il materiale che lo compone si sarebbe fuso se il satellite si fosse trovato cos\u00ec vicino a Giove fin dalle prime fasi della formazione del sistema solare quando il pianeta era ancora molto caldo. Probabilmente si tratta di un asteroide formatosi altrove e catturato dal pozzo gravitazionale di Giove in un secondo momento. La NASA non ha tuttavia pubblicato le foto scattate durante il fly-by della sonda Galileo del 5 novembre 2002 e la risoluzione di quelle pubblicate \u00e8 molto bassa.\nAmaltea irradia un po' pi\u00f9 calore di quello che riceve dal Sole; questo \u00e8 probabilmente il risultato dell'effetto combinato del flusso termico proveniente da Giove (), della luce solare riflessa dal pianeta () e del bombardamento di particelle cariche (). Anche il satellite Io mostra un comportamento simile anche se derivante da altri fattori.\nAmaltea e Giove.\nNel cielo di Amaltea Giove appare di dimensioni enormi, caratterizzato da un diametro angolare di circa 46\u00b0, approssimativamente 92 volte quello della Luna vista da Terra. Inoltre, poich\u00e9 Amaltea \u00e8 in rotazione sincrona con il suo pianeta, Giove \u00e8 visibile da un'unica faccia del satellite. Il Sole viene eclissato dal pianeta per circa un'ora e mezza nel corso di ogni rivoluzione portando la durata della luce del giorno a meno di sei ore. Sebbene la luminosit\u00e0 complessiva di Giove sia pari a 900 volte quella della Luna piena, la sua luce viene sparsa su una superficie 8\u00a0500 volte pi\u00f9 grande rendendo cos\u00ec la luminosit\u00e0 per unit\u00e0 di superficie \u00e8 inferiore a quella del satellite terrestre.\nDalla sommit\u00e0 delle nubi di Giove, Amaltea dovrebbe avere una magnitudine apparente pari a -4,7, corrispondente a quella di Venere visto dalla Terra, ma le dimensioni del suo disco, pari ad appena 5 arcominuti, la farebbero apparire poco pi\u00f9 grande di una stella. Il periodo orbitale del satellite \u00e8 di poco maggiore rispetto al giorno gioviano medio, per cui un ipotetico osservatore situato sul pianeta lo vedrebbe transitare molto lentamente e osserverebbe un intervallo di 29 ore fra l'apparizione del satellite all'orizzonte e il suo tramonto successivo.\nEsplorazione.\nNel 1979-1980 le due sonde Voyager 1 e 2 fornirono le prime immagini ravvicinate di Amaltea con dettagli della superficie. Furono anche in grado di misurare lo spettro infrarosso e visibile, e la temperatura superficiale. Successivamente la sonda Galileo complet\u00f2 la rilevazione fotografica del satellite e con il suo ultimo fly-by del 5 novembre 2002 ad un'altezza di circa , permise una pi\u00f9 accurata determinazione della massa prima di andare a concludere la sua missione lanciandosi nell'atmosfera di Giove nel settembre 2003. Nel 2006 l'orbita di Amaltea fu meglio definita dagli strumenti a bordo della sonda New Horizons."}
{"id": "689708", "revid": "709565", "url": "https://it.wikipedia.org/wiki?curid=689708", "title": "Phil (Una serie di sfortunati eventi)", "text": ""}
{"id": "689711", "revid": "1745361", "url": "https://it.wikipedia.org/wiki?curid=689711", "title": "Efesto", "text": "Efesto () nella mitologia greca \u00e8 il dio del fuoco, delle fucine, dell'ingegneria, della scultura e della metallurgia.\nEra adorato in tutte le citt\u00e0 della Grecia antica in cui si trovassero attivit\u00e0 artigianali, specialmente ad Atene (dove aveva sede il tempio omonimo). Nell'Iliade, Omero racconta di come Efesto fosse brutto e di cattivo carattere, ma con una grande forza nei muscoli delle braccia e delle spalle, per cui tutto ci\u00f2 che faceva era di un'impareggiabile perfezione. La sua grande fucina si trova nelle viscere dell'Etna, lavora insieme ai suoi ciclopi, dove i colpi delle loro incudini e il loro ansimare fa brontolare i vulcani della zona e il fuoco della loro fucina arrossa la cima dell'Etna. I suoi simboli sono il martello da fabbro, l'incudine e le tenaglie. In qualche rappresentazione \u00e8 ritratto con una scure accanto. Nella mitologia romana, vi era una figura divina simile ad Efesto ed era il dio Vulcano.\nEtimologia.\nEfesto \u00e8 probabilmente associato all'iscrizione in lineare B (lingua micenea) \"A-pa-i-ti-jo\" trovata a Cnosso. L'iscrizione attesta indirettamente il suo culto in quel periodo, in quanto si pensa che rappresenti il nome teoforico di \"Haphaistios\" oppure \"Haphaistion\". Il nome della divinit\u00e0 in greco antico (\"H\u0113phaistos\") ha una radice che si presenta nei toponimi di origine pre-greca, come ad esempio Phaistos (\"Pa-i-to\" in lineare B).\nGenealogia.\nFiglio di Zeus ed Hera o di Talos, oppure autoconcepito dalla sola Hera.\nDei suoi figli immortali ebbe da Cabeiro i Cabiri, Cadmilo e le Cabiridi, da Aglaia ebbe Eucleia, Eufemia, Eutenea e Filofrosine, nonch\u00e9 dalla ninfa Etna ebbe i Palici ed infine fu anche il padre della ninfa Talia.\nTra i suoi infiniti figli mortali ci sono Perifete, Ardalo, Oleno, Erittonio, Cercione, Radamanto e Filammone. Anche Pandora pu\u00f2 essere considerata una figlia di Efesto, anche se fu da lui creata e non concepita.\nIl mito di Efesto.\nEfesto fu concepito da sua madre Era solo per vendetta nei confronti del marito Zeus per tutte le sue amanti avute nel corso dei millenni. Appena lo vide Era lo lanci\u00f2 dall'Olimpo, facendolo cadere gi\u00f9. Efesto era piuttosto brutto ed era zoppo e deforme dalla nascita (sebbene alcune leggende dicono che questo fosse il risultato della sua caduta dall'Olimpo) e riusciva a camminare solo grazie all'aiuto di un bastone, (infatti le opere d'arte che lo ritraggono lo presentano spesso mentre fatica a reggersi e si appoggia sulla sua incudine). Nell'Iliade Efesto stesso racconta come continu\u00f2 a cadere per molti giorni e molte notti per poi finire nell'oceano, dove venne allevato dalle Nereidi, in particolare da Teti ed Eurinome e che gli abbiano dato una grotta come fucina. Efesto si prese la sua vendetta su Era costruendo e donandole un magico trono d'oro che, non appena ella vi si sedette, la tenne imprigionata, non permettendole pi\u00f9 di alzarsi. Gli altri dei pregarono Efesto di tornare sull'Olimpo e liberarla, ma egli si rifiut\u00f2 pi\u00f9 volte di farlo. Allora Dioniso fece in modo di ubriacarlo e lo riport\u00f2 indietro legato sul dorso di un mulo. Efesto acconsent\u00ec a liberare Era, solo se lo avessero riconosciuto come dio. Tra Efesto ed Afrodite fu un matrimonio combinato e alla dea della bellezza, l'idea di essere sposata con il bruttissimo Efesto non piaceva affatto, quindi la dea, segretamente innamorata di Ares, dio della guerra, pi\u00f9 volte ha tradito il marito che, stanco di essere deriso dalla dea della bellezza, se ne torn\u00f2 nella Terra, nelle viscere del monte Etna, e decise di lasciare l'Olimpo per sempre.\nL'arte di Efesto (invenzioni, creazioni, costruzioni, oggetti forgiati).\nEfesto realizz\u00f2 la maggior parte dei magnifici oggetti di cui si servivano gli dei, nonch\u00e9 quasi tutte le splendide armi dotate di poteri magici che nei miti greci compaiono in mano agli eroi. Tra le sue realizzazioni ci sono:\nI suoi assistenti all'interno della fucina erano i Ciclopi."}
{"id": "689712", "revid": "37056", "url": "https://it.wikipedia.org/wiki?curid=689712", "title": "WCER", "text": ""}
{"id": "689713", "revid": "2373", "url": "https://it.wikipedia.org/wiki?curid=689713", "title": "Bergimus", "text": "Bergimus, il cui nome italianizzato \u00e8 Bergimo, \u00e8 una divinit\u00e0 della trib\u00f9 celtica dei Cenomani.\nSono state ritrovate nella zona del bresciano are votive al culto di questa divinit\u00e0.\nIncerta la funzione che avesse Bergimus: dato che nelle lingue celtiche \"berg\" significa \"capanna\" e in quelle germaniche significa \"monte\" o \"montagna\", pu\u00f2 essere la divinit\u00e0 delle case o dei monti. Anche il suo aspetto non \u00e8 chiaro: in alcune rappresentazioni appare vestito con la toga, la tonaca e i capelli alla romana; ci\u00f2 ha fatto pensare a qualche studioso come Bernard de Montfaucon che non possa trattarsi di Bergimus.\n\u00c8 stato ipotizzato un collegamento tra il nome della citt\u00e0 di Bergamo e quello di Bergimus. Tuttavia, essendo il nome della citt\u00e0 di Bergamo di etimo incerto, non \u00e8 possibile essere pi\u00f9 precisi su questo punto."}
{"id": "689714", "revid": "1543377", "url": "https://it.wikipedia.org/wiki?curid=689714", "title": "Raffreddore comune", "text": "Il raffreddore comune, o pi\u00f9 semplicemente raffreddore, \u00e8 una rinofaringite acuta infettiva virale causata solitamente da \"Rhinovirus\", pi\u00f9 raramente da virus influenzali o altri. \u00c8 un'affezione infettiva delle prime vie respiratorie e in particolare del naso e della gola, generalmente non grave; i suoi sintomi comprendono starnuti, produzione abbondante di muco, congestione nasale, catarro e mal di gola, tosse, mal di testa e sensazione di stanchezza. Si tratta della malattia umana pi\u00f9 comune: infetta gli adulti in media 2-4 volte l'anno, e i ragazzi in et\u00e0 scolare fino a 12 volte l'anno; in talune popolazioni non \u00e8 raro incontrare tassi di infezione superiori a 3 all'anno per persona.\nIl termine coriza ne descrive i sintomi legati all'infiammazione catarrale delle membrane mucosali della cavit\u00e0 nasale.\nIl raffreddore comune \u00e8 distinto dall'influenza, che \u00e8 un'infezione virale pi\u00f9 seria del tratto respiratorio, caratterizzata dall'insorgenza di ulteriori sintomi quali un rapido innalzamento della temperatura, brividi di freddo, dolori muscolari. Per quanto il raffreddore comune in s\u00e9 non sia generalmente rischioso per la vita del paziente, le sue complicazioni, quali per esempio la polmonite, possono esserlo.\nStoria.\nLa malattia ha colpito l'uomo fin dall'antichit\u00e0, anche se la causa del raffreddore comune \u00e8 stata identificata solo nel 1950. I sintomi e il trattamento sono descritti nel papiro egiziano Ebers, il pi\u00f9 antico testo di medicina esistente, scritto prima del XVI secolo a.C. Nel medioevo, la religiosa Ildegarda di Bingen (1098-1179) consigliava l'assunzione di \"Tanacetum vulgare\" nelle zuppe, nelle torte o con la carne, per curare tosse e raffreddore.\nIl nome \"raffreddore comune\" \u00e8 entrato in uso, a partire dal XVI secolo, per la somiglianza tra i suoi sintomi e quelli dell'esposizione al freddo.\nNel 1946 nel Regno Unito fu istituita dal \"Medical research council\" la \"Common cold unit\" (CCU) che nel 1956 scopr\u00ec il \"Rhinovirus\" come agente eziologico del raffreddore. Nel 1970 la CCU dimostr\u00f2 che il trattamento con interferone durante la fase di incubazione dell'infezione da \"Rhinovirus\" protegge dalla malattia, ma nessun trattamento pratico \u00e8 stato sviluppato. L'unit\u00e0 \u00e8 stata chiusa nel 1989, due anni dopo aver messo a punto l'utilizzo di compresse di gluconato di zinco per la profilassi e per il trattamento del raffreddore da \"Rhinovirus\". Questo fu il solo trattamento di successo proposto nella storia del gruppo.\nEpidemiologia.\nIl raffreddore comune \u00e8 la malattia umana pi\u00f9 frequente e colpisce tutte le popolazioni a livello mondiale: i \"National Institutes of Health\" statunitensi stimano che ogni anno circa un miliardo di persone se ne ammali; i bambini e i genitori, oltre al personale scolastico, presentano un rischio di infezione pi\u00f9 elevato, probabilmente a causa dell'elevata densit\u00e0 di popolazione delle scuole e della facilit\u00e0 di trasmissione tra membri della stessa famiglia. La stagionalit\u00e0 delle epidemie, concentrate nella stagione invernale nelle aree temperate e durante le stagioni piovose nelle zone tropicali, si pu\u00f2 giustificare dall'affollamento dei luoghi chiusi che favorisce la trasmissione dei patogeni e l'umidit\u00e0 dell'aria che facilita la sopravvivenza dei virus; tuttavia non tutti i virus del raffreddore presentano la stessa stagionalit\u00e0: i \"coronavirus\" sono pi\u00f9 frequenti in inverno, a differenza dei \"Rhinovirus\" che si presentano maggiormente nella tarda primavera.\nGli adulti hanno in genere da due a cinque infezioni ogni anno, mentre i bambini possono arrivare ad averne da sei a dieci (fino a dodici raffreddori all'anno per i bambini in et\u00e0 scolare); l'incidenza che si registra in inverno, durante i picchi epidemici, pu\u00f2 arrivare fino a 6-7 episodi ogni 1000 persone al giorno. I tassi di infezioni sintomatiche aumentano negli anziani, a causa di un indebolimento del sistema immunitario.\nSecondo i dati dell'Organizzazione mondiale della sanit\u00e0, nei paesi in via di sviluppo le infezioni da raffreddore comune sono complicate dalle infezioni batteriche pi\u00f9 frequentemente rispetto ai paesi industrializzati.\nImpatto economico.\nL'impatto economico del raffreddore comune non \u00e8 ben compreso in gran parte del mondo: negli Stati Uniti porta a 75-100 milioni di visite mediche ogni anno, che si stima costino 7,7 miliardi di dollari; gli statunitensi spendono 2,9 miliardi di dollari per farmaci da banco, e altri 400 milioni per farmaci su prescrizione per il sollievo dei sintomi; pi\u00f9 di un terzo delle persone che hanno fatto ricorso a un medico ha ricevuto una prescrizione di antibiotici, che per\u00f2 pu\u00f2 comportare il fenomeno della resistenza. Si stima che circa 22-189 milioni di giorni di scuola vengano persi ogni anno a causa del raffreddore; come risultato, i genitori perdono 126 milioni di giorni lavorativi per rimanere a casa a occuparsi dei propri figli. Questo va aggiunto ai 150 milioni di giornate lavorative perse dai dipendenti che soffrono per un raffreddore, portando l'impatto economico totale a una perdita superiore ai 20 miliardi di dollari l'anno: ci\u00f2 rappresenta il 40% del tempo lavorativo perso in totale negli Stati Uniti.\nEziologia.\nIl raffreddore comune \u00e8 un'infezione virale del tratto respiratorio superiore. Sono noti in totale oltre 200 virus associati al raffreddore, e spesso nell'infezione \u00e8 coinvolta pi\u00f9 di una specie virale.\nIl virus pi\u00f9 comunemente responsabile \u00e8 il \"Rhinovirus\" (30-80% dei casi), un genere di Picornaviridae con 99 sierotipi noti; fra gli altri agenti eziologici virali vi sono il \"Coronavirus\" (10-15%) e le Orthomyxoviridae (5-15%), virus parainfluenzali umani, il virus respiratorio sinciziale umano, l'\"Adenovirus\", l'\"Enterovirus\" e il \"Metapneumovirus\".\nL'immunit\u00e0 di branco, generata da una precedente esposizione al virus del raffreddore, svolge un ruolo importante nel limitare la diffusione virale. Ci\u00f2 si \u00e8 potuto osservare nelle popolazioni pi\u00f9 giovani che presentano maggiori tassi di infezioni respiratorie. Un sistema immunitario scarsamente efficiente \u00e8 inoltre un fattore di rischio per la malattia.\nAnche la scarsit\u00e0 di sonno e la malnutrizione sono stati associati a un maggior rischio di sviluppare infezioni dopo esposizione al \"Rhinovirus\"; si ritiene che ci\u00f2 dipenda dai loro effetti sulla funzionalit\u00e0 immunitaria.\nUna causa della malattia ben accertata \u00e8 lo stress; infatti molti sintomi del raffreddore si verificano due o tre giorni dopo eventi emotivamente importanti, il tempo di ritardo nella comparsa dei sintomi \u00e8 dovuto al fatto che il focolaio dell'infezione \u00e8 preceduto da un corrispondente periodo di incubazione.\nPatogenesi.\nIl virus del raffreddore comune si trasmette tipicamente attraverso goccioline presenti nell'aria (\"aerosol\"), tramite il contatto diretto con oggetti o secrezioni nasali infette. Non \u00e8 ancora stato stabilito quale sia tra queste vie quella di primaria importanza. I virus possono sopravvivere per periodi prolungati nell'ambiente e possono essere raccolti sulle mani delle persone e successivamente portati verso gli occhi o il naso, dove poi l'infezione pu\u00f2 realizzarsi. La trasmissione \u00e8 facilitata dalla vicinanza di molti bambini, caratterizzati da deboli difese immunitarie e da una scarsa igiene, che si verifica negli asili nido e nelle scuole; una volta contratta la malattia in questi ambienti, i bambini la possono trasmettere, a casa, agli altri membri della famiglia.\nPer quanto riguarda i viaggi in aereo, non vi \u00e8 alcuna prova che il ricircolo dell'aria durante i voli con passeggeri conduca alla trasmissione del virus, tuttavia le persone sedute in prossimit\u00e0 degli impianti sembrano essere a maggior rischio.\nI raffreddori causati da \"Rhinovirus\" risultano pi\u00f9 contagiosi durante i primi tre giorni dalla comparsa dei sintomi.\nSi ritiene che i sintomi del raffreddore comune siano principalmente correlati alla risposta immunitaria al virus. Il meccanismo di questa risposta \u00e8 virus-specifica. Ad esempio, il \"Rhinovirus\" \u00e8 tipicamente acquisito tramite contatto diretto; esso si lega al recettore umano ICAM-1 attraverso dei meccanismi sconosciuti per poi innescare il rilascio di mediatori infiammatori. Questi sono poi la causa dei sintomi e generalmente non sono correlati ai danni all'epitelio nasale. Il virus respiratorio sinciziale (RSV) invece viene contratto sia tramite contatto diretto, sia per inalazione di goccioline presenti nell'aria. Si replica poi nel naso e nella faringe prima di diffondersi nel tratto respiratorio inferiore, ma non causa danni all'epitelio. Il virus parainfluenzale umano produce tipicamente un'infiammazione del naso, della gola e dei bronchi. Nei bambini, quando riguarda la trachea, pu\u00f2 produrre \"croup\" per via della piccola dimensione delle vie aeree.\nAgenti atmosferici.\nTradizionalmente vi \u00e8 la teoria che un raffreddore possa essere preso in seguito a una prolungata esposizione al freddo, alla pioggia o a condizioni atmosferiche invernali; da ci\u00f2 la malattia ha preso il nome. Se il ruolo del raffreddamento del corpo sia un fattore di rischio per il raffreddore comune \u00e8 tuttora un aspetto controverso.\nAlcuni dei virus che causano il raffreddore comune sono stagionali e si presentano pi\u00f9 frequentemente durante le stagioni fredde o umide; alcuni credono che questo sia dovuto principalmente a un aumento del tempo trascorso al chiuso, specialmente per i bambini che ritornano a scuola, tuttavia pu\u00f2 anche essere correlato a cambiamenti nel sistema respiratorio che si traducono in una maggiore suscettibilit\u00e0: la bassa umidit\u00e0 aumenta la possibilit\u00e0 di trasmissione virale, permettendo alle goccioline virali di disperdersi pi\u00f9 lontano dalla fonte di contagio e di restare in sospensione nell'aria pi\u00f9 a lungo.\nA sostegno della comune esperienza, che vorrebbe l'esistenza di un legame tra il freddo e l'insorgenza del raffreddore, depongono recenti studi che suggeriscono la possibilit\u00e0 di una diminuzione della risposta immunitaria al \"rhinovirus\" in presenza di basse temperature.\nComplicanze.\nEventuali complicazioni gravi, se si verificano, riguardano solitamente persone molto anziane, bambini piccoli e coloro che hanno un sistema immunitario poco efficiente o sono immunocompromessi. In taluni casi possono verificarsi infezioni batteriche secondarie con conseguenti sinusite, faringite, polmonite, bronchite e otite. Si stima che si verifichino sinusiti nell'8% dei casi e infezioni all'orecchio nel 30%.\nNei soggetti gi\u00e0 affetti da patologie a carico dell'apparato respiratorio, quali ad esempio asma e broncopatie croniche ostruttive (che comprendono l'enfisema polmonare e la bronchite cronica), il raffreddore comune pu\u00f2 aumentarne i sintomi, peggiorando le condizioni generali del paziente.\nClinica.\nSegni e sintomi.\nI sintomi tipici del raffreddore comprendono tosse, rinorrea, congestione nasale e odinofagia, talvolta accompagnati a dolori muscolari, affaticamento, cefalea e perdita di appetito. Alcuni virus che causano il raffreddore comune possono anche portare a infezioni asintomatiche. Il mal di gola \u00e8 presente in circa il 40% dei casi e la tosse nel 50%, mentre il dolore muscolare si verifica in circa la met\u00e0 delle infezioni.\nNegli adulti, la febbre non \u00e8 generalmente presente, ma \u00e8 comune nei neonati e nei bambini piccoli. La tosse \u00e8 di solito lieve rispetto all'influenza. Mentre la presenza di tosse e febbre negli adulti indica una maggiore probabilit\u00e0 di influenza, vi \u00e8 generalmente una grande somiglianza tra queste due condizioni. Il colore dell'espettorato o delle secrezioni nasali pu\u00f2 variare dal giallo al verde e non presentare all'analisi microscopica la classe di agenti che ha causato l'infezione.\nIl raffreddore solitamente esordisce con stanchezza, infreddolimento, starnuti e mal di testa, seguiti in un paio di giorni da rinorrea e tosse. I sintomi tipici hanno il loro massimo 2-3 giorni dopo l'insorgenza dell'infezione e di solito si risolvono in 7-10 giorni, ma in alcuni casi possono permanere fino a tre settimane. Nei bambini, la tosse dura pi\u00f9 di dieci giorni nel 35-40% dei casi e si protrae per pi\u00f9 di 25 giorni nel 10%.\nDiagnosi.\nLa distinzione tra le diverse infezioni virali del tratto respiratorio superiore \u00e8 basata sulla localizzazione dei sintomi. Il raffreddore comune colpisce principalmente il naso, a differenza della faringite e della bronchite che coinvolgono solitamente le vie aeree inferiori. Tuttavia, pu\u00f2 esserci una significativa sovrapposizione e pi\u00f9 aree possono essere coinvolte. Il raffreddore comune \u00e8 spesso definito come la presenza di infiammazione nasale correlata a un variabile coinvolgimento delle vie aeree inferiori. L'autodiagnosi \u00e8 frequente. L'isolamento del vero agente virale in questione \u00e8 raramente eseguito e non \u00e8 in genere possibile identificare il tipo di virus attraverso i sintomi.\nTrattamento.\nAttualmente non esistono farmaci o altri rimedi che siano stati definitivamente dimostrati capaci di ridurre la durata dell'infezione. Il trattamento comprende quindi esclusivamente un approccio sintomatico. Misure utili possono essere il riposo, l'assunzione di liquidi per mantenere l'idratazione e gargarismi con acqua salata calda. Gran parte del beneficio del trattamento \u00e8 comunque attribuibile all'effetto placebo.\nTrattamento dei sintomi.\nI trattamenti che aiutano ad alleviare i sintomi includono l'assunzione di semplici analgesici e antipiretici come l'ibuprofene e il paracetamolo. \u00c8 stato provato che i medicinali contro la tosse non sono pi\u00f9 efficaci degli analgesici semplici e non sono raccomandati per l'uso nei bambini a causa della scarsa efficacia e per i loro potenziali effetti collaterali. Nel 2009, il Canada ha limitato l'utilizzo dei farmaci da banco per la tosse e il raffreddore nei bambini al di sotto dei sei anni, per via delle preoccupazioni riguardanti i possibili rischi e i non provati benefici. L'abuso di destrometorfano, un farmaco da banco per la tosse, ha portato al suo divieto in un certo numero di paesi.\nNegli adulti, la rinorrea pu\u00f2 essere ridotta grazie all'assunzione di antistaminici di prima generazione. Tuttavia, il loro uso \u00e8 associato a effetti indesiderati quali la sonnolenza. Gli antistaminici di seconda generazione, invece, non sembrano essere efficaci. I decongestionanti come la pseudoefedrina risultano essere utili, mentre gli spray nasali a base di ipratropio possono ridurre la rinorrea ma sono poco attivi sulla congestione nasale.\nAntibiotici e farmaci antivirali.\nGli antibiotici non hanno alcun effetto contro le infezioni virali e quindi non hanno alcuna efficacia contro i virus che causano il raffreddore comune. Tuttavia essi sono ancora frequentemente prescritti. Ci\u00f2 avviene per vari motivi quali le aspettative dei pazienti, il desiderio dei medici di \"fare qualcosa\" e la difficolt\u00e0 di escludere eventuali complicazioni che potrebbero essere sensibili agli antibiotici. Non vi sono farmaci antivirali efficaci per il trattamento causale del raffreddore comune, anche se alcune ricerche preliminari hanno dimostrato benefici per alcune molecole.\nTrattamenti alternativi.\nEsistono molti trattamenti alternativi utilizzabili per il raffreddore comune, ma non vi sono sufficienti prove scientifiche per sostenerne l'uso della maggior parte di questi. Ad esempio, al 2010 non vi sono abbastanza evidenze per consigliare o sconsigliare il miele o l'irrigazione nasale. Uno studio ha suggerito che lo zinco, se preso entro 24 ore dalla comparsa dei primi sintomi, riduce la durata e la gravit\u00e0 del raffreddore comune nelle persone sane. A causa delle differenze notevoli tra i diversi studi, ulteriori ricerche si rendono necessarie per stabilire come e quando lo zinco pu\u00f2 essere efficace. L'effetto della vitamina C sul raffreddore comune, nonostante le ampie ricerche, appare deludente, con l'esclusione di alcune e limitate circostanze. Le prove circa l'utilit\u00e0 delle piante del genere Echinacea sono incoerenti.\nPrevenzione.\nL'unica misura potenzialmente efficace per prevenire la diffusione del virus del raffreddore \u00e8 l'adozione di precauzioni fisiche. Queste precauzioni comprendono in primo luogo il lavaggio delle mani e l'uso di mascherine protettive. In ambiente sanitario sono preferibilmente da utilizzare camici e guanti monouso. La quarantena non \u00e8 una strategia attuabile poich\u00e9 la malattia \u00e8 molto diffusa e i sintomi non sono specifici. Allo stesso modo la vaccinazione non \u00e8 facilmente attuabile, poich\u00e9 vi sono moltissimi virus responsabili della malattia che oltretutto mutano rapidamente. Lo sviluppo di un vaccino ampiamente efficace \u00e8 quindi molto difficoltoso.\nLavarsi regolarmente le mani sembra essere efficace nel ridurre la trasmissione del virus del raffreddore, soprattutto tra i bambini. L'aggiunta di prodotti disinfettanti antivirali e antibatterici nel lavaggio mostra una certa utilit\u00e0. Indossare mascherine protettive quando intorno vi sono persone infettate \u00e8 una strategia ritenuta efficace. Tuttavia non vi sono prove sufficienti per ritenere che mantenere una maggiore distanza tra i soggetti sia un buon metodo di prevenzione. L'assunzione di dosi supplementari di zinco pu\u00f2 essere efficace per ridurre il tasso di raffreddori. Invece la vitamina C non riduce il rischio o la gravit\u00e0 del raffreddore comune, anche se pu\u00f2 ridurne la durata."}
{"id": "689715", "revid": "643494", "url": "https://it.wikipedia.org/wiki?curid=689715", "title": "Campagna d'Africa", "text": ""}
{"id": "689716", "revid": "59912", "url": "https://it.wikipedia.org/wiki?curid=689716", "title": "Mr. T", "text": "\u00c8 noto per alcune sue interpretazioni televisive come \"Bosco \"P.E.- Pessimo Elemento\" Baracus\" nel telefilm degli anni ottanta \"A-Team\" o come il pugile Clubber Lang nel film del 1982 \"Rocky III\". \u00c8 altres\u00ec noto per il suo classico taglio di capelli in stile mohicano e per indossare una notevole quantit\u00e0 di gioielli in oro.\nCarriera d'attore.\nNel 1982 Mr. T fu scelto da Sylvester Stallone per un ruolo in \"Rocky III\". Recit\u00f2 in \"The Beastmaster\" e apparve in un altro film sulla boxe, \"Penitentiary 2\", e nel programma \"Bizarre\", prima di accettare il ruolo di B.A. Baracus (in Italia \"P.E. Baracus\") nel telefilm A-Team. In A-Team interpret\u00f2 il ruolo del Sergente B.A. (Bosco Albert o \"Bad Attitude\" - letteralmente \"Brutto Carattere\", nella versione italiana P.E. \"Pessimo Elemento\") Baracus, un ex soldato delle forze speciali americane ricercato come i compari dell'A-team \"per un crimine che non hanno commesso\". Fu l'unico attore del telefilm che non fece il provino, fu scelto a prescindere.\nMr. T era un mito dei ragazzini negli anni ottanta, di conseguenza venne realizzata dalla Ruby-Spears una serie animata intitolata appunto \"Mr. T\" di 13 episodi trasmessa nel 1983 sulla NBC e la sua immagine apparve anche sulle scatole dei cereali. Nel 1984 gir\u00f2 il video \"Be Somebody or Be Somebody's Fool\"; lo scopo del video era quello di insegnare ai bambini ad apprezzare le loro umili origini, come vestirsi, come studiare il proprio \"look\" senza spendere eccessivamente, come controllare la rabbia. Il video di un'ora contiene 30 minuti di cantato. Realizz\u00f2 anche un album rap intitolato \"Mr. T's Commandments\" con l'aiuto di Ice-T.\nMr. T \u00e8 anche apparso nelle tre stagioni della serie televisiva, \"T. and T.\" insieme ad Alex Amini, David Nerman, Kristina Nicoll, e Jackie Richardson. In tale serie Mr. T interpreta T. S. Turner, un giovane impegnato a combattere la violenza sulla strada fino a quando viene accusato di un crimine non commesso. Amy Taler (Amini) una giovane e combattiva avvocatessa interviene per riportare Turner in strada, questa volta, per\u00f2, in giacca e cravatta, ricoprendo il ruolo di investigatore privato. L'avvocato Terri Taylor (Nicoll) si unisce successivamente a T dopo che Amini abbandon\u00f2 lo show alla conclusione della seconda stagione. Mr. T annunci\u00f2 di guadagnare circa 80\u00a0000 $ a settimana per il suo ruolo nell'A-Team oltre a 15\u00a0000 $ per apparizioni in spettacoli, ma alla fine degli anni novanta lui apparve solo in pubblicit\u00e0 occasionali, principalmente per problemi di salute (nel 1995 gli venne diagnosticato, ironia della sorte, un Linfoma T-Cell).\nInterpreta piccoli ruoli in molti film, e appare frequentemente sul network televisivo cristiano TBN. Appare anche nella pubblicit\u00e0 della MCI, un call-service a al Late Night con Conan O'Brien. \u00c8 anche apparso nella pubblicit\u00e0 del Comcast nel 2006, pronunciando le sue quattro parole preferite: \"Don't be a culture fool!\" e apparve anche alla ABC in \"\", oltre che in un reality show per TV Land, \"I Pity the Fool\", trasmesso per la prima volta l'11 ottobre 2006. Mr. T ha annunciato di non indossare pi\u00f9 catene d'oro dopo aver visitato le vittime dell'uragano Katrina. Ha anche annunciato di esser guarito dal cancro e di voler scrivere un libro sulla sua vita. Dal 6 giugno 2011 all'11 marzo 2013 ha condotto il programma \"World's Craziest Fools\" per la BBC.\nNel wrestling.\nFece ingresso nel mondo del wrestling nel 1985; la sua prima apparizione lo vide indossare i panni del partner di Hulk Hogan in occasione della prima WrestleMania; il duo avrebbe dovuto sfidare la coppia formata da Rowdy Roddy Piper e Paul Orndorff. Hogan scrisse in seguito nella propria autobiografia che Mr. T mise in pericolo il regolare svolgimento del match perch\u00e9 quando arriv\u00f2 in prossimit\u00e0 dell'arena il personale di sicurezza non voleva consentire l'accesso all'edificio ai numerosi componenti del suo entourage; ci\u00f2 mand\u00f2 su tutte le furie Mr. T che minacci\u00f2 di cancellare l'incontro. Hogan sostenne che riusc\u00ec a fatica a convincere Mr. T a rimanere ed esibirsi.\nPiper sostenne che lui e altri colleghi wrestler provarono irritazione nei confronti di Mr. T in considerazione del fatto che egli era un attore e non aveva pagato il tributo dovuto da un wrestler professionista. Successivamente Mr. T sfid\u00f2 Bob Orton in un incontro di boxe in occasione di una puntata di Saturday Night's Main Event sulla NBC e ne usc\u00ec vincitore. In seguito disput\u00f2 un altro incontro di boxe contro Roddy Piper nel corso di WWE WrestleMania 2, incontro che lo vedr\u00e0 vincitore per squalifica. Nel 1987 ritorn\u00f2 sui ring della World Wrestling Federation in qualit\u00e0 di arbitro, prima di sparire dal mondo della boxe e del wrestling.\nRiapparve nuovamente come arbitro di Wrestling speciale in un incontro disputato tra Hogan e Ric Flair nella World Championship Wrestling nell'ottobre 1994 e nel successivo Starrcade sconfigge in un match Kevin Sullivan. Abbandona le scene per poi tornare come special guest nell'edizione di Raw del 17 novembre 2001, sette anni dopo l'ultima comparsa. Nella puntata di Raw del 17 marzo 2014 \u00e8 stato annunciato che Mr. T verr\u00e0 introdotto nella WWE Hall of Fame. Il 5 aprile 2014 viene introdotto dal figlio nella WWE Hall of Fame.\nAlbum.\nMr. T nel 1984 produsse un album funk/rap intitolato \"Mr. T's Commandments\", sempre sullo stesso tono produsse un video educativo in cui insegnava ai bambini ad andare a scuola e stare lontani dalle droghe. Successivamente a questo produsse un secondo album intitolato \"Mr. T's Be Somebody Or Be Somebody's Fool\", insieme a un video con lo stesso nome.\nDoppiatori italiani.\nDa doppiatore \u00e8 sostituito da:"}
{"id": "689717", "revid": "1610933", "url": "https://it.wikipedia.org/wiki?curid=689717", "title": "Teti (astronomia)", "text": "Teti (dal greco \"\u03a4\u03b7\u03b8\u03cd\u03c2\"), anche chiamato Saturno III, \u00e8 un satellite naturale di Saturno scoperto da Giovanni Domenico Cassini il 21 marzo del 1684.\nNome.\nIl nome Teti deriva dalla dea greca Teti (\u03a4\u03b7\u03b8\u03cd\u03c2), una titanessa (non va confusa con la ninfa nereide Teti \u2013 \u0398\u03ad\u03c4\u03b9\u03c2 \u2013, la madre di Achille).\nCassini chiam\u00f2 i quattro satelliti da lui scoperti (Teti, Dione, Rea e Giapeto \"Sidera Lodoicea\" (\"le stelle di Luigi\") in onore al re Luigi XIV.\nI nomi dei sette satelliti di Saturno allora conosciuti derivano dalla pubblicazione \"Results of Astronomical Observations made at the Cape of Good Hope\" di John Herschel nel 1847 (figlio di William Herschel, scopritore di Mimas ed Encelado), dove suggeriva l'uso dei nomi dei Titani, fratelli e sorelle di Crono (il nome greco del dio Saturno).\nCaratteristiche fisiche.\nTeti \u00e8 un corpo ghiacciato di composizione simile a Dione e Rea. La sua densit\u00e0 di 0,97\u00a0g/cm\u00b3 indica che \u00e8 composto quasi interamente di ghiaccio d'acqua. La superficie di Teti \u00e8 fortemente craterizzata e contiene numerose crepe causate dalle fratture nel ghiaccio.\nSu Teti sono presenti due tipi di terreni, uno composto da regioni con molti crateri e l'altro di colore scuro e contenente una cintura leggermente craterizzata che si estende attorno alla luna. Questa seconda regione indica che Teti fu internamente attiva nel passato.\nL'emisfero occidentale di Teti \u00e8 dominato da un enorme cratere da impatto chiamato Odisseo, il cui diametro di 400\u00a0km \u00e8 circa 2/5 di Teti stessa. Questo cratere \u00e8 quasi piatto (o, pi\u00f9 precisamente, conforme alla forma sferica del satellite), come i crateri su Callisto e senza le alte montagne ad anello o picchi centrali che sono presenti sulla Luna e su Mercurio. Questa caratteristica \u00e8 probabilmente causata dal cedimento della debole crosta ghiacciata di Teti poco dopo la sua formazione.\nLa seconda struttura principale del satellite \u00e8 un'enorme valle chiamata Ithaca Chasma. La temperatura superficiale \u00e8 di circa .\nNei punti di Lagrange L4 e L5 di Teti sono presenti le lune co-orbitali Telesto e Calipso.\nEsplorazione.\nLa prima sonda che si avvicin\u00f2 a Teti fu il Pioneer 11, che pass\u00f2 a dalla luna il 1\u00ba settembre 1979, mentre un anno pi\u00f9 tardi, il Voyager I il 12 novembre 1980 si avvicin\u00f2 a Teti fino a 415\u00a0670\u00a0km, ma molto pi\u00f9 vicino pass\u00f2 la sonda gemella, il Voyager 2, che alla distanza di 93\u00a0000\u00a0km riprese le migliori foto delle missioni Voyager, rilevando particolari con una risoluzione di 2\u00a0km.\nLa \"sonda Cassini\" effettu\u00f2 vari flyby di Teti, il pi\u00f9 vicino dei quali avvenne il 23 settembre 2005 quando si avvicin\u00f2 alla luna fino a 1503\u00a0km. Successivi incontri avvicinati avvennero in seguito, tra cui uno nel 2012 alla distanza di 9100\u00a0km. Durante la sua missione Cassini ha mappato la superficie di Teti con una risoluzione di 0,29\u00a0km."}
{"id": "689718", "revid": "74801", "url": "https://it.wikipedia.org/wiki?curid=689718", "title": "Contea di Adair (Iowa)", "text": "La contea di Adair, in inglese Adair County, \u00e8 una contea dello Stato dell'Iowa, negli Stati Uniti. La popolazione al censimento del 2010 era di abitanti. Il capoluogo della contea \u00e8 Greenfield.\nGeografia fisica.\nLa contea si trova nel sud ovest dell'Iowa. Secondo l'U.S. Census Bureau, la contea ha una superficie totale di , di cui composti da terra e i rimanenti composti di acqua.\nStoria.\nLa contea di Adair fu costituita il 15 gennaio 1851 dalla suddivisione della contea di Pottawattamie. Il suo nome deriva da John Adair, un generale nella guerra del 1812, e ottavo governatore del Kentucky.\nSociet\u00e0.\nCensimento 2010.\nIl censimento del 2010 ha registrato una popolazione di persone nella contea, con una densit\u00e0 di popolazione pari a . C'erano unit\u00e0 abitative, delle quali erano occupate.\nCensimento 2000.\nIl censimento del 2000 ha registrato una popolazione di persone nella contea, con una densit\u00e0 di popolazione pari a . C'erano unit\u00e0 abitative.\nLa composizione razziale della contea era composta dal 98,91% di bianchi, dallo 0,07% di neri o afroamericani, dallo 0,07% di nativi americani, dallo 0,23% di asiatici, dallo 0,23% di altre razze e dallo 0,49% di due o pi\u00f9 razze. Lo 0,70% della popolazione \u00e8 di origine ispanica o Latina.\nSi contavano nuclei familiari, dove il 29,20% aveva figli di et\u00e0 inferiore ai 18 anni che vivono con loro, il 59,50% erano coppie sposate che vivono insieme, il 5,70% era composto da donne con marito assente e il 31,60% erano non-famiglie. Il 28,10% di tutte le famiglie erano formate da singoli individui e il 15,90% di questi aveva pi\u00f9 di 65 anni di et\u00e0.\nNella contea la popolazione era formata dal 23,90% con et\u00e0 inferiore ai 18 anni, il 6,90% fra i 18 e i 24, il 24,40% fra i 25 e i 44, il 22,70% dai 45 ai 64 e il 22,10% oltre i 65 anni di et\u00e0. L'et\u00e0 media era di 42 anni. Per ogni 100 donne c'erano 95,90 uomini. Per ogni 100 donne sopra i 18 anni, c'erano 93,00 maschi.\nIl reddito medio per una famiglia nella contea era di , e il reddito medio per una famiglia era di . I maschi avevano un reddito medio di contro i per le femmine. Il reddito pro capite per la contea era di . Circa il 4,90% delle famiglie e il 7,60% della popolazione era sotto la soglia di povert\u00e0, di cui il 9,40% sotto i 18 anni e 8,70% oltre i 65 anni di et\u00e0.\nReligione.\nA partire dal 2000, il 67,9% della popolazione () ha una dichiarata appartenenza religiosa, e in ogni caso cristiana. La confessione religiosa principale \u00e8 la United Methodist Church, con il 23,6% della popolazione ( iscritti), in secondo luogo \u00e8 la Chiesa luterana-Sinodo del Missouri, con il 15,4% ( iscritti), in terzo luogo \u00e8 la Chiesa cattolica romana, con il 12% del popolazione ( membri) ed in quarto luogo \u00e8 la Chiesa Evangelica Luterana, con l'11,8% della popolazione (978 membri).\nTownships.\nLa contea di Adair si divide in diciassette townships:\nIstruzione.\nLa contea \u00e8 servita da cinque distretti scolastici:\nLe scuole del distretto Nodaway Valley sono\nLe scuole del distretto Orient-Macksburg sono:"}
{"id": "689719", "revid": "43211", "url": "https://it.wikipedia.org/wiki?curid=689719", "title": "Mr. T.", "text": ""}
{"id": "689723", "revid": "1632387", "url": "https://it.wikipedia.org/wiki?curid=689723", "title": "Amaltea (mitologia)", "text": "Amaltea () da \u1f00\u03bc\u03b1\u03bb\u03cc\u03c2, \"molle, tenero\") \u00e8 un personaggio della mitologia greca, una capra e nutrice del monte Ida sull'isola di Creta.\nGenealogia.\n\u00c8 figlia di un curete (o forse apparteneva ad un curete). Secondo Apollodoro, fu Haimonios, mentre Igino scrive Oleno (ed anche Haimonios) ed infine aggiunge Helios. \nIgino cita anche l'esistenza di due capretti senza per\u00f2 specificarne i nomi.\nMitologia.\nFu la capra che allatt\u00f2 Zeus infante in una grotta sul monte Ida nell'isola di Creta.\nSecondo alcuni era invece una ninfa piuttosto che una capra.\nAlla sua morte, Zeus la pose tra gli astri del cielo insieme ai suoi due capretti; prese la sua pelle e cre\u00f2 il suo scudo (l'egida), mentre dalle sue corna ottenne la Cornucopia.\nDa Zeus fu posta in cielo nella costellazione dell'Auriga. Il sorgere della sua stella (Capella) fu dai greci associato all'inizio del tempo burrascoso."}
{"id": "689724", "revid": "93685", "url": "https://it.wikipedia.org/wiki?curid=689724", "title": "Bartolomeo Eustachio", "text": ""}
{"id": "689726", "revid": "111681142", "url": "https://it.wikipedia.org/wiki?curid=689726", "title": "Fuciliere", "text": "Un fuciliere \u00e8 un soldato di fanteria armato di fucile. \nStoria.\nLa denominazione tradizionale rimase in uso fino alla met\u00e0 del XIX secolo e distingueva, nei battaglioni di fanteria, i soldati semplici da coloro che avevano mansioni o compiti speciali. Ad esempio, il battaglione d'ordinanza comprendeva, oltre ai fucilieri, una compagnia di granatieri. \nIl progresso tecnologico e lo sviluppo di nuove tattiche militari decretarono, nella seconda met\u00e0 del XIX secolo, la progressiva scomparsa dei granatieri e delle altre milizie leggere specializzate. Con i battaglioni costituiti di soli fucilieri, anche quest'altra denominazione distintiva cadde in disuso sino alla prima guerra mondiale, quando il termine fece nuovamente la sua comparsa per distinguere i fanti armati di fucile da quelli provvisti di mitragliatrice o addetti al lancio delle bombe a mano. \nIn Italia, nel 1928, con l'aumento notevole degli effettivi di fanteria, la denominazione fu confermata anche nel regolamento del Regio esercito per distinguere, all'interno della squadra armi leggere, i soldati armati di fucile (e moschetto) da quelli adibiti all'uso della mitragliatrice leggera..\nNell'Esercito Italiano \u00e8 presente la specializzazione \"Fuciliere scelto\".\nDescrizione.\nSono utilizzati nelle varie armi delle forze armate con diverso impiego e specialit\u00e0; ad esempio possono essere definiti \"fucilieri di marina\" le unit\u00e0 di fanteria di marina e \"fucilieri dell'aria\" le truppe aviotrasportate inquadrate dell'aviazione militare."}
{"id": "689727", "revid": "1543377", "url": "https://it.wikipedia.org/wiki?curid=689727", "title": "Avena sativa", "text": "Lavena comune (nome scientifico Avena sativa \u00e8 una specie di pianta spermatofita monocotiledone appartenente alla famiglia Poaceae (sottofamiglia Pooideae ex Graminaceae).\nEtimologia.\nIl nome generico (\"Avena\") deriva da un nome latino per avena (nome volgare della pianta coltivata sin dall'antichit\u00e0). L'epiteto specifico (\"sativa\") indica una pianta coltivata, non selvatica.\nIl nome scientifico della specie \u00e8 stato definito da Linneo (1707\u00a0\u2013 1778), biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum\" (Sp. Pl. 1: 79 - 1753) del 1753.\nDescrizione.\nQueste piante arrivano ad una altezza di 5 - 12\u00a0dm. La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Questa pianta in genere \u00e8 glauca e glabrescente.\nRadici.\nLe radici sono fascicolate avventizie.\nFusto.\nLa parte aerea del fusto \u00e8 un culmo solitario, glabro, ascendente, cavo e snello. I culmi raramente possono essere fascicolati oppure singolarmente genicolati alla base. Sono presenti 2 - 4 nodi per culmo.\nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti i pseudopiccioli e, nell'epidermide delle foglia, le papille. \nInfiorescenza.\nInfiorescenza principale (sinfiorescenza o semplicemente spiga): le infiorescenze, di tipo racemoso terminale (un racemo per infiorescenza), hanno la forma di una ampia e ricca pannocchia piramidale, incurvata all'estremit\u00e0, formata da diverse spighette disposte unilateralmente. La pannocchia \u00e8 lungamente peduncolata (il peduncolo \u00e8 scabro verso il basso). I rami, scabrosi, sono verticillati e allargati in tutte le direzioni. La rachilla si estende oltre i fiori. La fillotassi dell'inflorescenza inizialmente \u00e8 a due livelli (o a due ranghi), anche se le successive ramificazioni la fa apparire a spirale. Lunghezza della spiga: 10\u00a0\u2013 25\u00a0cm (massimo 40\u00a0cm).\nSpighetta.\nInfiorescenza secondaria (o spighetta): le spighette, compresse lateralmente con forme da ellittiche a oblunghe, sottese da due brattee distiche e strettamente sovrapposte chiamate glume (inferiore e superiore), sono formate da due o tre fiori. Alla base di ogni fiore sono presenti due brattee: la palea e il lemma. I fiori non sono articolate sul rachide (sono persistenti all'interno delle glume); quindi \u00e8 il rachide stesso che si rompe con tutti i fiori. Lunghezza delle spighette: 17\u00a0\u2013 20\u00a0mm.\nFiore.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono cariossidi, ossia sono piccoli chicchi indeiscenti, con forme ovoidali, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 provvisto di epiblasto; ha inoltre un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono. A volte l'endosperma \u00e8 liquido.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria). In particolare i frutti di queste erbe possono sopravvivere al passaggio attraverso l'apparato digerente dei mammiferi e possono essere trovati a germogliare nello sterco.\nTassonomia.\nLa famiglia di appartenenza di questa specie (Poaceae) comprende circa 650 generi e specie (secondo altri Autori 670 generi e ). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Avena\" \u00e8 descritto all'interno della sottofamiglia Pooideae con 25 specie distribuite nelle regioni temperate del Mediterraneo, Europa, Africa e Asia.\nFilogenesi.\nLa sottotrib\u00f9 Aveninae (contenente il genere della specie di questa voce) \u00e8 descritta all'interno della trib\u00f9 Aveneae e quindi della supertrib\u00f9 Poodae . All'interno della trib\u00f9, la sottotrib\u00f9 Aveninae appartiene al gruppo con le sequenze dei plastidi di tipo \"Aveneae\" (definito \"Poeae chloroplast groups 1\" o anche \"Palstid Group 1 (Aveneae-type)\").\nAll'interno delle Aveninae si individuano due subcladi. \"Avena\" si trova nel primo clade insieme ai generi \"Arrhenatherum\" e \"Helictotrichon\". Le specie di \"Avena\" formano una serie complessa di poliploidi. La specie di questa voce fa parte della sezione \"Avena\", contenente tutte specie esaploidi. Un recente studio del gene 3-fosfoglicerato chinasi un enzima del plastidio nucleare (chiamato \"Pgk1\") su 14 diplodi, 8 tetraploidi e 4 esaploidi del genere \"Avena\" ha evidenziato tre genomi principali (A - C - D) e diversi sottocladi, assegnando alla specie di questa voce il genoma ACD (esaploide) derivato probabilmente da un evento di allopoliploidizzazione indipendente.\nLe seguenti sono sinapomorfie relative a tutta la sottofamiglie (Pooideae):\nPer il genere \"Avena\" \u00e8 stata individuata la seguente sinapomorfia: l'ilo \u00e8 lineare.\nIl numero cromosomico di \"A. sativa\" \u00e8: 2n = 42 (esaploide).\nSottospecie.\nQuesta specie \u00e8 una pianta polimorfa (il numero cromosomico \u00e8 di tipo esaploide) e quindi soggetta a variabilit\u00e0. Non tutte le checklist riconoscono le sottospecie indicate (sono considerate sinonimi della specie principale). \nIbridi.\nLa specie di questa voce pu\u00f2 ibridarsi con \"Avena fatua\" generando fiori pubescenti. In genere gli ibridi possono essere ben sviluppati dove le due specie crescono insieme.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nColtivazione.\nL'avena discende da \"A. sterilis\", un'avena selvatica che si \u00e8 diffusa come erba infestante di grano e orzo dalla Mezzaluna fertile (una regione che si estende dalle coste del Mediterraneo orientale all'altopiano iranico) all'Europa. Fu addomesticata circa 3.000 - 4.500 anni fa, e nelle condizioni pi\u00f9 umide e fredde dell'Europa, favorevoli all'avena, presto divenne un cereale importante a s\u00e9 stante ai margini pi\u00f9 freddi dell'Europa.\nL'avena viene generalmente seminata all'inizio della primavera e raccolta in piena o tarda estate; nelle regioni meridionali dell'Europa e del Nord America pu\u00f2 essere seminata anche in autunno. La specie pi\u00f9 diffusamente coltivata \u00e8 \"Avena sativa\", mentre \"Avena fatua\", nota con il nome comune di avena folle, \u00e8 considerata una pianta infestante difficile da eliminare, che cresce in Europa, nel Nord America e in Asia.\nStatistiche colturali.\nFonte: FAO, Faostat, 2006\nAvversit\u00e0.\nGli insetti pi\u00f9 nocivi che attaccano l'avena sono: l'afide grande (\"Sitobion avenae\"), la cecidomia (\"Mayetiola avenae\") e la calandra (\"Calandra granaria\"). I funghi pi\u00f9 dannosi sono il carbone (\"Ustilago avenae\"), la ruggine coronata (\"Puccinia coronifera\"), l'elmintosporiosi (\"Helminthosporium avenae\") e il mal del piede (\"Ophiobolus graminis\").\nCaratteristiche nutrizionali e propriet\u00e0.\nAl momento del raccolto i chicchi d'avena consistono di cariossidi (frutti) altamente digeribili avvolte da un tegumento non digeribile. L'avena integrale \u00e8 un alimento . Ha anche un buon contenuto di sali minerali, soprattutto calcio, magnesio, potassio, silicio e ferro, che ne fa un ottimo remineralizzante.\nRispetto alle variet\u00e0 comuni fino a qualche tempo fa, quelle attualmente coltivate hanno rese pi\u00f9 elevate e sono pi\u00f9 ricche di proteine e di sostanze energetiche; sono inoltre pi\u00f9 resistenti alla ruggine, ai virus e alle aggressioni di insetti. Se consumata sotto forma di cereali ottenuti dai chicchi tostati, l'avena \u00e8 un'ottima fonte di proteine e di tiamina o vitamina B1.\nFu descritta gi\u00e0 da Plinio il Vecchio. Essendo molto nutriente, l'avena integrale \u00e8 ideale nelle convalescenze e durante l'allattamento. Possiede una buona percentuale di lisina.\nRegola la tiroide, rinforza i tendini e le ossa.\nVeniva somministrata ai cavalli per un buono sviluppo dei muscoli.\n\u00c8 utile come integratore a chi soffre di insonnia, depressione e disordini dell'appetito. Questo perch\u00e9 contiene due alcaloidi: la gramina, un composto indolico che pare agire sul recettore del neurotrasmettitore acido gamma-amminobutirrico o GABA; e lavenalumina, che sembra agire positivamente sul metabolismo delle catecolammine.\nRegola il colesterolo attraverso la presenza di alcuni composti steroidei (triterpenoidi e saponine) chiamati avenacine e avenacosidi A e B.\nL'avena \u00e8 priva di glutine, ma nelle preparazioni industriali \u00e8 spesso contaminata con altri cereali contenenti glutine.\nContiene carboidrati a lenta digestione, fibre, amido, proteine, grassi insaturi e ha un basso indice glicemico, ci\u00f2 lo rende un alimento adatto ai diabetici.\n\u00c8 ricca di sali minerali, come potassio, calcio, fosforo e ferro e contiene anche le vitamine B, C ed E, contiene l\u2019avenina, una sostanza che ha effetti benefici per l\u2019energia del nostro corpo, il sistema nervoso e la tiroide. Favorisce la digestione, abbassa il colesterolo, e aiuta a combattere stress e depressione, ha inoltre propriet\u00e0 lassative che aiutano in caso di stipsi. Inoltre previene l'osteoporosi grazie agli alti livelli di calcio.\nGrazie alle sue innumerevoli propriet\u00e0 viene molto utilizzata in campo cosmetico, in quanto risulta essere un toccasana per la pelle secca, sensibile e disidratata, e aiuta a rinforzare i capelli\nGlutine.\nTutte le variet\u00e0 di avena in vendita contengono il glutine. La cosiddetta farina d'avena \"pura\" si riferisce all'avena non mescolata con altri cereali contenenti glutine. Quest'ultima tipologia \u00e8 anche conosciuta con la controversa definizione di \"avena senza glutine\", etichetta che \u00e8 stata usata in molti paesi per molto tempo in quanto essi avevano bisogno di distinguerla dall'avena non contaminata dal glutine presente negli altri alimenti con cui veniva mescolata. Oggi, nella maggior parte dei casi, solo leggendo la lista degli ingredienti \u00e8 possibile identificare eventuali alimenti contenenti glutine.\nStudi recenti mostrano che diverse variet\u00e0 di avena hanno diversi gradi di tossicit\u00e0 da glutine. Alcune variet\u00e0 di avena pura sembrano avere un basso grado di tossicit\u00e0 e alcuni esperti ritengono che potrebbero essere incluse nella dieta priva di glutine, ma sarebbe essenziale conoscere esattamente la variet\u00e0 utilizzata e attualmente non esiste alcuna regolamentazione in proposito. Pertanto, chi soffre di sensibilit\u00e0 al glutine deve rivolgersi a un medico per conoscere la quantit\u00e0 di avena che pu\u00f2 assimilare. A dispetto del nome, etichettature come \"avena pura\", \"avena senza glutine\" o \"farina d'avena priva di glutine\" non sono variet\u00e0 del tutto senza glutine.\nEconomia.\nI chicchi di avena vengono destinati all'alimentazione umana o animale; le piante verdi sono spesso messe a fieno, immagazzinate nei silos e utilizzate come foraggio, mentre le piante essiccate costituiscono un ottimo materiale da lettiera per il bestiame. L'avena rappresenta un'importante coltura da rotazione nelle aziende agricole che dispongono di bestiame e di terreno arabile.\nL'avena contiene antiossidanti che impediscono ai cibi grassi di irrancidire; per questa propriet\u00e0, viene generalmente usata come additivo di diversi cibi e nella produzione delle carte in cui si avvolgono gli alimenti.\nUno dei principali prodotti industriali ottenuti da questo cereale \u00e8 il furfurolo, una sostanza chimica derivata dal tegumento della cariosside, utilizzata come solvente in alcuni processi di raffinazione industriale.\nInoltre, l'avena viene impiegata in distilleria per la produzione del whiskey.\nMercato dell'avena.\nL\"'Oat\" \u00e8 il contratto futures con cui si scambia l'avena sui mercati finanziari.\nFattori.\nIl prezzo dell'avena \u00e8 influenzato dai seguenti fattori:"}
{"id": "689729", "revid": "648716", "url": "https://it.wikipedia.org/wiki?curid=689729", "title": "Larissa (astronomia)", "text": "Larissa \u00e8 il quinto satellite naturale di Nettuno in ordine crescente di distanza dal pianeta. Fu scoperto dal gruppo di Harold Reitsema, che si bas\u00f2 sull'osservazione di occultazioni stellari nel 1981; ricevette la designazione provvisoria di S/1981\u00a0N\u00a01. Nessun altro astronomo riusc\u00ec pi\u00f9 ad osservare il satellite fino al sorvolo da parte della sonda Voyager 2, nel 1989; la nuova designazione provvisoria fu S/1989\u00a0N\u00a02.\nIl satellite \u00e8 intitolato alla figura di Larissa, ricordata a volte come madre di Pelasgo, nato dall'unione con Giove o con Poseidone, secondo la mitologia greca.\nLarissa presenta un aspetto fortemente irregolare e non mostra traccia di attivit\u00e0 geologica; la sua superficie \u00e8 fortemente craterizzata.\nParametri orbitali.\nL'orbita di Larissa, trovandosi al di sotto dell'orbita poseidosincrona, \u00e8 fortemente instabile; le forze mareali indotte dalla vicinanza al gigante gassoso ne stanno provocando un graduale decadimento, che porter\u00e0 alla disintegrazione del satellite e alla formazione di un nuovo anello planetario, o all'impatto di Larissa con Nettuno.\nNettuno visto da Larissa.\nLarissa rivolge sempre la stessa faccia a Nettuno, per cui da quella stessa faccia il pianeta rimane sempre visibile, raggiungendo una dimensione di circa 100 volte la Luna piena vista dalla Terra. Dalla stessa parte \u00e8 periodicamente possibile osservare le lune pi\u00f9 interne transitare sul disco di Nettuno, mentre dall'altra quelle pi\u00f9 esterne."}
{"id": "689730", "revid": "1632387", "url": "https://it.wikipedia.org/wiki?curid=689730", "title": "Il labirinto del fauno", "text": "Il labirinto del fauno (\"El laberinto del fauno\") \u00e8 un film spagnolo-messicano del 2006 scritto, diretto e co-prodotto da Guillermo del Toro.\nSi tratta della seconda parte di una dilogia informale di film fantastici dello stesso regista (la prima \u00e8 \"La spina del diavolo\") ambientati durante la guerra civile e il dopoguerra spagnolo. Inizialmente era previsto un terzo film intitolato \"3993\" (in riferimento agli anni 1939 e 1993, due anni che avrebbero avuto un grande significato nel film dato che la storia era destinata a ruotare attorno all'apertura delle tombe della guerra civile, e doveva ancora una volta essere completamente in spagnolo); il progetto venne poi abbandonato per concentrarsi su \"\".\nPresentato in concorso al Festival di Cannes 2006, il film si \u00e8 rivelato uno straordinario successo di critica, al punto che secondo i calcoli del sito Metacritic risulta essere l'opera cinematografica pi\u00f9 apprezzata a livello mondiale dell'intero 2006. Nel 2007 si \u00e8 aggiudicato il premio al miglior film della National Society of Film Critics, e tre Premi Oscar: miglior fotografia, miglior scenografia e miglior trucco.\nTrama.\nSpagna, 1944. La guerra civile si \u00e8 conclusa da tempo, con Francisco Franco che ha preso saldamente il pieno potere. In una zona montuosa ci sono per\u00f2 ancora dei ribelli che non si arrendono al nuovo regime: l'avamposto deputato \u00e8 sotto il comando dello spietato capitano Vidal che ha chiamato a s\u00e9 la moglie Carmen, perch\u00e9 vuole che partorisca presso di lui. Carmen, che patisce il lungo viaggio, porta con s\u00e9 la figlia Ofelia, nata dal primo matrimonio.\nIn questo contesto di tensione, con la madre sofferente e un patrigno ostile, Ofelia sfrutta la sua immaginazione e si rifugia in un mondo incantato che per\u00f2 si sovrappone alla realt\u00e0, rivelando quanto anch'esso sia reale e non solo una fantasia. Una notte infatti, accompagnata da delle fate, Ofelia si addentra in un labirinto situato presso la casa in cui risiede, incontrandovi un Fauno: la creatura le spiega che lei \u00e8 la reincarnazione della principessa Moana, figlia del Re del mondo sotterraneo, che scomparve tempo addietro quando giunse nel mondo degli umani: la bambina potr\u00e0 ritornare nel mondo sotterraneo solo superando tre prove, che compariranno man mano su un libro magico. Ofelia dubita delle parole del Fauno, sostenendo di essere figlia di un sarto morto in guerra, ma il Fauno afferma che la sua vera appartenenza \u00e8 dimostrata da una voglia a forma di falce di luna presente sulla sua spalla sinistra. Inoltre le rivela che suo padre fece costruire portali magici in tutto il mondo affinch\u00e9 Ofelia potesse ritrovare la strada di casa, e che il labirinto in cui si trovano \u00e8 l'ultimo rimasto.\nLa bambina scopre che la governante Mercedes appoggia segretamente i ribelli, tra i quali vi \u00e8 il fratello Pedro, ma non la denuncia e ne diventa anzi grande amica. Mentre la lotta fra Vidal e i ribelli prosegue, Ofelia affronta la prima prova che consiste nel recarsi su una collina del bosco dove sorge un imponente e antico albero, gravemente malato a causa di un grosso rospo velenoso che ha fatto il nido sotto le sue radici: Ofelia deve fargli mangiare tre pietre di ambra magica per fargli sputare una chiave che \u00e8 nel suo ventre, necessaria alla seconda prova. Con uno stratagemma, Ofelia inganna il rospo facendogli ingoiare le pietre e recuperando la chiave.\nIntanto la salute di Carmen si aggrava: il Fauno quindi dona a Ofelia una mandragora che la bambina tiene sotto il suo letto, in una ciotola di latte e nutrendola ogni giorno con il proprio sangue, per cui la salute di Carmen migliora. La notte dopo, a Ofelia viene affidata la seconda prova: usare un gessetto magico per aprire una porta che dalla sua camera la conduca nelle segrete dell'Uomo Pallido (un essere umanoide apparentemente cieco e immobile, divoratore di bambini) e recuperare il suo pugnale. Accompagnata da tre fate, la bambina trova l'Uomo seduto a una tavola imbandita, recupera il pugnale ma contro l'ordine del Fauno di non cibarsi di nulla, assaggia due chicchi d'uva sulla tavola: l'Uomo Pallido si sveglia, afferra i suoi occhi da un piattino, li infila nelle cavit\u00e0 sui palmi delle sue mani, dopodich\u00e9 afferra e divora due delle tre fate dopo averle orribilmente decapitate e si lancia all'inseguimento di Ofelia, che all'ultimo momento riesce a scappare disegnando un'altra porta. La notte successiva Ofelia confessa al Fauno di non aver rispettato il suo ordine, e lui la rimprovera duramente rifiutandosi di rivelarle la terza prova.\nQuella stessa sera Vidal scopre la mandragora sotto il letto di Carmen, sgrida aspramente Ofelia e consegna la radice alla donna, che la butta nel fuoco: da quel momento la salute di Carmen precipita fino alla morte per parto, dando alla luce un maschio, e lasciando come unico conforto a Ofelia la compagnia di Mercedes, con la quale sviluppa un rapporto madre-figlia. Vidal uccide il dottor Ferreiro quando scopre che aiuta segretamente i ribelli, e sta per fare lo stesso con Mercedes, ma la donna riesce a liberarsi e lo pugnala pi\u00f9 volte al busto e al volto, senza tuttavia ucciderlo. Mercedes scappa e si rifugia dai ribelli. Ofelia viene rinchiusa in camera dove incontra nuovamente il Fauno, che le concede un'altra opportunit\u00e0: l'ultima prova consiste nel recuperare il fratellastro neonato e portarlo al labirinto il pi\u00f9 presto possibile. Grazie a un altro gessetto magico, Ofelia riesce a scappare ma si rifiuta di obbedire all'ultima prova, cio\u00e8 sacrificare il sangue di una creatura innocente, inteso il neonato. La bambina viene sorpresa da Vidal, che le spara dopo averle sottratto il piccolo; all'uscita del labirinto per\u00f2, Vidal viene giustiziato dai ribelli mentre il bambino viene raccolto da Mercedes, la quale dichiara che il piccolo non sapr\u00e0 mai di chi \u00e8 figlio, per risparmiargli le atrocit\u00e0 commesse dal padre.\nNel frattempo, Ofelia muore per lo sparo e il suo sangue cola sulle pietre del labirinto, aprendo cos\u00ec la via verso il fantastico mondo sotterraneo, dove viene acclamata dai suoi genitori e i sudditi. Il padre le rivela che \u00e8 proprio scegliendo di non sacrificare il fratello che Ofelia, con il suo sangue altrettanto innocente, ha potuto superare l'ultima prova, la pi\u00f9 importante. Compare anche il Fauno insieme alle fate, elogiando anch'egli la scelta della bambina. Contemporaneamente a questa riunione, Mercedes trova Ofelia e, stringendola a s\u00e9, le canta un'ultima ninna nanna. Sull'albero oggetto della prima prova di Ofelia sboccia un nuovo fiore, vicino al quale si posa l'insetto-fata.\nProduzione.\nSviluppo.\nLa genesi del film va individuata in un taccuino che il regista Guillermo del Toro riemp\u00ec per una ventina d'anni di bozzetti e appunti vari, e che rischi\u00f2 di perdere durante un viaggio.\nLa prima concezione della storia vedeva una donna incinta innamorarsi di un Fauno per il quale sacrificava il figlio che aspettava in modo da vivere insieme per sempre.\nL'idea della creatura gli venne da un sogno lucido ricorrente avuto da bambino secondo cui, a mezzanotte, osservava un fauno sbucare da un orologio appartenuto al nonno; il design finale del Fauno sub\u00ec diverse modifiche al fine di renderlo maggiormente legato alla natura ed intimidatorio.\nInvece il grottesco e terrificante Uomo Pallido, che ha sui palmi delle mani degli squarci nei quali inserisce i suoi occhi, \u00e8 basato su uno y\u014dkai (mostro della mitologia giapponese) chiamato \"tenome\" (\u624b\u306e\u76ee, \"occhi sulle mani\"). Del Toro ha affermato che questo essere \u00e8 la rappresentazione di tutto il male istituzionale che si \"nutre\" degli indifesi; non a caso sorveglia un ricco banchetto - facile esca in periodi di carenza dovuti alle guerre - dal quale, se il malcapitato bambino assaggia qualcosa, non pu\u00f2 pi\u00f9 scappare finendo divorato dal mostro. Rappresenta inoltre una combinazione tra la chiesa cattolica e il fascismo: un richiamo evidente di ci\u00f2 vi \u00e8 nella scena della cena presieduta da Vidal, durante la quale un sacerdote dichiara che \u00abDio si \u00e8 gi\u00e0 occupato delle anime di quegli uomini, la sorte dei loro corpi non \u00e8 affar suo\u00bb, riferendosi ai guerriglieri nascosti nel bosco.\nLa scena in cui un giovane contadino viene picchiato in volto da Vidal con una bottiglia di vetro si rif\u00e0 a due episodi realmente accaduti a cui assistettero da giovani Del Toro e alcuni suoi amici: in uno un membro dell'\u00e9lite spagnola fascista entr\u00f2 in un negozio di alimentari e uno dei presenti rifiut\u00f2 di togliersi il cappello in sua presenza, cos\u00ec il fascista lo colp\u00ec al volto con il calcio della sua pistola e gli rub\u00f2 la spesa; nell'altro un suo amico venne coinvolto in una rissa e venne ripetutamente colpito al volto con una bottiglia che tuttavia non si ruppe, un dettaglio rimasto impresso nella memoria del regista. Cresciuto in una parte violenta del Messico, Del Toro afferm\u00f2: \nLa fiaba narrata da Ofelia al fratello non ancora nato includeva in principio un drago chiamato Varanium Silex, custode di una montagna circondata da rovi in cima alla quale fiorisce una rosa blu che dona l'immortalit\u00e0; il drago e le spine inducono gli uomini a rinunciare alla rosa, preferendo evitare il dolore piuttosto che subirlo per ottenere l'immortalit\u00e0. Nonostante per la scena fosse tematicamente importante, la figura del drago venne esclusa per motivi di budget.\nL'albero in cui Ofelia deve addentrarsi durante la prima prova ha una conformazione che ricorda sia le corna del Fauno (elemento incorporato nell'architettura) che l'apparato genitale femminile (che riappare nel libro magico quando Carmen \u00e8 in procinto di partorire), rimando al concetto di fertilit\u00e0 e rinascita.\nDel Toro ha ripetuto pi\u00f9 volte che, nonostante una storia possa avere diversi significati a seconda dello spettatore, \u00aboggettivamente, nel modo in cui l'ho strutturata, ci sono indizi che ti dicono... che \u00e8 reale\u00bb. Alcuni indizi: la mandragora che guarisce Carmen, il gessetto che Ofelia lascia sulla scrivania di Vidal, la fuga di Ofelia attraverso un vicolo cieco del labirinto, la sua voglia a forma di falce di luna presente sulla sua spalla sinistra, il fiore che sboccia sull'albero cavo alla fine del film.\nNonostante l'industria di Hollywood premesse per un'atmosfera meno sinistra e la recitazione in lingua inglese al fine di rendere il film accessibile ad un pubblico pi\u00f9 ampio, Del Toro si oppose dichiarando che \"Il labirinto del fauno\" non era stato concepito per il profitto, ma per la visione; rinunci\u00f2 al suo intero stipendio da regista per assicurarsi che i requisiti del budget fossero rispettati.\nCasting.\nPer il ruolo di Ofelia vennero provinate un centinaio di candidate; Del Toro aveva scritto il ruolo per una bambina di 8/9 anni, ma rimase colpito dall'allora undicenne Ivana Baquero, quindi decise di scritturarla e rimaneggiare la sceneggiatura per adattarla alla sua et\u00e0, oltre ad inviarle fumetti e libri di fiabe per aiutarla ad entrare maggiormente nel ruolo. Riguardo alla disobbedienza di Ofelia, Del Toro asser\u00ec: \nDoug Jones, che aveva gi\u00e0 lavorato con Del Toro nei film \"Mimic\" e \"Hellboy\", venne contattato per interpretare il duplice ruolo del Fauno e dell'Uomo Pallido. Jones accett\u00f2 ma scopr\u00ec che il film sarebbe stato girato in spagnolo, lingua che non parlava affatto; tuttavia insistette nell'imparare i dialoghi, approfittando delle cinque ore giornaliere di trucco alle quali doveva sottoporsi. Alla fine Del Toro prefer\u00ec farlo doppiare dall'affermato attore di teatro Pablo Ad\u00e1n, ma gli sforzi di Jones non sono stati vani dato che Ad\u00e1n ha potuto facilmente riprendere il labiale e l'intonazione.\nDel Toro offr\u00ec a Sergi L\u00f3pez la parte del capitano Vidal un anno e mezzo prima dell'inizio delle riprese, pur con dubbi da parte dei produttori spagnoli che lo ritenevano pi\u00f9 adatto a commedie e melodrammi. \nRiprese.\nLe riprese furono effettuate interamente in Spagna, in particolare a Belchite, El Espinar, Segovia, Sierra de Guadarrama e Algete, dall'11 luglio al 15 ottobre 2005.\nIn quei mesi la regione di Segovia si trovava in un periodo di siccit\u00e0, fatto che complic\u00f2 le scene di sparatoria a causa dell'elevato rischio di incendi: per questo motivo le esplosioni e gli spari furono rielaborati completamente in post-produzione, rendendo inoltre gli ambienti pi\u00f9 umidi e muschiosi.\nDel Toro e Guillermo Navarro, il direttore della fotografia, scelsero di privilegiare le immagini rispetto ai dialoghi quindi, anche durante le riprese a camera fissa, il pi\u00f9 delle volte essa venne mossa leggermente affinch\u00e9 l'immagine si spostasse in modo quasi impercettibile; la differenza tra il mondo umano e quello fantastico viene espressa in particolare dall'uso dei colori: nel primo caso si ha una prevalenza di colori freddi e scuri, mentre nel secondo dominano i colori caldi con sfumature dorate.\nNavarrete, il capo-elettricista David Lee e il capo-attrezzista Rick Stribling lavorarono a stretto contatto per assicurarsi di ottenere un'immagine perfetta del collegamento visivo tra il mondo umano e quello fantastico.\nSottotitoli.\nDel Toro si occup\u00f2 personalmente di scrivere i sottotitoli in inglese in quanto rimasto deluso dall'adattamento di quelli del suo precedente lavoro, \"La spina del diavolo\", non volendo che nessuna delle sue idee andasse persa nel processo di traduzione.\nColonna sonora.\nIl compositore Javier Navarrete ha strutturato l'intera colonna sonora del film come fosse una ninna nanna, la cui progressione melodica suggerisce l'innocenza della protagonista, calata per\u00f2 in un contesto tutt'altro che innocente. La pubblicazione \u00e8 avvenuta il 19 dicembre 2006.\nL'immagine di copertina che ritrae il Fauno mentre abbraccia Ofelia (inizialmente pensata come locandina per la promozione della pellicola) \u00e8 stata disegnata dall'illustratore statunitense Drew Struzan.\nPromozione.\nLa pellicola venne presentata in anteprima al Festival di Cannes il 27 maggio 2006, e nei mesi seguenti venne proiettata in numerose altre importanti rassegne cinematografiche.\nDistribuzione.\nIl film \u00e8 stato distribuito in Spagna l'11 ottobre del 2006, in Messico il 20 ottobre e negli Stati Uniti d'America il 29 dicembre.\nIn Italia la distribuzione \u00e8 avvenuta il 24 novembre 2006, con l'adattamento dei dialoghi e la direzione del doppiaggio a cura di Tonino Accolla.\nDivieti.\nIn America il film ha ricevuto dal MPAA un divieto ai minori di 17 anni (pur variando nei vari stati) per la presenza di violenza esplicita e linguaggio scurrile, mentre in Italia il film \u00e8 stato vietato ai minori di 14 anni.\nNel resto del mondo le limitazioni sono simili.\nAccoglienza.\nIl film ha ricevuto una notevole accoglienza da parte della critica specializzata, con molti elogi riguardanti gli effetti visivi, la regia, la fotografia e la recitazione. Roger Ebert ha assegnato alla pellicola la valutazione massima di 4 stelle su 4: Su Rotten Tomatoes il film detiene un indice di approvazione professionale del 95%, con un voto medio di 8,59/10 basato su 230 recensioni; il consenso del pubblico \u00e8 del 91%, con un punteggio di 4,35/5.\nSu Metacritic ha ricevuto una valutazione professionale di 98/100, corrispondente ad un'\u00abacclamazione universale\u00bb.\nIncassi.\nL'incasso totale ammonta a , a fronte di un budget di .\nRomanzo.\nIl 3 aprile 2019 Guillermo Del Toro annunci\u00f2 la pubblicazione a luglio di un'antologia di racconti che approfondisce ed espande la mitologia alla base del film, scritta insieme a Cornelia Funke. Il romanzo \u00e8 stato pubblicato in Italia il 15 ottobre 2019."}
{"id": "689732", "revid": "2155871", "url": "https://it.wikipedia.org/wiki?curid=689732", "title": "Teorema di equipartizione dell'energia", "text": "Il teorema di equipartizione dell'energia permette di valutare l'entit\u00e0 dell'energia interna di un sistema termodinamico sulla base di una trattazione classica, non considerando dunque la quantizzazione dell'energia: essa \u00e8 fondata sulla meccanica statistica classica, cio\u00e8 la descrizione newtoniana o descrizioni pi\u00f9 generali, come la formulazione hamiltoniana, con particolare riferimento alle ipotesi della teoria cinetica dei gas.\nEsso afferma:\ndove kB \u00e8 la costante di Boltzmann, R la costante universale dei gas e T la temperatura assoluta.\nDescrizione.\nL'energia interna di un sistema materiale si pu\u00f2 definire come somma dei contributi di \"energia termica\", \"energia elettronica\" ed \"energia al punto zero\", definita come energia fondamentale posseduta a 0 K.\nSchematizzando, questi sono i contributi energetici:\nIl teorema \u00e8 riferito in genere al movimento di una particella nelle tre dimensioni dello spazio. Come mostra l'enunciato, il teorema pu\u00f2 essere esteso a formula_3 dimensioni, compresa quella temporale. In questo caso, si parla di equipartizione della potenza elettrica del corpo, nelle tre dimensioni spaziali e in quella temporale.\nCalcolo dell'energia interna.\nL'energia interna, uguagliandola all'energia totale, viene calcolata in relazione al numero di atomi costituenti il gas e alla simmetria molecolare.\nGas perfetto monoatomico.\nUn gas perfetto monoatomico possiede solamente, oltre all'energia al punto zero, U0, il contributo di energia dovuto all'energia traslazionale, Et, lungo i tre assi cartesiani (3 gradi di libert\u00e0) e dell'energia elettronica Ee:\nGas perfetto biatomico.\nUn gas perfetto biatomico, oltre al contributo dell'energia al punto zero, dell'energia traslazionale e dell'energia elettronica, possiede anche i contributi dell'energia rotazionale Er e dell'energia vibrazionale Ev. Il movimento rotazionale possiede 2 gradi di libert\u00e0 (la rotazione lungo l'asse x non \u00e8 significativa) cos\u00ec come il movimento vibrazionale (vibrazione solamente lungo l'asse di legame ma che implica variazione sia di energia cinetica che potenziale):\nGas perfetto poliatomico.\nPer le molecole poliatomiche lineari, riguardo all'energia rotazionale, valgono le stesse considerazioni fatte per le molecole biatomiche e Er = R T, per mole di gas. Per le molecole angolari entra in gioco anche la rotazione lungo l'asse x: si hanno quindi 3 gradi di libert\u00e0 rotazionali e\nPer molecole poliatomiche formate da n atomi, i gradi di libert\u00e0 vibrazionali si ottengono nel seguente modo:\nQuindi, ad esempio, per una mole di gas triatomico lineare si ha:\nper un gas triatomico non lineare\nDerivazioni.\nNell'insieme microcanonico, il sistema \u00e8 isolato dal resto dell'universo, o quantomeno interagisce molto debolmente con esso, quindi la sua energia totale \u00e8 effettivamente costante; per essere pi\u00f9 precisi, diciamo che l'energia totale \"H\" \u00e8 compresa tra \"E\" e \"E+\u0394E\". Per una data energia \"E\" e l'intervallo \"\u0394E\", c'\u00e8 una regione dello spazio delle fasi \u0393 in cui il sistema ha questa energia e la probabilit\u00e0 per ogni stato in questa regione dello spazio delle fasi \u00e8 la stessa, per la definizione di insieme microcanonico. Date queste definizioni, l'equipartizione media delle variabili dello spazio delle fasi \"xm\" (possono essere indifferentemente \"qk\" o \"pk\") e \"xn\" \u00e8 data da\ndove l'ultimo passaggio \u00e8 possibile perch\u00e9 \"E\" \u00e8 una costante e non dipende quindi da \"xn\".\nIntegrando per parti abbiamo la relazione\ndove il primo termine a destra dell'uguaglianza vale zero (pu\u00f2 essere riscritto come integrale di \"H\" - \"E\" sulla ipersuperficie dove \"H\" = \"E\").\nSostituendo questo risultato nella precedente equazione si ha\nPoich\u00e9 formula_15 il teorema di equipartizione diventa:\nAbbiamo cos\u00ec ricavato la formulazione generale del teorema di equipartizione dell'energia:\nApplicazioni del teorema.\nL'applicazione del teorema di equipartizione dell'energia permette di calcolare, con l'approssimazione al gas perfetto, il calore specifico dei gas monoatomici e biatomici. I valori ottenuti per i gas poliatomici, invece, si discostano notevolmente dai valori reali a causa della complessit\u00e0 molecolare che determina un aumento delle possibili modalit\u00e0 vibrazionali.\nIl calore specifico molare a volume costante, \u00e8 definito dalla formula\nma per un gas ideale, relativamente ad una mole, si pu\u00f2 scrivere\nApplicando questa relazione sottintendendo U0, costante e indipendente dalla temperatura, e il termine Ee anch'esso indipendente dalla temperatura, per un gas monoatomico (ad esempio gas nobili, vapori di mercurio, ecc.) si ha\nda cui si pu\u00f2 anche ricavare il calore specifico molare a pressione costante, dalla relazione\nPer i gas perfetti biatomici, ad esempio H2, O2 e N2, bisogna distinguere i casi a temperature ordinarie da quelli ad alta temperatura.\nA temperature ordinarie si ipotizza che la vibrazione non entri in gioco nel determinare il calore specifico. Quindi, ricordando i calcoli precedenti per i gas biatomici, si ha\nAd alte temperature il calcolo del calore specifico deve tenere conto anche del contributo vibrazionale. Pertanto, ricordando sempre il valore di U precedentemente ottenuto, si ha\nL'applicazione del teorema di equipartizione dell'energia viene frequentemente sfruttata nell'ambito di calcoli teorico-pratici, tenendo per\u00f2 sempre conto delle approssimazioni legate al gas perfetto e all'assunto della non quantizzazione dell'energia (che bisogna prendere in considerazione per calcoli pi\u00f9 rigorosi).\nIl teorema di equipartizione dell'energia viene anche sfruttato per il calcolo della costante elastica dei \"cantilever\" utilizzati in \"microscopia a forza atomica\", mediante il metodo del \"thermal noise\". Il cantilever pu\u00f2 essere idealizzato come un solido elastico omogeneo, per cui si considera la sua energia potenziale elastica:\ndove formula_26 \u00e8 la costante elastica del cantilever e formula_27 la deflessione quadratica media, misurata a partire dalla sua oscillazione termica. Applicando il teorema di equipartizione dell'energia si ottiene quindi la relazione che permette di calcolare la costante elastica formula_26 al netto di tutti i fattori correttivi a causa di effetti di natura geometrica:"}
{"id": "689733", "revid": "76963", "url": "https://it.wikipedia.org/wiki?curid=689733", "title": "Maureen Stapleton", "text": "Biografia.\nDebutt\u00f2 in teatro, per poi raggiungere i palcoscenici di Broadway, dove vinse due Tony Awards: il primo nel 1951 come migliore attrice non protagonista per \"La rosa tatuata\" di Tennessee Williams, che le valse nello stesso anno il Theatre World Award; il secondo nel 1971 come miglior attrice in \"The Gingerbread Lady\" (\"La signora Pan di Zenzero\"), per il quale conquist\u00f2 nello stesso anno un Drama Desk Award. \nVinse il premio Oscar alla miglior attrice non protagonista nel 1982 per l'interpretazione dell'attivista Emma Goldman in \"Reds\" (1981) di Warren Beatty. Mor\u00ec nel 2006, a 80 anni, per una malattia polmonare cronica.\nDoppiatrici italiane.\nNelle versioni in italiano dei suoi film, Maureen Stapleton \u00e8 stata doppiata da: "}
{"id": "689736", "revid": "1793900", "url": "https://it.wikipedia.org/wiki?curid=689736", "title": "Aio Locuzio", "text": "Aio Locuzio o Aio Loquente (in latino: \"Aius locutius\" o \"Aius Loquens\") \u00e8 una divinit\u00e0 della mitologia romana.\nIl suo nome pu\u00f2 essere tradotto come: \"nunzio parlante\". Divinit\u00e0 dell'avvertimento misterioso che avvis\u00f2 Roma dell'invasione dei Galli nel 390 a.C. \nAveva un tempio, ma non aveva statue o raffigurazioni. \nNarra una leggenda che Aio Locuzio avvis\u00f2 la citt\u00e0 di Roma dell'imminente pericolo, ma la voce del Dio non venne ascoltata. Soltanto a pericolo concluso, i Romani compresero e capirono l'aiuto giunto dal dio. Per correggere il loro errore, dedicarono alla divinit\u00e0 un tempio, ma il dio, nonostante il gesto riparatore, non parl\u00f2 pi\u00f9.\nScrive Tito Livio: "}
{"id": "689737", "revid": "104458", "url": "https://it.wikipedia.org/wiki?curid=689737", "title": "Ariovisto", "text": "Fu a capo di una coalizione di popoli germanici che invase la Gallia nel I secolo a.C. e che fu sconfitta da Gaio Giulio Cesare nel 58 a.C. ai piedi dei Vosgi. La guerra scoppi\u00f2 non appena questi oltrepass\u00f2 con il suo esercito il Reno accorrendo in aiuto dei popoli gallici degli Arverni e dei Sequani che combattevano gli Edui. I quali, per\u00f2, con il titolo di \"fratelli e consanguinei\" del popolo romano, erano a quest'ultimo alleati.\nLe fonti.\nLa fonte principale su questo leader e sugli eventi che lo videro protagonista \u00e8 il \"De bello Gallico\" di Cesare., che \u00e8 per\u00f2 un'opera che risente di necessit\u00e0 di propaganda politica. In seguito, altri storici parlarono di lui, specialmente Cassio Dione, anche se le loro narrazioni si rifacevano a quella di Cesare.\nBiografia ed eventi bellici.\nAriovisto era un suebo, ma parlava molto correttamente il gallico.. Aveva due mogli, una connazionale, mentre l'altra, sposata per ragioni politiche, era la sorella del re Vocione del Norico. Cesare lo definisce \"re dei Germani\", anche se questa espressione, in latino, non lo designa per forza un monarca, ma pi\u00f9 generalmente un capo, tant'\u00e8 che la Germania era allora suddivisa tra molte entit\u00e0 tribali, molte delle quali non avevano nemmeno un sovrano. L'autorit\u00e0 di Ariovisto si estendeva quindi solo sui soldati germanici che erano venuti con lui in Gallia. \nNel 59 a.C., il Senato di Roma gli riconobbe il titolo di \"re\" e quello di \"amico\" del popolo romano su proposta dello stesso Cesare, dopo che Ariovisto aveva interrotto la sua guerra espansionistica in Gallia. Non era tuttavia chiaro che cosa il Senato intendesse con quel titolo..\nAlcuni anni prima che Cesare diventasse proconsole della Gallia Narbonense, dell'Illirico e della Gallia Cisalpina (58 a.C.), le trib\u00f9 galliche degli Arverni e dei Sequani avevano chiesto aiuto ad Ariovisto nella loro guerra contro il potente popolo degli Edui, con conseguenze disastrose per tutta la Gallia:\nAriovisto contro Cesare.\nDi fronte a questo quadro descrittogli dall'eduo Diviziaco, nel 58 a.C. Cesare decise di agire. Come prima cosa mand\u00f2 ambasciatori ad Ariovisto e chiese con lui un incontro. La risposta del germano, secondo quanto racconta Cesare, fu sprezzante: \nDi fronte a questa risposta, Cesare invi\u00f2 un'altra ambasceria con la quale, redarguendolo per la sua arroganza, nonostante avesse ricevuto da Cesare e da Roma il riconoscimento del titolo di \"re\" e di quello di \"amico\", gli pose un ultimatum: non portare altri Germani sulla sponda gallica del Reno, restituire gli ostaggi e di non recare nessun'altra offesa agli Edui e ai loro alleati. Se non avesse fatto ci\u00f2, il proconsole avrebbe agito di conseguenza.\nA questo diktat Ariovisto rispose con toni ancora pi\u00f9 accesi: \nA questo punto Cesare seppe che gli arudi erano giunti in Gallia. Cesare non perse pi\u00f9 tempo e si mosse con l'esercito contro le forze germaniche. Dopo diverse manovre, prima dello scontro finale i due si incontrarono a colloquio nei pressi di \"Vesontio\" (odierna Besan\u00e7on), scortati ciascuno dalle rispettive cavallerie (per Cesare era la X legione montata a cavallo). Cesare esord\u00ec ricordando ad Ariovisto i benefici che aveva ottenuto dai romani per la loro liberalit\u00e0 e sottolineando l'antica e profonda amicizia che legava Roma agli Edui. Per questa ragione, Roma non poteva permettere che costoro subissero un qualche danno e fossero privati di quanto avevano. Rinnov\u00f2 quindi ad Ariovisto le precedenti richieste. A questo punto il suebo rispose che lui si era recato in Gallia su richiesta dei galli, che erano stati i galli a dargli le terre che lui possedeva e che erano stati loro ad attaccarlo e non viceversa. Sottoline\u00f2 anche che il tributo gli era dovuto e che se continuava a far giungere germani era per proteggersi. Ariovisto disse anche che se il titolo di \"amico\" del popolo romano doveva nuocergli, lui era pronto a ricusarlo. Il suebo chiese anche a Cesare perch\u00e9 Roma si intrometteva in un'area che non era di sua competenza, ma che invece era sua. Se dunque il proconsole non se ne fosse andato, Ariovisto l'avrebbe considerato un suo nemico. Cesare replic\u00f2 sottolineando di nuovo il legame esistente tra Roma e gli Edui e che le vicende della Gallia erano quindi affare che lo riguardava. Mentre tra i due si svolgeva questo colloquio, la cavalleria germanica, secondo Cesare, attacc\u00f2 quella romana. Cesare interruppe dunque l'incontro. Due giorni dopo, Ariovisto chiese un nuovo incontro a Cesare, che per\u00f2 invi\u00f2 due suoi rappresentanti. Il suebo si adir\u00f2, li accus\u00f2 di volerlo spiare e li fece gettare in catene\nAlla fine i due eserciti si scontarono ai piedi dei Vosgi (Battaglia in Alsazia), dove l'armata di Ariovisto fu rovinosamente sconfitta: morirono a migliaia e lo stesso Ariovisto si salv\u00f2 a stento, riuscendo poi a guadare il Reno.\nJ\u00e9r\u00f4me Carcopino ha scritto: "}
{"id": "689738", "revid": "123422549", "url": "https://it.wikipedia.org/wiki?curid=689738", "title": "Giovanni Invernizzi (calciatore 1931)", "text": "Carriera.\nCalciatore.\nClub.\nProbabilmente a causa del cognome viene erroneamente associato alla famiglia Invernizzi, famosa per la produzione di formaggi (e per questo soprannominato \"Robiolina\"), in realt\u00e0 la sua origine \u00e8 Abbiategrasso, mentre gli industriali sono nati a Pasturo in Valsassina. Giovanni crebbe calcisticamente nelle giovanili dell'Inter a partire dal giugno 1945, dopo che Carlo Carcano scopr\u00ec le sue doti di calciatore prelevandolo dall'Audace Abbiategrasso. Invernizzi esord\u00ec in Serie A con la maglia nerazzurra il 30 aprile 1950 nella partita Torino-Inter 1-0, ma, non trovando un posto fisso in prima squadra, gioc\u00f2 successivamente in prestito con il , l' e la . Rientrato all'Inter nella stagione 1954-1955, ben presto ottenne un posto da titolare in squadra, diventandone anche capitano; rimase in nerazzurro fino al 1960, quando, dopo l'arrivo di Helenio Herrera, venne ceduto al . Passato poi al , Invernizzi termin\u00f2 la sua carriera da calciatore nel 1964 con il , ma in seguito intraprese quella di allenatore, che gli diede le migliori soddisfazioni.\nNazionale.\nInvernizzi vanta un'unica presenza nella Nazionale di calcio dell'Italia, nello spareggio contro l'Irlanda del Nord giocato a Belfast nel 1958 e perso dagli \"Azzurri\", che vennero cos\u00ec estromessi dal Mondiale di Svezia. \nHa disputato anche 4 partite nella Nazionale Giovanile.\nAllenatore.\nCome allenatore, Invernizzi ripart\u00ec dall'Inter, che gli affid\u00f2 la guida della squadra Primavera a met\u00e0 degli anni sessanta. Nel novembre 1970, a seguito dell'esonero di Heriberto Herrera dopo la quinta giornata di campionato, pass\u00f2 ad allenare la prima squadra: ottenne l'appoggio dei \"senatori\" nerazzurri, reintegrando in squadra Bedin, Jair e Corso (esclusi da Herrera), e condusse l'Inter alla vittoria del suo 11\u00ba scudetto, superando in classifica nelle ultime giornate il Milan, che aveva accumulato nei confronti dei \"cugini\" un distacco di 7 punti. Con Invernizzi, nella stagione 1970-1971 l'Inter rimase imbattuta per 23 partite consecutive.\nNella stagione 1971-1972, Invernizzi non riusc\u00ec a bissare il successo in campionato, portando l'Inter al 5\u00ba posto, ma fu nuovamente protagonista, stavolta in ambito europeo, guidando la squadra nerazzurra fino alla finale di Coppa dei Campioni, poi persa contro l'.\nNel corso della stagione 1972-1973 Invernizzi si dimise da tecnico dei nerazzurri, non riuscendo pi\u00f9 a gestire i rapporti con la squadra. In seguito ha allenato il (nella Serie B 1973-1974 e all'inizio della stagione successiva), il e il , dove incontra nuove difficolt\u00e0 legate alla gestione dello spogliatoio e viene esonerato a causa dei risultati negativi ottenuti. In seguito ritorna nuovamente all'Inter in qualit\u00e0 di osservatore.\nInvernizzi mor\u00ec di cancro al Policlinico di Milano il 28 febbraio 2005, a 73 anni."}
{"id": "689741", "revid": "365417", "url": "https://it.wikipedia.org/wiki?curid=689741", "title": "Rea (divinit\u00e0)", "text": "Rea () \u00e8 un personaggio della mitologia greca, figlia di Urano (il cielo) e di Gea (la terra).\nGenealogia.\nSposata al fratello Crono ebbe da lui Estia, Demetra, Era, Ade, Poseidone e Zeus.\nMitologia.\nI suoi primi cinque figli furono divorati da Crono, suo marito e loro padre, che ag\u00ec in quel modo perch\u00e9 temeva la profezia secondo cui sarebbe stato detronizzato e vinto da uno di loro. Rea, per salvare l'ultimo dei suoi figli, Zeus, chiese aiuto ai propri genitori Urano e Gea, che per salvare l'ultimo della sua prole la mandarono sull'isola di Creta. Qui si rifugi\u00f2 nella grotta di Psychro, sul Monte Ditte, dove partor\u00ec.\nDopo il parto lei ingann\u00f2 Crono che, raggiuntala sull'isola per mangiare anche Zeus, ricevette da Rea una pietra avvolta in fasce anzich\u00e9 il bambino, pietra che lui mangi\u00f2 cadendo nell'inganno.\nCulto.\nIl giovane re asiatico Adrasto, che combatt\u00e9 quale alleato di Priamo nella guerra di Troia, aveva una particolare devozione per questa dea.\nNella mitologia romana, Rea fu identificata con Opi e venne definita \"Magna Mater deorum Idaea\".\nRea, raffigurata spesso su un carro tirato da due leoni, presenta una forte associazione con Cibele."}
{"id": "689742", "revid": "39224", "url": "https://it.wikipedia.org/wiki?curid=689742", "title": "Saturno (astronomia)", "text": "Saturno \u00e8 il sesto pianeta del sistema solare in ordine di distanza dal Sole e il secondo pianeta pi\u00f9 massiccio dopo Giove. Con un raggio medio 9,48 volte quello della Terra e una massa 95 volte superiore a quella terrestre. Saturno, con Giove, Urano e Nettuno, \u00e8 classificato come gigante gassoso. Il nome deriva dall'omonimo dio della mitologia romana, omologo del titano greco Crono. Il suo simbolo astronomico (\u2644) \u00e8 una rappresentazione stilizzata della falce del dio dell'agricoltura.\nSaturno \u00e8 composto per il 95% da idrogeno e per il 3% da elio a cui seguono gli altri elementi. Il nucleo, consistente in silicati e ghiacci, \u00e8 circondato da uno spesso strato di idrogeno metallico e quindi da uno strato esterno gassoso.\nI venti nell'atmosfera di Saturno possono raggiungere i , risultando significativamente pi\u00f9 veloci di quelli su Giove e leggermente meno veloci di quelli che spirano nell'atmosfera di Nettuno.\nSaturno ha un esteso e vistoso sistema di anelli che consistono principalmente in particelle di ghiaccio e polveri di silicati. Con le sue 82 lune conosciute, Saturno detiene il primato per il maggior numero di satelliti del sistema solare. Tra queste, Titano \u00e8 la maggiore ed anche l'unica luna del sistema solare ad avere un'atmosfera significativa.\nOsservazione.\nIl momento migliore per osservare Saturno e i suoi anelli \u00e8 l'opposizione, quando l'elongazione del pianeta \u00e8 di 180\u00ba e Saturno si trova quindi nella parte di cielo opposta al Sole. Saturno appare a occhio nudo nel cielo notturno come un luminoso puntino grigio-giallastro con una magnitudine apparente che solitamente oscilla tra 1 e 0. Il suo diametro \u00e8 troppo piccolo per poterlo percepire e a occhio nudo il pianeta appare sempre come un punto quindi \u00e8 necessario un telescopio o un binocolo con almeno 30 ingrandimenti per potere distinguere il disco del pianeta e gli anelli. Saturno ha un periodo di rivoluzione di 29,5 anni e circa ogni 15 anni, quando si trova in determinati punti della sua orbita, gli anelli scompaiono brevemente dalla vista poich\u00e9 vengono a trovarsi perfettamente di taglio visti dalla Terra.\nOltre che dalla distanza dalla Terra la luminosit\u00e0 di Saturno dipende anche dalla posizione degli anelli: se sono orientati in modo favorevole, come avvenne ad esempio nel 2002, sono maggiormente visibili e contribuiscono ad aumentare sensibilmente la luminosit\u00e0 apparente di Saturno.\nTalvolta Saturno, come altri corpi del sistema solare che giacciono nei pressi dell'eclittica, \u00e8 occultato dalla Luna. Nel caso di Saturno il fenomeno ha luogo con determinati cicli: a un periodo di dodici mesi, durante i quali il pianeta viene occultato dodici volte dalla Luna, segue un periodo di circa cinque anni, durante il quale non si verificano occultazioni. Questo succede perch\u00e9 l'orbita della Luna intorno alla Terra \u00e8 inclinata rispetto all'orbita della Terra attorno al Sole, e solo quando Saturno si trova in corrispondenza del punto dove l'orbita della Luna attraversa il \"piano dell'eclittica\" avvengono le occultazioni.\nStoria delle osservazioni.\nSaturno \u00e8 il penultimo dei pianeti visibili a occhio nudo ed era conosciuto sin dall'antichit\u00e0. Gli astronomi babilonesi osservavano e registravano regolarmente i movimenti del pianeta. Nell'antica mitologia romana il dio Saturno, da cui il pianeta prende il nome, era il dio dell'agricoltura ed era considerato l'equivalente del titano greco Crono. Lo scienziato greco Tolomeo bas\u00f2 i suoi calcoli dell'orbita di Saturno su osservazioni fatte mentre il pianeta era all'opposizione.\nIl primo astronomo a osservarne la forma peculiare fu Galileo, che nel 1610 non riusc\u00ec a risolvere completamente la figura del pianeta circondato dai suoi anelli. Inizialmente il pianeta gli apparve accompagnato da altri due corpi sui lati, e pertanto lo defin\u00ec \"tricorporeo\". Con le osservazioni successive e l'uso di strumenti pi\u00f9 evoluti la variazione dell'angolo visuale degli anelli gli mostr\u00f2 via via aspetti diversi, che lo spinsero a definire bizzarro il pianeta. Galileo nei suoi schizzi ipotizz\u00f2 varie soluzioni per la forma di Saturno, fra cui anche possibili anelli che erano tangenti la superficie del corpo celeste.\nNei secoli successivi Saturno fu oggetto di studi approfonditi. Nel 1649 Eustachio Divini, un costruttore di telescopi marchigiano, pubblic\u00f2 per la prima volta un'illustrazione dettagliata degli anelli di Saturno; il teologo cattolico Leone Allacci verso la met\u00e0 del XVII secolo teorizz\u00f2 fantasiosamente che gli anelli fossero stati originati dal Santo prepuzio. Nel 1655 l'astronomo olandese Christiaan Huygens fu il primo a intuire la natura anulare dei corpi visti da Galileo attorno al pianeta e scopr\u00ec anche il satellite Titano. Giovanni Cassini nel 1675 fu il primo a ipotizzare la natura degli anelli e vi individu\u00f2 la prima suddivisione, o lacuna, che ancora oggi porta il suo nome. Inoltre scopr\u00ec altre quattro lune saturniane: nel 1671 Rea, Giapeto nel 1672, Dione e Teti nel 1684. La natura \"granulare\" degli anelli fu dimostrata per via teorica nel 1859 dal fisico scozzese James Clerk Maxwell.\nNel 1899 William Henry Pickering scopr\u00ec Febe, un satellite irregolare che non ruota in sincronia con Saturno come le altre lune maggiori. Febe \u00e8 stato il primo satellite scoperto in un'orbita retrograda. Nel corso del XX secolo studi su Titano portarono alla conferma che esso era circondato da una spessa atmosfera, caratteristica unica tra i satelliti naturali del sistema solare.\nEsplorazione spaziale.\nPioneer 11.\nIl Pioneer 11 fu la prima sonda spaziale a effettuare un sorvolo ravvicinato di Saturno nel settembre 1979, quando pass\u00f2 a 20\u00a0000 chilometri dalla sommit\u00e0 delle nubi del pianeta. Furono scattate immagini del pianeta e di alcune delle sue lune, anche se la bassa risoluzione non consent\u00ec di rilevare dettagli della superficie. \nLa sonda studi\u00f2 anche gli anelli del pianeta, scoprendo il sottile anello F e il fatto che le lacune oscure appaiono brillanti se osservate a elevati angoli di fase rispetto al Sole, indicando che contengono sottili particelle in grado di diffondere la luce. Pioneer 11 misur\u00f2 anche la temperatura di Titano.\nLe sonde Voyager.\nLa sonda Voyager 1 visit\u00f2 il sistema di Saturno nel novembre 1980, inviando le prime immagini ad alta risoluzione del pianeta, dei suoi anelli e delle principali lune, effettuando anche un flyby con Titano, aumentando la conoscenza della sua atmosfera e confermando l'impenetrabilit\u00e0 della stessa alle lunghezze d'onda dello spettro visibile, impedendo la visione della superficie.\nNell'agosto 1981, quasi un anno dopo, la Voyager 2 continu\u00f2 lo studio del sistema di Saturno. Acquis\u00ec diverse altre immagini ravvicinate delle lune di Saturno mostrando prove di alcuni cambiamenti dell'atmosfera e degli anelli. Purtroppo durante il flyby la piattaforma girevole della telecamera si blocc\u00f2 per un paio di giorni e alcune immagini pianificate andarono perse. La gravit\u00e0 di Saturno fu poi usata per dirigere la sonda verso Urano.\nLe sonde scoprirono alcuni nuovi satelliti in orbita nei pressi o all'interno degli anelli del pianeta, cos\u00ec come scoprirono alcuni spazi vuoti tra gli anelli stessi, come la Divisione di Maxwell, tra l'anello B e l'anello C, e la Divisione di Keeler, all'interno dell'anello A.\nCassini-Huygens.\nLanciata il 15 ottobre 1997, la sonda spaziale Cassini-Huygens entr\u00f2 in orbita attorno a Saturno il 1\u00ba luglio 2004, con lo scopo di studiare il sistema saturniano e inviare successivamente un lander sulla misteriosa superficie di Titano, fino ad allora sconosciuta a causa della spessa coltre atmosferica che avvolge la principale luna di Saturno.\nDall'inizio del 2005 la Cassini rivel\u00f2 fulmini nell'atmosfera di Saturno, circa 1.000 volte pi\u00f9 potenti dei fulmini terrestri.\nNel 2006 la NASA comunic\u00f2 che la Cassini aveva trovato la prova di acqua liquida su Encelado, che fuoriesce da sotto la superficie ghiacciata tramite geyser. Le immagini della Cassini mostrarono getti di particelle ghiacciate che dalla regione polare sud della luna finivano in orbita attorno a Saturno. Secondo alcuni scienziati altre lune del sistema solare potrebbero avere oceani di acqua liquida sotto la superficie, tuttavia nel caso di Encelado questi potrebbero trovarsi appena poche decine di metri sotto la superficie ghiacciata. Nel maggio 2011 gli scienziati della NASA affermarono che Encelado potrebbe essere il luogo pi\u00f9 abitabile del sistema solare per la vita per come \u00e8 conosciuta dall'uomo.\nNumerose sono state le scoperte della Cassini nel corso degli anni: tra il 2006 e il 2007 sono stati scoperti laghi e mari di idrocarburi su Titano, il pi\u00f9 grande dei quali ha le dimensioni del Mar Caspio. Nell'ottobre del 2006 la sonda ha registrato un'enorme tempesta nel polo sud di Saturno.\nDopo avere scoperto otto nuovi satelliti la missione principale della Cassini si \u00e8 conclusa nel 2008, tuttavia essa \u00e8 stata prima estesa fino al 2010 e successivamente prorogata fino al 2017.\nNell'aprile 2013 la Cassini invi\u00f2 le immagini di un enorme uragano sul polo nord del pianeta, 20 volte pi\u00f9 grande di quelli che si osservano sulla Terra, con venti che soffiavano a oltre 530\u00a0km/h.\nIl 19 luglio 2013 per la prima volta la NASA ha annunciato in anticipo che sarebbe stata scattata una serie di foto dal sistema solare esterno verso la Terra: la Cassini, dietro al disco di Saturno per evitare il bagliore del Sole, immortal\u00f2 la Terra e la Luna dalla distanza di 1,5 miliardi di km. Da quella distanza la Terra appariva un piccolo puntino blu con un ancor pi\u00f9 piccolo puntino bianco accanto (la Luna).\nParametri orbitali.\nSaturno orbita attorno al Sole a una distanza media di , percorrendo una rivoluzione completa in 29,458 anni terrestri. La sua orbita \u00e8 inclinata di 2,488\u00ba rispetto all'eclittica e ha un'eccentricit\u00e0 di 0,0560. Alla sua distanza la luce del Sole appare 100 volte meno intensa della luce sulla Terra.\nL'asse di rotazione \u00e8 inclinato di 26,731\u00b0, dando al pianeta un ciclo di stagioni pi\u00f9 o meno analogo a quello terrestre e marziano, ma assai pi\u00f9 lungo. Il periodo di rotazione di Saturno sul proprio asse varia a seconda della quota; gli strati superiori, nelle regioni equatoriali, impiegano 10,23378 ore a compiere un giro completo, mentre nucleo e mantello ruotano in 10,67597 ore.\nNel marzo 2007 \u00e8 stato rilevato che la variazione delle emissioni radio del pianeta non corrisponde alla velocit\u00e0 di rotazione di Saturno. Questa variazione potrebbe essere causata dall'attivit\u00e0 dei geyser sulla superficie della luna Encelado. Il vapore acqueo emesso in orbita attorno a Saturno da questa attivit\u00e0 crea un ostacolo al campo magnetico del pianeta, rallentando la sua rotazione rispetto alla rotazione del pianeta.\nL'ultima stima del periodo di rotazione di Saturno, basato su una media di varie misure effettuate dalle sonde Cassini, Voyager e Pioneer \u00e8 stato segnalata nel settembre 2007, ed equivale a 10 ore, 32 minuti e 35 secondi.\nCaratteristiche fisiche.\nCon una massa pari a 95,181 volte e un volume pari a 744 volte quello terrestre Saturno \u00e8 il secondo pianeta pi\u00f9 grande del sistema solare dopo Giove. \u00c8 classificato come gigante gassoso poich\u00e9 gli strati esterni sono costituiti prevalentemente da gas e manca di una superficie definita, anche se potrebbe avere un nucleo solido. Saturno appare visibilmente schiacciato ai poli, con i suoi diametri equatoriale e polare ( e rispettivamente) che differiscono di quasi il 10%. Questa forma \u00e8 il risultato della sua rapida rotazione e della sua composizione chimica, con la densit\u00e0 pi\u00f9 bassa del sistema solare, facile a deformarsi. Anche gli altri pianeti, e i giganti gassosi in particolare, sono deformati in maniera analoga, ma in modo molto meno evidente. Saturno \u00e8 anche l'unico pianeta del sistema solare con una densit\u00e0 media inferiore a quella dell'acqua: solo . In realt\u00e0 il valore medio \u00e8 una combinazione di densit\u00e0 molto basse nell'atmosfera del pianeta e densit\u00e0 pi\u00f9 elevate all'interno, sicuramente maggiori di quella dell'acqua. Per questi valori si presuppone che il pianeta abbia un nucleo di rocce e metalli non particolarmente massiccio. Saturno ha una massa 95 volte quella terrestre, e assieme a Giove compone il 92% della massa planetaria totale del sistema solare.\nStruttura interna.\nSaturno possiede una struttura interna molto simile a quella di Giove e presenta una composizione affine a quella del Sole, essendo costituito per il 75% di idrogeno e il 25% di elio, con tracce d'acqua, metano e ammoniaca. Nello strato esterno \u00e8 presente un'atmosfera dove si alternano fasce chiare e scure parallele all'equatore con perturbazioni cicloniche e formazioni di nubi; il tutto degrada nella zona sottostante, dove a densit\u00e0 superiori a 0,01 g/cm3 l'idrogeno diviene liquido. La temperatura, la pressione e la densit\u00e0 all'interno del pianeta aumentano costantemente spostandosi verso il nucleo e negli strati pi\u00f9 profondi del pianeta l'idrogeno diviene metallico.\nAl centro del pianeta \u00e8 presente il nucleo. I modelli planetari standard suggeriscono che all'interno di Saturno esista un piccolo nucleo roccioso simile nella composizione al nucleo terrestre, ma pi\u00f9 denso. Nel 2004 gli astronomi francesi Didier Saumon e Tristan Guillot hanno stimato la massa del nucleo di Saturno tra 9-22 volte la massa terrestre, che corrisponde a un diametro di circa 25.000 chilometri; nel nucleo si raggiunge la temperatura di quasi 12\u00a0000\u00a0\u00b0C e la pressione di 10 milioni di atmosfere. Il nucleo \u00e8 circondato da uno spesso strato di idrogeno liquido metallico, seguito da uno strato liquido di idrogeno molecolare ed elio che si trasformano in gas all'aumentare dell'altitudine. Lo strato pi\u00f9 esterno si estende su 1.000\u00a0km e consiste in un'atmosfera gassosa.\nSaturno, al pari di Giove, irradia radiazione infrarossa energeticamente pi\u00f9 che doppia rispetto a quella che riceve dal Sole. Solo una parte di questa energia \u00e8 attribuibile al meccanismo di Kelvin-Helmholtz; un ulteriore meccanismo che spiegherebbe il calore generato \u00e8 quello di una \"pioggia di elio\" al suo interno: goccioline d'elio, pi\u00f9 pesante dell'idrogeno, sprofondano nell'oceano liquido sottostante e comprimendosi, liberano calore che per convezione migra verso l'alto fino all'atmosfera, dove pu\u00f2 sfuggire nello spazio esterno.\nAtmosfera.\nL'atmosfera esterna di Saturno \u00e8 composta per il 96,3% da idrogeno e per il 3,25% da elio. La percentuale di elio \u00e8 notevolmente minore rispetto all'abbondanza di questo elemento nel Sole. Le quantit\u00e0 di elementi pi\u00f9 pesanti dell'elio non sono note con precisione; la massa degli elementi pesanti \u00e8 stata dedotta dal modello della formazione del sistema solare ed \u00e8 stata stimata, nel caso di Saturno, in 19-31 volte la massa della Terra, con una percentuale significativa situata nella regione del nucleo planetario.\nNell'atmosfera di Saturno sono state rilevate anche tracce di ammoniaca, acetilene, etano, propano, fosfina e metano. Le nubi superiori sono costituite da cristalli di ammoniaca, che gli conferiscono il tipico aspetto giallognolo, mentre quelle degli strati inferiori sembrano essere composte da idrosolfuro di ammonio (NH4SH) o acqua. La radiazione ultravioletta del Sole provoca la fotolisi del metano negli strati superiori dell'atmosfera, causando una serie di reazioni chimiche degli idrocarburi con i prodotti risultanti trasportati verso il basso dai vortici atmosferici. Questo ciclo fotochimico \u00e8 regolato dal ciclo annuale stagionale di Saturno.\nLe bande.\nL'atmosfera di Saturno mostra bande simili a quelle di Giove, ma molto pi\u00f9 deboli e pi\u00f9 larghe vicino all'equatore. Le formazioni atmosferiche (macchie, nubi) sono cos\u00ec deboli da non essere mai state osservate prima dell'arrivo delle sonde Voyager. Da allora i telescopi a terra e in orbita sono migliorati al punto da poter condurre regolari osservazioni delle caratteristiche atmosferiche di Saturno. Sono state trovate tempeste di forma ovale dalla lunga vita e molto simili a quelle di Giove. Nel 1990 il telescopio spaziale Hubble osserv\u00f2 un'enorme nube bianca vicino all'equatore del pianeta, e un'altra fu osservata nel 1994.\nLa composizione delle nuvole varia con la profondit\u00e0 e l'aumentare della pressione. Negli strati superiori, con una temperatura compresa tra 100-160 K e pressioni tra 0,5 e 2 bar, le nuvole sono costituite da ammoniaca ghiacciata. Scendendo nell'atmosfera di Saturno si trovano le nubi di ghiaccio d'acqua, dove la pressione \u00e8 compresa tra 2,5 bar e 9,5 bar e le temperature tra i 185 e 270 K. Pi\u00f9 in basso si trova uno strato di idrosolfuro di ammonio ghiacciato, a pressioni tra 3-6 bar e temperature comprese tra 290 e 235 K. Infine, negli strati inferiori, dove le pressioni sono di circa 10-20 bar e le temperature di 270-330 K, \u00e8 presente una zona composta da gocce d'acqua mista ad ammoniaca in soluzione acquosa.\nUna sostanziale differenza fra le atmosfere di Giove e Saturno \u00e8 la presenza di bande chiare e scure, specialmente presso l'equatore, molto evidenti nel primo ma estremamente soffuse e poco contrastate nell'altro. Il motivo \u00e8 un pi\u00f9 spesso strato di foschia che sovrasta la parte dell'alta atmosfera di Saturno, probabilmente causata dalla minore temperatura (130 K nell'alta atmosfera), che favorisce la formazione di nubi a una profondit\u00e0 maggiore rispetto a Giove. Ci\u00f2 nonostante l'atmosfera saturniana \u00e8 percorsa da venti fortissimi, che soffiano fino a 1 800\u00a0km/h presso l'equatore. Inoltre sono presenti cicloni, soprattutto alle alte latitudini, dalla durata relativamente breve, come quello ripreso dal telescopio spaziale Hubble nel 1990, tipico esempio di Grande Macchia Bianca, tempeste temporanee che si formano durante le estati saturniane nell'emisfero nord, e osservate anche nel 1876, 1903, 1933 e 1960, non presenti durante il passaggio delle sonde Voyager.\nEsagono di Saturno.\nNegli anni ottanta le due sonde del Programma Voyager fotografarono una struttura esagonale presente nei pressi del polo nord del pianeta, alla latitudine 78\u00b0 N, struttura che \u00e8 stata osservata successivamente anche dalla sonda Cassini. Ciascun lato dell'esagono misura circa 13.800\u00a0km, pi\u00f9 del diametro della Terra. L'intera struttura, unica nel sistema solare, ruota in un periodo di 10 ore, 39 minuti e 23 secondi, equivalente al periodo di rotazione del campo di emissioni radio, che si presume essere pari al periodo di rotazione delle parti interne di Saturno. La struttura esagonale non si muove in longitudine, come invece fanno le altre nubi nell'atmosfera visibile, e sembra essere piuttosto stabile nel tempo.\nNon si conoscono ancora le cause della presenza di questa forma geometrica regolare, ma sembra che non ci sia un collegamento con la radio-emissione di Saturno e con la sua attivit\u00e0 delle aurore polari.\nCiclone del polo sud.\nTra il 1997 e il 2002 il telescopio spaziale Hubble osserv\u00f2 nei pressi del polo sud una corrente a getto, ma nessuna struttura paragonabile all'esagono del polo nord. Nel novembre 2006 la NASA ha riferito che, tramite immagini della sonda Cassini, \u00e8 stato osservato un uragano centrato nel polo sud, con un occhio del ciclone ben definito. La scoperta ha rivestito una notevole importanza perch\u00e9 non erano mai stati osservati nel sistema solare, Terra a parte, cicloni con l'\"occhio\" cos\u00ec definito, nemmeno quando la sonda Galileo osserv\u00f2 da vicino la Grande Macchia Rossa di Giove. Il ciclone potrebbe esistere da miliardi di anni, ha la grandezza circa della Terra e al suo interno i venti soffiano a 550\u00a0km/h, vale a dire a velocit\u00e0 doppia rispetto a un uragano terrestre di categoria 5.\nCampo magnetico.\nL'esistenza della magnetosfera di Saturno \u00e8 stata accertata dalla sonda Pioneer 11 nel 1979. Di semplice forma simmetrica, la sua intensit\u00e0 all'equatore \u00e8 di 0,2 gauss (), circa un ventesimo di quello di Giove, e anche leggermente pi\u00f9 debole del campo magnetico terrestre. Quando la Voyager 2 entr\u00f2 nella magnetosfera di Saturno, l'intensit\u00e0 del vento solare era alta e la magnetosfera si estendeva solo fino a 19 raggi saturniani, o 1,1 milioni di chilometri.\nLa sua origine, come per il pianeta Giove, \u00e8 dovuta allo strato di idrogeno liquido all'interno del pianeta, dove si producono frequenti scariche elettriche, e all'elevata velocit\u00e0 di rotazione. Un altro fattore che spiega la sua debole magnetosfera deriva dall'orientamento della stessa, che \u00e8 quasi coincidente con l'asse di rotazione del pianeta, con uno scarto di solo 1\u00b0, contro i 10\u00b0 di Giove.\nLa magnetosfera \u00e8 composta da fasce di radiazione a forma di toroide nelle quali si ritrovano elettroni e nuclei atomici ionizzati. Il tutto si estende per oltre 2 milioni di chilometri e anche oltre nella direzione opposta a quella del Sole. L'interazione tra la magnetosfera e la ionosfera provoca aurore polari che circondano i poli. Queste aurore sono state fotografate anche dal telescopio spaziale Hubble.\nAltre interazioni dovute al campo magnetico sono state osservate tra i suoi satelliti: una nube composta da atomi di idrogeno che va dall'orbita di Titano fino all'orbita di Rea e un disco di plasma, anche questo formato da idrogeno e ioni di ossigeno, che si estende dall'orbita di Teti fino quasi all'orbita di Titano.\nAnelli.\nSaturno possiede un sistema di anelli planetari, composti da milioni di piccoli oggetti ghiacciati, della grandezza che varia dal micrometro al metro, orbitanti attorno al pianeta sul suo piano equatoriale, e organizzati in un anello piatto. Poich\u00e9 l'asse di rotazione di Saturno \u00e8 inclinato rispetto al suo piano orbitale, anche gli anelli risultano inclinati. Questa natura \"granulare\" degli anelli fu dimostrata per via teorica fin dal 1859 dal fisico scozzese James Clerk Maxwell.\nGli anelli incominciano a un'altezza di circa 6 600\u00a0km dalla sommit\u00e0 delle nubi di Saturno e si estendono fino a \u00a0km, poco meno di un terzo della distanza Terra-Luna. Il loro spessore si pensa essere mediamente pari ad appena 10 metri.\nLa loro scoperta \u00e8 dovuta a Christiaan Huygens, nel 1655; in precedenza gi\u00e0 Galileo Galilei aveva notato delle insolite protuberanze ai lati del pianeta, ma la scarsa potenza del suo telescopio e la particolare posizione di Saturno all'epoca, con gli anelli disposti di taglio per un osservatore terrestre e quindi difficilmente visibili, non gli avevano permesso di distinguerne la forma con chiarezza.\nGli anelli sono divisi in sette fasce, separate da divisioni quasi vuote. L'organizzazione in fasce e divisioni risulta da una complessa dinamica ancora non ben compresa, ma nella quale giocano sicuramente un ruolo i cosiddetti satelliti pastori, lune di Saturno che orbitano all'interno o subito fuori dell'anello.\nL'origine degli anelli \u00e8 sconosciuta. Ci sono due ipotesi principali al riguardo: che siano il risultato della distruzione di un satellite di Saturno, provocata da una collisione con una cometa o con un altro satellite, oppure che siano un \"avanzo\" del materiale da cui si form\u00f2 Saturno che non \u00e8 riuscito ad assemblarsi in un corpo unico. Parte del ghiaccio della parte centrale degli anelli proviene dalle eruzioni del criovulcanismo di Encelado. In passato gli astronomi pensavano che gli anelli si fossero formati assieme al pianeta miliardi di anni fa, tuttavia studi pi\u00f9 recenti sembrano suggerire che l'et\u00e0 degli anelli sia probabilmente solo di alcune centinaia di milioni di anni.\nComposizione.\nLa composizione degli anelli principali, i primi quattro scoperti, anello A, B, C e D \u00e8 per pi\u00f9 del 99% di acqua pura in forma di agglomerati di ghiaccio, che li dota di una brillantezza notevole, dalla grandezza variabile mediamente tra 1 centimetro e 10 metri. Lo spessore degli anelli varia da 10 metri a un chilometro, apparendo quindi sottili all'osservazione. La densit\u00e0 di queste particelle varia da anello ad anello e anche all'interno dell'anello stesso, passando da valori di 40-140 grammi per centimetro quadrato a valori di circa zero in quelle che vengono definite divisioni o separazioni: spazi vuoti che separano gli anelli o all'interno di un anello, creati probabilmente da un gioco di risonanze gravitazionali dei satelliti pastori.\nAlcuni agglomerati di ghiaccio pi\u00f9 massicci possono alterare lievemente l'uniformit\u00e0 dell'anello. Agglomerati dell'ordine di centinaia di metri vengono definiti \"minilune\" (\"moonlet\" in inglese) e non sono visibili al telescopio e nemmeno alle sonde che finora hanno visitato il pianeta, bens\u00ec creano delle perturbazioni che generano dei giochi di luce e ombra visibili solo in determinati periodi dell'anno saturniano. La NASA stima che gli anelli potrebbero \"nascondere\" milioni di minilune.\nAnello di Febe.\nNell'ottobre del 2009 grazie al telescopio spaziale Spitzer \u00e8 stato scoperto il pi\u00f9 grande anello di Saturno mai osservato in precedenza. Questo enorme anello si trova alla periferia del sistema di Saturno, in un'orbita inclinata di 27\u00ba rispetto al piano del sistema dei sette anelli principali. Il nuovo anello, che si ritiene sia originato da Febe, \u00e8 composto di ghiaccio e di polvere allo stato di particelle alla temperatura di -157\u00a0\u00b0C. Pur essendo molto esteso questo anello \u00e8 rilevabile solo nello spettro infrarosso, perch\u00e9 non riflette la luce visibile. La massa dell'anello comincia a una distanza di circa 6 milioni di chilometri dal pianeta e si estende fino a 11,9 milioni di chilometri. La scoperta potrebbe essere decisiva per risolvere il problema legato alla colorazione del satellite Giapeto: gli astronomi ritengono che le particelle dell'anello, che orbitano intorno a Saturno con moto retrogrado (proprio come Febe), vadano a collidere contro la superficie di Giapeto quando esso, durante il suo moto orbitale, attraversa l'anello.\nSatelliti naturali.\nSaturno possiede un elevato numero di satelliti naturali, 82, 12 dei quali scoperti solo nel 2005 grazie al telescopio giapponese Subaru e altri 15 scoperti tra il 2006 e il 2009. A maggio 2014 solo 53 di essi hanno un nome proprio. \u00c8 difficile quantificare con precisione il loro numero, perch\u00e9 tecnicamente tutti i minuscoli corpi ghiacciati che compongono gli anelli di Saturno sono da considerarsi satelliti. Molte delle lune sono piuttosto piccole: 34 di esse hanno un diametro minore di 10\u00a0km, mentre 14 hanno diametro inferiore ai 50\u00a0km. Tradizionalmente, la maggior parte delle lune di Saturno portano i nomi dei Titani della mitologia greca. Quando nel XX secolo i nomi dei Titani furono esauriti, le lune presero il nome da personaggi della mitologia greca e romana o da giganti di altre mitologie. Tutte le lune irregolari (eccetto Febe) hanno nomi di divinit\u00e0 della mitologia inuit, di quella celtica e di giganti di ghiaccio della mitologia norrena.\nIl satellite saturniano di gran lunga pi\u00f9 interessante \u00e8 Titano, l'unico satellite del sistema solare a possedere una densa atmosfera e che da solo costituisce oltre il 95% della massa orbitante attorno a Saturno, anelli compresi. Titano fu anche il primo satellite saturniano scoperto, nel 1655, da Christiaan Huygens. Seguirono, tra il 1671 e il 1684, le scoperte di Teti, Dione, Rea e Giapeto da parte di Giovanni Cassini. Pass\u00f2 poi pi\u00f9 di un secolo prima della scoperta, nel 1789, di Mimas e Encelado da parte di William Herschel, mentre Iperione fu scoperto nel 1848 da W.C. Bond, G.P. Bond e William Lassell., e fu l'ultimo scoperto con l'osservazione diretta tramite telescopi ottici. Gi\u00e0 Febe, nel 1899, fu scoperto da William Henry Pickering mediante l'uso di lastre fotografiche a lunga esposizione. Nel 1966 venne scoperto Giano, che dette molti grattacapi agli astronomi del tempo: i dati acquisiti dalle osservazioni davano valori incompatibili relativamente al periodo e alla distanza da Saturno. Solo nel 1978 si ipotizz\u00f2 che potesse esistere un altro satellite naturale a condividere la stessa orbita, unica spiegazione possibile del fenomeno osservato. Nel 1980 la sonda Voyager 1 conferm\u00f2 l'esistenza di Epimeteo nella stessa orbita di Giano, unico caso nel sistema solare di due satelliti che condividono la stessa orbita.\nIl gran numero di satelliti e la presenza degli anelli rende molto complessa la dinamica del sistema di Saturno. Gli anelli sono influenzati dai movimenti dei satelliti, che causano marcate divisioni o lacune, e la forza di marea con Saturno porta effetti perturbanti sulle orbite dei satelliti minori. I satelliti di Saturno possono essere divisi a grandi linee in dieci gruppi a seconda delle orbite attorno al pianeta. Oltre alle piccole lune degli anelli, ai satelliti pastori, alle lune co-orbitali e alle lune irregolari, i grandi satelliti sono sostanzialmente divisi in \"interni\" ed \"esterni\": i satelliti interni orbitano all'interno del tenue Anello E e tra questi sono compresi Mimas, Encelado, Teti e Dione, le cui orbite sono contraddistinte da una bassa eccentricit\u00e0 orbitale e un'inclinazione orbitale inferiore a 1,5\u00b0, con l'eccezione di Giapeto, che ha un'inclinazione di 7,57\u00b0. Le grandi lune esterne, Rea, Titano, Iperione e Giapeto, orbitano di l\u00e0 dall'Anello E e in genere hanno un'inclinazione e un'eccentricit\u00e0 orbitale decisamente pi\u00f9 elevata.\nTra le lune irregolari la pi\u00f9 grande \u00e8 Febe, che ha un diametro di 220\u00a0km, un semiasse maggiore di quasi 1,3 milioni di km e un periodo orbitale di 18 mesi. Per oltre un secolo, fino al 2000, si \u00e8 creduto che fosse la luna pi\u00f9 distante da Saturno, fino a quando furono scoperte diverse altre piccole lune pi\u00f9 esterne. Ritenuto in passato un asteroide, la sua natura fu svelata dalla sonda Cassini: \u00e8 un corpo composto da ghiaccio e roccia, simile a Plutone e Tritone, e faceva probabilmente parte di quella massa di corpi ghiacciati che ora formano la Fascia di Kuiper. Febe rimase intrappolato nel campo gravitazionale di Saturno quando le interazioni gravitazionali dei giganti gassosi, e in particolare di Giove, espulsero la maggior parte dei planetesimi ghiacciati verso il sistema solare esterno.\nSaturno nella cultura.\nSignificato mitologico-religioso.\nIl nome Saturno deriva dal dio romano dell'agricoltura, corrispondente del titano greco Kronos (o Crono). Saturno, come gli altri pianeti ben visibili a occhio nudo, era comunque noto fin dai tempi pi\u00f9 antichi: nelle religioni della Mesopotamia era conosciuto come Ninib, o Ninurta, discendente del \"Dio Sole\" e guardiano della giustizia \u0160ama\u0161. Come i \"successori\" Crono e Saturno di greci e romani era un dio contadino, inoltre era il protettore degli uomini dalle malattie causate dai demoni.\nIn ebraico antico, Saturno \u00e8 conosciuto come Shabbathai e il suo angelo \u00e8 Cassiel. La sua intelligenza o benefico spirito \u00e8 Agiel (layga) e il suo spirito (l'aspetto pi\u00f9 oscuro) \u00e8 Zazel (lzaz). In lingua turca ottomana, urdu e malese, il suo nome \u00e8 'Zuhal', derivato dall'arabo \u0632\u062d\u0644.\nSabato, il giorno della settimana, era associato a Saturno gi\u00e0 ai tempi degli antichi romani (\"Saturni dies\"), che lo consideravano il primo giorno della settimana planetaria, tradizione derivata probabilmente da quella ebraica. Il pianeta, tradizionalmente considerato come \"freddo\" perch\u00e9 il pi\u00f9 lontano di quelli allora conosciuti, era associato anche alla tradizione ebraica di consumare pasti freddi il sabato. Anche nell'era moderna nei paesi di lingua inglese, riprendendo la tradizione romana, Saturno \u00e8 associato al sabato (\"Saturday\").\nNell'astrologia.\nNell'astrologia occidentale Saturno \u00e8 associato alla privazione, alla perseveranza, alla logica, alla seriet\u00e0, alla vecchiaia, e regola le responsabilit\u00e0 dell'individuo e il suo rapportarsi con equilibrio al mondo esterno. Apparentemente severo e negativo esso tuttavia aiuta la crescita interiore aiutando a superare i momenti di crisi con l'autocontrollo. Esso \u00e8 domiciliato nell'Aquario (domicilio notturno) e nel Capricorno (domicilio diurno), in esaltazione nella Bilancia, in esilio nel Cancro e nel Leone, in caduta nell'Ariete.\nNell'astrologia medica Saturno regola i meccanismi fisiologici e cellulari. Simboleggia il freddo e pertanto rallenta le funzioni dell'organismo conferendo longevit\u00e0 ai suoi nativi.\nNell'induismo ci sono nove oggetti astrologici, conosciuti come Navagrahas. Saturno, uno di loro, \u00e8 noto come \"Shani\", colui che giudica le persone in base alle azioni compiute nella loro vita.\nNelle culture cinese e giapponese antiche Saturno era la \"stella terra\" (\u571f\u661f). Questa classificazione si basa sui cinque elementi che sono stati tradizionalmente utilizzati per classificare gli elementi naturali.\nOpere.\nIl pianeta compare nella \"Divina Commedia\", e in particolare nel Canto ventunesimo del \"Paradiso\", dove rappresenta il settimo Cielo, caratterizzato dalla meditazione e dalla contemplazione.\nNelle opere di fantascienza.\nConosciuto fin dai tempi antichi, Saturno \u00e8 stato spesso citato in opere letterarie, anche se in passato \u00e8 stato menzionato sovente pi\u00f9 per il suo significato astrologico che in opere di fantascienza.\nNel racconto di Voltaire del 1752 \"Micromega\", l'omonimo protagonista, proveniente da Sirio, arriva prima su Saturno e fa amicizia con i suoi abitanti, che hanno 72 sensi e vivono 15.000 anni, dopodich\u00e9 prosegue il viaggio con uno di loro verso la Terra. In \"Le avventure di Ettore Servadac\" (1877), Jules Verne descrive un viaggio nel sistema solare a bordo di una cometa che si spinge fino a Saturno. Le illustrazioni del romanzo lo presentano come un pianeta dalla superficie rocciosa e deserta, provvisto di 8 satelliti e 3 anelli. In \"A Journey in Other Worlds\" del 1894 di John Jacob Astor IV, esploratori dalla Terra raggiungono Saturno provenienti da Giove, che \u00e8 un mondo di giungla tropicale molto simile all'antica Terra, e trovano che il pianeta \u00e8 scuro, secco e morente. Gli unici abitanti di Saturno sono creature gigantesche simili a fantasmi che comunicano telepaticamente e possono prevedere il futuro.\nQuando nel XX secolo la scienza moderna conferm\u00f2 che Saturno \u00e8 un pianeta senza superficie solida, con un'atmosfera ostile alla vita, l'attenzione degli autori di opere fantascientifiche si spost\u00f2 maggiormente sulle sue lune, e Saturno non venne praticamente pi\u00f9 preso in considerazione come scenario di storie di fantascienza. Isaac Asimov ad esempio, in \"Lucky Starr e gli anelli di Saturno\", cita ampiamente gli anelli, ambientando per\u00f2 il seguito sui satelliti Mimas e Titano. Il romanzo \"\" (1968), di Arthur C. Clarke, base di una prima versione della sceneggiatura del film omonimo, termina nel sistema di Saturno e precisamente sul satellite Giapeto. Invece il e i seguiti del libro sono ambientati nel sistema di Giove. Un'opera che pone Saturno come scenario principale in tempi recenti \u00e8 \"Saturn Rukh\" (1997), romanzo di Robert L. Forward, in cui una spedizione umana su Saturno cerca di entrare in contatto con enormi esseri, detti \"Rukh\", che vivono galleggiando nell'atmosfera del pianeta.\nAnche al cinema, di Saturno viene citato pi\u00f9 il suo sistema di lune che il pianeta stesso, come in \"Saturno 3\", film del 1980 diretto da Stanley Donen, ambientato sulla terza luna. Il nome del satellite non viene citato e dovrebbe trattarsi di Teti, anche se qualche recensione cita Titano come scenario."}
{"id": "689743", "revid": "76069", "url": "https://it.wikipedia.org/wiki?curid=689743", "title": "Kings County", "text": ""}
{"id": "689748", "revid": "812213", "url": "https://it.wikipedia.org/wiki?curid=689748", "title": "Santa Maria degli Ammalati (Misterbianco)", "text": ""}
{"id": "689750", "revid": "1543377", "url": "https://it.wikipedia.org/wiki?curid=689750", "title": "Elettrocardiogramma", "text": "Lelettrocardiogramma (denotato con la sigla italiana ECG e anglosassone EKG) \u00e8 la riproduzione grafica dell'attivit\u00e0 elettrica del cuore registrata a livello della superficie del corpo.\nSulla superficie del corpo umano (come di quello di ogni altro animale dotato di muscolo cardiaco), in particolare a livello del tronco, sono presenti campi elettrici di bassa intensit\u00e0 che sono principalmente dovuti alle periodiche depolarizzazioni e ripolarizzazioni del cuore. I potenziali elettrici prodotti dal muscolo cardiaco sono la somma di minime differenze di potenziale generate dalle singole cellule muscolari cardiache. Queste piccole tensioni sono registrabili attraverso un apparecchio denominato elettrocardiografo, modificato e migliorato da Willem Einthoven e \u00c9tienne-Jules Marey nel 1903 per derivazione diretta da un galvanometro a corda. Molte delle regole fissate da Einthoven sussistono in epoca moderna e costituiscono la base per interpretare molti aspetti dell'attuale ECG.\nGrazie alla conversione dell'energia elettrica in energia meccanica, le variazioni elettriche producono il movimento di un \"meccanismo o sistema scrivente\". L'energia elettrica \u00e8 adeguatamente amplificata in modo da poter trascrivere escursioni abbastanza ampie che consentano la registrazione di un segnale leggibile. Le deflessioni vengono impresse su carta, che si muove a velocit\u00e0 costante a contatto con il sistema che riporta sulla carta le onde registrate in funzione del tempo. Contemporaneamente all'oscillazione verticale delle linee prodotte dalle variazioni di potenziale, la carta scorre verso sinistra. Questa sincronizzazione permette di riportare il movimento verticale su un piano orizzontale, registrando le oscillazioni in rapporto alla loro durata nel tempo.\nNell'ECG a 12 derivazioni, quattro elettrodi sono posizionati sugli arti del paziente e sei sulla superficie del torace. Quindi il potenziale elettrico complessivo del cuore viene misurato in dodici punti (\"derivazioni\") e viene registrato per un determinato periodo di tempo, in genere dieci secondi. In questo modo, l'ampiezza e la direzione generali della depolarizzazione elettrica del cuore vengono catturate in ogni momento e per tutto il ciclo cardiaco.\nL'elettrocardiogramma \u00e8 un esame di base semplice e sicuro usato per numerosissimi scopi clinici. Tra i pi\u00f9 frequenti vi sono: misurare la frequenza e il ritmo dei battiti cardiaci, verificare le dimensioni e la posizione delle camere cardiache (ad esempio nella destrocardia), individuare la presenza di possibili danni al miocardio o al sistema di conduzione, controllare gli effetti indotti dai farmaci e verificare la buona funzionalit\u00e0 di un pacemaker.\nStoria.\nNel XIX secolo divenne chiaro che il cuore generava elettricit\u00e0. Nel 1836 il fisico italiano Carlo Matteucci inizi\u00f2 i suoi studi di elettrofisiologia all'universit\u00e0 di Pisa. Nel 1842 pubblic\u00f2 i risultati delle sue sperimentazioni con la \"pila muscolare\", (una colonna di segmenti di muscolo), della rana. Nel 1844 Matteucci nel suo trattato di elettrofisiologia descrisse l'attivit\u00e0 elettrica della muscolatura cardiaca, attivit\u00e0 dimostrata utilizzando una \"pila muscolare\" di cuore di piccione. Nel 1878 J.S. Burdon Sanderson e F.J.M. Page, due fisiologi britannici, collegarono gli elettrodi di un galvanometro alla base e all'apice del cuore di rana e descrissero per la prima volta la variazione del potenziale elettrico associata al ciclo cardiaco.\nDalle osservazioni sperimentali si pass\u00f2 ben presto agli studi clinici. Alexander Muirhead, un ingegnere elettronico, \u00e8 noto per aver collegato dei fili al polso di un paziente febbrile per ottenere una registrazione del battito cardiaco nel 1872 al St Bartholomew's Hospital. Il primo sistematico approccio al cuore dal punto di vista elettrico fu fatto da Augustus Desir\u00e9 Waller, al St Mary's Hospital a Paddington, Londra. Nel 1887 Waller pubblic\u00f2 il primo elettrocardiogramma, ottenuto usando un elettrometro capillare di Lippmann con elettrodi posti sul torace e sul dorso, dimostrando anche che l'attivit\u00e0 elettrica del cuore precede la contrazione. Nel 1911 si poterono apprezzare le prime applicazioni cliniche derivate dal suo lavoro. Il suo elettrocardiografo consisteva in un elettrometro capillare fissato a un proiettore. La traccia del battito cardiaco fu proiettata su una lastra fotografica che a sua volta fu fissata a un trenino giocattolo: ci\u00f2 permise di registrare un battito cardiaco in tempo reale.\nIl passo in avanti decisivo fu compiuto da Willem Einthoven con il suo galvanometro, costruito nel 1903. Questo apparecchio era molto pi\u00f9 preciso dell'analogo strumento usato da Waller. Einthoven introdusse il termine elettrocardiogramma nel 1893. Assegn\u00f2 le lettere dell'alfabeto \u00abP, Q, R, S, T\u00bb alle varie onde, partendo arbitrariamente dalla lettera P che era stata gi\u00e0 usata da Cartesio per indicare i punti successivi di una curva nei suoi studi sulla rifrazione: questo potrebbe essere uno dei motivi che portarono lo studioso alla scelta delle lettere. Snellen, il biografo ufficiale di Einthoven, scrisse a tal riguardo:\nQuesto apparecchio permise la descrizione di vari tracciati elettrocardiografici, associati a diverse malattie cardiovascolari. Per questa scoperta nel 1924 Willem Einthoven fu insignito del Premio Nobel per la medicina. A quell'epoca l'elettrocardiografo era un voluminoso apparecchio di laboratorio, ancora ignoto ai clinici. \nNel 1937 Tar\u014d Takemi invent\u00f2 la prima macchina elettrocardiografica portatile.\nL'importanza per la diagnosi medica and\u00f2 di pari passo con la scrittura di testi sempre pi\u00f9 ricchi di informazioni: il primo trattato italiano di elettrocardiografia, che gett\u00f2 le basi dell'interpretazione clinica dell'ECG, fu pubblicato nel 1948 da Daniele Sibilia, cui si deve l'introduzione di questa disciplina in Italia.\nSebbene i principi di base di quell'epoca siano tuttora in uso, molti progressi sono stati fatti nell'elettrocardiografia nel corso degli anni. Nel tempo la strumentazione si \u00e8 notevolmente evoluta e sono disponibili sistemi elettronici compatti che spesso includono l'interpretazione computerizzata dell'elettrocardiogramma.\nAlcune applicazioni della metodica permettono a livello ambulatoriale di utilizzare la registrazione Holter nei pazienti che presentano sintomi fugaci ma indicativi per possibili aritmie e richiedono un monitoraggio di almeno 24 ore degli eventi elettrici cardiaci.\nTracciato dell'elettrocardiogramma.\nIl principio su cui si basa la misurazione dell'attivit\u00e0 elettrica del cuore \u00e8 prettamente fisiologico: l'insorgere degli impulsi nel miocardio porta alla generazione di differenze di potenziale che variano nello spazio e nel tempo e che possono essere acquisite tramite degli elettrodi. L'acquisizione della differenza di potenziale da parte di elettrodi posti sulla superficie corporea avviene grazie alla conducibilit\u00e0 del liquido interstiziale del corpo umano. Il segnale acquisito viene trasformato nel tracciato elettrocardiografico che rappresenta il metodo pi\u00f9 facile, meno dispendioso e pi\u00f9 pratico per osservare se l'attivit\u00e0 elettrica del cuore \u00e8 normale oppure se sono presenti patologie di natura meccanica o bioelettrica. Il normale tracciato ECG presenta un aspetto caratteristico: il tracciato \u00e8 caratterizzato da una sequenza di deflessioni positive e negative, denominate \u00abonde\u00bb, separate da alcuni tratti rettilinei, denominati \u00absegmenti\u00bb. La sequenza che si ripete a ogni ciclo cardiaco..\nPer convenzione, il tracciato ECG \u00e8 riportato su carta millimetrata con il tempo in ascissa (un secondo ogni 25 mm) e l'ampiezza in ordinata (un millivolt ogni 10 mm). \nLa carta elettrocardiografica ha una quadrettatura di dimensioni standard: le linee orizzontali e verticali sono esattamente a 1 mm di distanza; come riferimento visivo, ogni 5 linee orizzontali e verticali, se ne riporta una pi\u00f9 marcata. L'asse orizzontale, leggendo da sinistra a destra, rappresenta il \u00abtempo\u00bb. Alla velocit\u00e0 standard della carta di 25 mm/s, ogni mm rappresenta 0,04 secondi. L'asse verticale corrisponde all'\u00abampiezza\u00bb delle varie componenti elettrocardiografiche.\nDurante ogni battito si susseguono, in una progressione ordinata, onde di depolarizzazione che incominciano dalle cellule pacemaker nel nodo senoatriale, si diffondono attraverso gli atri, passano attraverso il nodo atrioventricolare e proseguono nel fascio di His e nelle fibre del Purkinje,che si estendono verso il basso e a sinistra abbracciando entrambi i ventricoli. Questo modello ordinato di depolarizzazione d\u00e0 origine al caratteristico tracciato dell'elettrocardiogramma. Le deflessioni registrate sulla superficie corporea rappresentano la somma delle depolarizzazioni o delle ripolarizzazioni di tutte le cellule miocardiche che, in ogni particolare momento, vengono attivate simultaneamente, poich\u00e9 il miocardio \u00e8 un sincizio.\nDato che le cellule cardiache non sottostanno a una depolarizzazione e ripolarizzazione simultanea, l'aspetto dell'ECG ha una forma particolare, completamente diversa dalle registrazioni di una singola cellula o di un piccolo gruppo di cellule. L'aspetto delle onde \u00e8 determinato dallo stato elettrico presente negli elettrodi posizionati nelle diverse parti del corpo. Uno spostamento verso l'alto \u00e8 detto \u00abpositivo\u00bb, uno verso il basso \u00abnegativo\u00bb. L'estensione verticale, o \u00abampiezza\u00bb, dello spostamento rappresenta l'intensit\u00e0 del potenziale elettrico presente, momento per momento, nel sincizio miocardico: quindi l'ampiezza verticale sar\u00e0 tanto maggiore quanto pi\u00f9 grande \u00e8 il potenziale elettrico registrato e in particolare normalmente maggiore nelle deflessioni di origine ventricolare rispetto a quelle atriali. Invece le misurazioni orizzontali forniscono l'istante in cui l'evento si verifica. L'intero tracciato va letto da sinistra a destra.\nL'ECG \u00e8 composto da onde positive (\u00abP, R, T\u00bb) e negative (\u00abQ, S\u00bb). La positivit\u00e0 o negativit\u00e0 \u00e8 riferita alla \u00ablinea isoelettrica\u00bb che rappresenta lo zero ed \u00e8 la linea di base dell'elettrocardiogramma. L'isoelettrica \u00e8 fondamentale per l'interpretazione, specie del segmento ST, che viene considerato nella norma solo se non si discosta da essa di oltre 1 mm, sia in alto sia in basso. \nLe onde dell'elettrocardiogramma.\nSecondo le convenzioni adottate a livello internazionale, si identificano nella traccia ECG i seguenti elementi:\nOnda P.\n\u00c8 la prima onda che si identifica nel ciclo. Corrisponde alla depolarizzazione degli atri e ha origine dal nodo senoatriale. Quando l'impulso elettrico lascia il nodo del seno produce la depolarizzazione delle miofibrille vicine, che si contraggono, e continua poi a propagarsi in senso radiale, come si pu\u00f2 vedere nell'immagine del ciclo cardiaco, attraversando come un'onda la cupola atriale. Il vettore cos\u00ec originato \u00e8 orientato verso il basso e a sinistra. \u00c8 di piccole dimensioni, poich\u00e9 la massa della muscolatura atriale non \u00e8 molto grande. La sua durata varia tra i 60 e i 120 ms (da 1,5 a 3 mm), l'ampiezza (o altezza) \u00e8 uguale o inferiore ai 0,25 mV (2,5 mm).\nIntervallo PR.\nIl fronte d'onda, attraversati gli atri, passa nel nodo atrio-ventricolare (AV) al cui interno le cellule attivate sono poche e il dipolo generato \u00e8 troppo debole per essere registrato. Appena l'onda di depolarizzazione raggiunge il nodo AV, si ha un rallentamento della conduzione elettrica sino al raggiungimento del sistema di conduzione ventricolare (fascio di His e sue branche): anche queste strutture sono di dimensioni ridotte e pertanto i segnali elettriche generati sono piccoli e non registrabili in superficie. Quindi, non realizzandosi spostamenti della traccia dalla linea di base, viene registrato l'intervallo isoelettrico PR. Si ritengono nella norma le misure dell'intervallo comprese tra 120 ms e 200 ms (da 3 a 5 mm). Nei casi di intervallo PR corto (PR &lt; 120 ms), si possono attivare aritmie a frequenza cardiaca elevata (es. Sindrome di Wolff-Parkinson-White). Al contrario, nei casi di PR lungo (PR &gt; 200 ms), parlando di blocco atrioventricolare, si possono avere delle aritmie cardiache a frequenze basse.\nComplesso QRS.\nSi tratta di un insieme di tre onde che si susseguono l'una all'altra, corrispondente alla depolarizzazione dei ventricoli. L'\u00abonda Q\u00bb \u00e8 negativa, di piccole dimensioni, e corrisponde alla depolarizzazione del setto interventricolare, il vettore prodotto si dirige da sinistra a destra; l'\u00abonda R\u00bb \u00e8 un picco positivo molto alto, corrispondente alla depolarizzazione della parte apicale dei ventricoli; \u00e8 cos\u00ec evidente poich\u00e9 \u00e8 legata alla massa muscolare particolarmente rilevante, soprattutto quella del ventricolo sinistro. L'\u00abonda S\u00bb \u00e8 un'onda negativa, anch'essa di piccole dimensioni come la Q, e corrisponde alla depolarizzazione delle regioni basale e posteriore del ventricolo sinistro. Si ritengono nella norma le misure dell'intervallo se la durata dell'intero complesso \u00e8 compresa tra 60 ms e 100 ms (da 1,5 a 2,5 mm). In questo intervallo \u00e8 compresa anche la ripolarizzazione atriale che non risulta visibile perch\u00e9 mascherata dalla depolarizzazione ventricolare molto pi\u00f9 imponente.\nSegmento ST.\nRappresenta il periodo in cui le cellule ventricolari sono tutte depolarizzate e pertanto non sono rilevabili movimenti elettrici, sino all'inizio della ripolarizzazione; ne deriva che di norma il tratto ST \u00e8 isoelettrico, ossia posto sulla linea di base del tracciato da cui si pu\u00f2 spostare, verso l'alto o verso il basso, di non pi\u00f9 di 1 mm (pari a 0,1 mV).\nOnda T.\nRappresenta la prima onda della ripolarizzazione dei ventricoli. Non sempre \u00e8 identificabile in quanto pu\u00f2 essere di ampiezza molto piccola.\nIntervallo QT.\nRappresenta la sistole elettrica, cio\u00e8 il tempo in cui avviene la depolarizzazione e la ripolarizzazione ventricolare. La sua durata varia al variare della frequenza cardiaca, generalmente si mantiene tra 350 ms e 440 ms (da 8,75 a 11 mm).\nOnda U.\n\u00c8 un'onda non sempre apprezzabile in un tracciato perch\u00e9 spesso di dimensioni minime. \u00c8 dovuta alla ripolarizzazione dei muscoli papillari, che si possono evidenziare in corso di ipertrofia miocardica o di alterate dimensioni delle cavit\u00e0 ventricolari.\nDeterminazione della frequenza cardiaca.\nUna frequenza cardiaca regolare pu\u00f2 essere facilmente stimata misurando l'intervallo fra due complessi QRS.\nIl tracciato ECG \u00e8 rappresentato su carta millimetrata che scorre alla velocit\u00e0 di 25\u00a0mm al secondo (cinque quadrati con lato di 5\u00a0mm rappresentano 1 secondo): la frequenza cardiaca \u00e8 l'inverso del tempo trascorso tra due picchi \"R\" successivi.\nEsempio: un complesso QRS ogni quattro quadrati da 5 millimetri significa che la frequenza \u00e8 circa 75 bpm (battiti al minuto). Infatti, dato che ogni quadrato da 5\u00a0mm corrisponde a 0,2\u00a0s, quattro quadrati corrispondono a 0,8; si calcola al frequenza dividendo 60\u00a0s (1 minuto) per 0,8\u00a0s, ovvero 75 bpm.\nPi\u00f9 semplicemente: dato che ci sono 300 quadrati in un minuto, la frequenza di un complesso QRS che si verifichi ogni due quadrati \u00e8 150 bpm, pari a 300 diviso 2. Analogamente, i complessi che si verificano ogni quattro quadrati hanno una frequenza di 300 diviso 4, cio\u00e8 75/min. Un complesso QRS ogni sei quadrati ha una frequenza di 300 diviso 6, cio\u00e8 50 bpm e cos\u00ec via.\nIn caso di ritmo irregolare, per esempio durante una fibrillazione atriale, ogni metodo di calcolo basato sulla distanza fra due battiti \u00e8 inapplicabile, pertanto si considerano i battiti in un determinato arco di tempo. Generalmente si opta per due periodi di tre secondi ciascuno, in cui si contano i QRS e li si moltiplica per 10, in modo da esprimere la frequenza in battiti al minuto.\nSono riconosciuti diversi metodi per la misurazione della frequenza, ma quasi sempre ci si riferisce all'utilizzo di un \u00abregolo\u00bb: a un battito se si considera la distanza fra due \"R\" e a tre battiti, se vengono considerate tre \"R\", cosa che permette una misura pi\u00f9 accurata per effetto della media.\nIl dipolo elettrico e il dipolo cardiaco.\nIl cuore dal punto di vista elettrico \u00e8 come un dipolo. Se si isola una fibra miocardica, ponendo due elettrodi (A e B) all'inizio e alla fine della fibra e collegandoli a un voltmetro, si misura una differenza di potenziale. In condizioni di riposo, il voltmetro non segner\u00e0 nulla perch\u00e9 in condizioni di riposo l'intera superficie esterna della cellula \u00e8 positiva rispetto all'interno (il citoplasma) che \u00e8 negativo. Essendo la superficie esterna della fibra isopotenziale, non si ha alcun passaggio di corrente nello strumento.\nQuando la fibra viene eccitata il potenziale d'azione comincia a diffondersi. Laddove il potenziale d'azione si propaga, la polarit\u00e0 tra esterno e interno della fibra si inverte: l'esterno diviene negativo e l'interno diviene positivo. Ci\u00f2 accade perch\u00e9, durante il potenziale d'azione, si verifica il fenomeno dell'inversione di carica da positiva a negativa della superficie cellulare a causa dell'apertura dei canali ionici di membrana. Di conseguenza l'elettrodo che \u00e8 posto sulla parte interessata dalla depolarizzazione sar\u00e0 a un potenziale negativo rispetto all'altro. Nel caso di una miocellula \u00e8 l'elettrodo A che viene investito per primo dal potenziale d'azione: esso sar\u00e0 quindi negativo, al contrario dell'elettrodo B che, essendo posto su una parte di fibra a riposo, rimane ancora positivo. Si parla in questo caso di dipolo in movimento.\nOgni singola fibra cardiaca durante il potenziale d'azione si comporta come un dipolo, pertanto l'attivit\u00e0 elettrica di ogni singola fibra miocardica pu\u00f2 essere rappresentata da un vettore elettrico o vettore di dipolo. L'elettrocardiogramma non registra l'attivit\u00e0 elettrica per singola fibra, ma quella del miocardio nel suo insieme. Tuttavia la massa cardiaca si comporta anche a livello elettrico come un sincizio, per cui l'intero miocardio pu\u00f2 essere considerato come un unico dipolo, caratterizzato da un proprio vettore: il vettore cardiaco. Infatti in ogni istante vengono contemporaneamente attivate numerose fibre, ognuna delle quali produce il suo potenziale elettrico, il suo vettore di dipolo. La somma di questi vettori istantanei costituisce il vettore cardiaco, il vettore risultante dell'attivit\u00e0 elettrica del cuore \"in toto\".\nLa registrazione dell'attivit\u00e0 elettrica cardiaca.\nI dipoli in movimento delle fibre miocardiche, prodotti dai potenziali d\u2019azione, generano nell'organismo un campo elettrico che pu\u00f2 essere registrato sulla superficie corporea. Ponendo due elettrodi in punti diversi di questo campo elettrico \u00e8, infatti, possibile registrare la differenza di potenziale che si viene a creare nel campo stesso in seguito al propagarsi ordinato (dagli atri verso i ventricoli) del dipolo cardiaco.\u00a0\nA livello di registrazione dell'ECG, se ne desume che: l'elettrodo che vede il fronte d'onda avvicinarsi diventa positivo rispetto a quello che lo vede allontanarsi. Nel caso invece in cui si pongano due elettrodi A e A' perpendicolari al propagarsi dell'impulso, la misurazione del voltmetro sar\u00e0 nulla, perch\u00e9 il fronte d'onda investe i due elettrodi contemporaneamente e non vi sar\u00e0 differenza di potenziale. \nSe l'elettrocardiogramma costituisce la rappresentazione grafica delle differenze di potenziale registrate nel campo elettrico cardiaco, la rappresentazione visiva del vettore cardiaco costituisce invece il vettorcardiogramma. Per poter arrivare alla costruzione di un vettorcardiogramma \u00e8 stato usato un artificio matematico, ricorrendo a una grandezza vettoriale, il vettore dipolo, al posto di una grandezza scalare (la differenza di potenziale), come nel caso dell'elettrocardiogramma. Sulla congiungente degli elettrodi, che viene chiamata \u00abderivazione\u00bb, viene rilevata la proiezione del vettore dipolo. Di conseguenza due elettrodi paralleli al vettore misurano la differenza di potenziale massima, due elettrodi perpendicolari non misurano nulla. Combinando le proiezioni sulle diverse derivate \u00e8 possibile avere una rappresentazione bidimensionale o tridimensionale del vettore dipolo, che costituisce appunto il vettorcardiogramma.\n\u00c8 necessario introdurre pi\u00f9 di una derivazione per mappare il cuore in tutta la sua superficie e tali derivazioni debbono avere posizioni diverse. In definitiva, in ogni derivazione si registrano gli stessi eventi, presi da diversi punti di vista elettrici, esattamente come un soggetto fotografico pu\u00f2 essere ripreso da diverse angolazioni: il soggetto non cambia, ma la prospettiva \u00e8 diversa in ogni foto. Poich\u00e9 non siamo in grado di visualizzare direttamente l'attivit\u00e0 cardiaca, le diverse derivazioni sono utilizzate per avere una visone totale e completa della sequenza di attivazione del cuore.\nLe derivazioni elettrocardiografiche.\n\u00c8 noto che per registrare un elettrocardiogramma \u00e8 necessario disporre di elettrodi posti sulla superficie corporea, formando delle derivazioni sistemate in maniera tale da poter analizzare al meglio le variazioni del vettore dipolo del cuore. Per poter registrare i potenziali, si poggiano sul corpo 10 elettrodi: 4 periferici (polsi e caviglie) e 6 precordiali, cos\u00ec da registrare 12 derivazioni. Nella registrazione bipolare si utilizza una coppia di elettrodi esploranti, mentre in quella unipolare si impiega un solo elettrodo esplorante e si registra la differenza di potenziale tra esso e un elettrodo indifferente a potenziale zero. Le derivazioni sono cos\u00ec nominate:\nDerivazioni bipolari.\nNelle derivazioni bipolari si usano due coppie di elettrodi posizionati rispettivamente la prima sul polso destro e polso sinistro, la seconda su caviglia destra e caviglia sinistra. Si definisce linea di derivazione la congiungente il punto di applicazione virtuale degli elettrodi; in questo modo viene a formarsi, con questa disposizione degli elettrodi, un triangolo equilatero, noto come il triangolo di Einthoven, che ha al suo centro il cuore.\nPer queste derivazioni \u00e8 necessario porre delle convenzioni tali per cui:\nSi consideri che a questo punto si hanno 3 derivazioni e che il piano frontale su cui noi dobbiamo analizzare il vettore dipolo \u00e8 di 360\u00b0: ne deriva che si ha una suddivisione del piano in tre parti da 120\u00b0 ciascuna. Questo tuttavia non \u00e8 sufficiente per registrare in maniera adeguata tutti gli eventuali cambiamenti del vettore, pertanto si rese necessario individuare altre derivazioni che permettessero una migliore valutazione degli eventi: ecco il motivo per il quale si misero a punto le derivazioni \"aumentate\" di Goldberger.\nDerivazioni unipolari aumentate di Goldberger.\nLe derivazioni aVR, aVL, aVF esplorano il piano frontale lungo le bisettrici degli angoli del triangolo di Einthoven, derivano dagli stessi tre elettrodi di DI - DII - DIII, ma usano il terminale centrale di Goldberger come polo negativo.\nInsieme con le derivazioni DI, DII, DIII, le derivazioni degli arti aumentate \u00abaVR, aVL e aVF\u00bb costituiscono la base del sistema di riferimento esassiale, che viene utilizzato per calcolare l'asse elettrico del cuore nel piano frontale.\nIl terminale centrale di Goldberger \u00e8 una combinazione di \"input\" provenienti dai due elettrodi degli arti, con un'associazione diversa per ciascuna derivazione aumentata. Fu definito come \"il polo negativo\": collegando gli estremi di ciascuna derivazione con due resistenze uguali e utilizzando la giunzione tra di esse come riferimento, rispetto all'elettrodo posto sul vertice opposto del triangolo, si ottenne la registrazione lungo altre tre direttrici, corrispondenti appunto alle bisettrici del triangolo stesso.\nIn questo modo, considerando la giunzione delle due resistenze come l'elettrodo di riferimento e gli elettrodi su spalla sinistra-destra-gamba sinistra come elettrodi esploranti, si ottengono le tre derivazioni unipolari degli arti. Esse sono denominate:\nAnche in questo caso \u00e8 necessario dare delle convenzioni:\nCos\u00ec facendo, si \u00e8 potuti arrivare a esplorare l'attivit\u00e0 cardiaca con 6 derivazioni che ci permettono di dividere il piano frontale in zone da 60\u00b0 l'una, dandoci un dettaglio abbastanza accurato, ma non sufficiente, dell'attivit\u00e0 cardiaca.\nDerivazioni unipolari precordiali di Wilson.\nVi era comunque la necessit\u00e0 di avere una maggior definizione dell'attivit\u00e0 cardiaca e per questo furono approntati degli elettrodi che fossero abbastanza vicini al cuore, al contrario di quelli delle derivazioni uni e bipolari che si trovavano lontane. In particolare questi nuovi elettrodi sono utili per identificare e localizzare, in maniera molto pi\u00f9 precisa, delle lesioni che potrebbero sfuggire con l'uso delle sole altre derivazioni, e per analizzare il vettore della depolarizzazione cardiaca sul piano trasversale (orizzontale), diverso da quello frontale precedentemente analizzato e disposto perpendicolarmente a esso.\nSi usa in questo caso un elettrodo di riferimento, detto di Wilson, ottenuto come media dei potenziali di Einthoven, e sei elettrodi esploranti posti rispettivamente:\nI sei elettrodi precordiali fungono da poli positivi per le sei derivazioni precordiali corrispondenti. Il terminale centrale di Wilson \u00e8 usato come polo negativo.\nCon le precordiali di Wilson, si \u00e8 arrivati ad avere 12 derivazioni che permettono una completa e particolare analisi dell'attivit\u00e0 elettrica del cuore \"in toto\". In realt\u00e0 si possono identificare altre derivazioni, raramente utilizzate, per situazioni specifiche come la destrocardia (derivazioni destre: V5R) o l'infarto miocardico posteriore (derivazioni precordiali posteriori: V7 - V8).\nAsse cardiaco.\nIl cuore ha diversi assi elettrici (ciascun asse corrisponde alla direzione di un vettore di dipolo), ma il pi\u00f9 comune \u00e8 l'asse del complesso QRS (i riferimenti all'asse cardiaco implicitamente si riferiscono all'asse del QRS, poich\u00e9 rappresenta la massa ventricolare e quindi la parte maggiore del muscolo cardiaco). Ogni asse pu\u00f2 essere determinato con il metodo del parallelogramma per ottenere un numero che rappresenta i gradi di deviazione dall'asse di simmetria del corpo (o asse di riferimento zero). L'asse del QRS rappresenta la direzione del fronte d'onda della depolarizzazione ventricolare (o vettore elettrico medio) nel piano frontale.\n\u00c8 spesso sufficiente classificare l'asse cardiaco in una delle tre varianti: normale, deviato a sinistra (definito anche \u00abdeviazione assiale sinistra\u00bb) o deviato a destra (anche definita \u00abdeviazione assiale destra\u00bb). I dati sulla popolazione mostrano che il normale asse del QRS \u00e8 compreso fra -30\u00b0 e +105\u00b0 con 0\u00b0 lungo il DI, positivo in sede inferiore e negativo in superiore (descritto graficamente dal sistema di riferimento esassiale). Oltre +90\u00b0/+105\u00b0 si parla di deviazione assiale destra e oltre -30\u00b0 di deviazione assiale sinistra (il terzo quadrante compreso tra 90\u00b0 e 180\u00b0 \u00e8 molto raro ed \u00e8 un asse indeterminato).\nIl modo pi\u00f9 pratico per usare il sistema esassiale \u00e8 invertire la polarit\u00e0 della derivazione aVR e presentare i complessi ECG nell'ordine (aVL, DI, -aVR, DII, aVF, DIII); quindi determinare la direzione del QRS: in quella derivazione ci sono le ampiezze positive massime \u2013 questa direzione \u00e8 l'asse elettrico \u2013 come si pu\u00f2 vedere dallo schema. Esempio: se la derivazione DI ha la massima ampiezza (superiore a aVL o a -aVR), l'asse \u00e8 di circa 0\u00b0. Viceversa, se la derivazione DIII ha l'ampiezza pi\u00f9 negativa significa che il vettore si allontana dalla stessa, cio\u00e8 andr\u00e0 verso i -60\u00b0.\nPossiamo utilizzare anche un altro sistema: si individua la derivazione pi\u00f9 isoelettrica fra DI, DII, DIII, aVR, aVL e aVF, quindi si individua il raggio corrispondente sul sistema di riferimento esassiale. Il punto che si trover\u00e0 alla perpendicolare risulter\u00e0 essere l'asse elettrico del cuore. Esempio: se la derivazione pi\u00f9 isoelettrica \u00e8 aVL, la derivazione perpendicolare sul sistema di riferimento esassiale \u00e8 il DII. Se DII \u00e8 positivo sull'ECG, l'asse elettrico sar\u00e0 di circa +60\u00b0.\nL'asse del QRS normale \u00e8 generalmente diretto \"in basso e a sinistra\", seguendo l'orientamento anatomico del cuore all'interno del torace. La tabella seguente riassume le caratteristiche dell'asse cardiaco.\nLo sviluppo in multipolo.\nStudi sempre pi\u00f9 accurati a partire dagli anni quaranta e cinquanta negli Stati Uniti hanno dimostrato che il comportamento elettrico del cuore \u00e8 pi\u00f9 simile a un multipolo che a un dipolo.\nIl lavoro pionieristico dei due ricercatori Nelson e Gabor punt\u00f2 sul fatto che la teoria del dipolo fosse inadeguata e valesse solo come approssimazione per grandi distanze dalle regioni dove sono situati i dipoli. I loro studi permisero un nuovo approccio all'interpretazione dell'ECG. \nLe diverse ricerche cliniche portarono alla ricostruzione del cuore attraverso la sua \"mappatura elettrica\": una mappa \u00e8 un insieme di \u00abn\u00bb componenti, ciascuna delle quali rappresenta il valore del potenziale cardiaco misurato a un certo istante di tempo in un punto preciso della superficie del tronco. Pertanto si pu\u00f2 considerare una mappa come un'\u00abistantanea\u00bb di come si distribuisce il potenziale elettrico sul torace. Per avere una buona rappresentazione delle mappe ECG gli studiosi ricorsero all'interpolazione con un sistema di armoniche sferiche. In pratica il cosiddetto sviluppo in multipolo consiste in uno sviluppo ortogonale del potenziale di superficie in armoniche sferiche, immaginando il torace come una porzione di cilindro con sezione circolare.\nUna ricostruzione molto buona delle mappe, tale da preservare un grande numero di dettagli, pu\u00f2 essere ottenuta ricorrendo ad almeno 64 armoniche sferiche: questo significherebbe che la mappa del potenziale pu\u00f2 essere ricostruita facilmente attraverso 64 segnali ECG da diverse posizioni sul torace. \u00c8 importante ricordare che la mappatura del cuore viene utilizzata non negli esami di routine, ma solo nei laboratori di emodinamica per procedure di ablazione da utilizzare in determinate aritmie come la fibrillazione atriale o la tachicardia sopraventricolare.\nCalcolo biomedico e diagnostica elettrocardiografica.\nL'elettrocardiogramma a 12 derivazioni (ECG) \u00e8 la tecnologia pi\u00f9 utilizzata nella cardiologia clinica. \u00c8 fondamentale per la gestione di pazienti con infarto miocardico acuto, sospetta ischemia cardiaca, aritmie cardiache, insufficienza cardiaca e dispositivi cardiaci impiantabili. In contrasto con molte altre tecniche utilizzate in cardiologia, l'ECG \u00e8 semplice da eseguire, l'apparecchio \u00e8 piccolo e portatile, facilmente disponibile, e quindi particolarmente utile sotto tutti i punti di vista, anche se considerassimo quelli economici. Nonostante la metodica sia ormai \"vetusta\", la ricerca non si \u00e8 mai fermata e anzi nel 2015 una \"review\" ne ha sottolineato l'importanza anche associata alla vettorcardiografia a 3 derivazioni. Questo ha facilitato l'utilizzo dell'elettrocardiografia e della vettorcardiografia combinate senza la necessit\u00e0 di un sistema di registrazione differente e speciale.\nL'interpretazione \"standard\" dell'ECG si basa principalmente sulla valutazione visiva diretta, ma progressi nel calcolo biomedico e nell'elaborazione dei segnali (come per gli studi del \"multipole expansion\"), uniti alla potenza computazionale disponibile, hanno permesso la ricerca e l'applicazione di nuove e interessanti opzioni per l'analisi ECG pertinenti a tutti i campi della cardiologia. Numerosi indicatori ECG digitali e tecnologie ECG avanzate hanno prodotto risultati interessanti. In questa ricerca la componente chiave del sistema di mappatura \u00e8 rappresentato dai 252 elettrodi incorporati in un giubbotto che pu\u00f2 essere facilmente posizionato sul torace del paziente. Con il giubbotto indossato, una scansione tomografica computerizzata (CT) ottiene la precisa relazione anatomica tra gli elettrodi sul gilet e la superficie epicardica del cuore. Una volta definita l'anatomia, possono essere calcolati sino a 1.500 elettrocardiogrammi unipolari che verranno poi processati dal sistema digitale. Tale metodica necessita di un ulteriore perfezionamento e una pi\u00f9 ampia validazione in grandi coorti di pazienti non selezionate, ma la sua utilit\u00e0 sar\u00e0 tanto maggiore quanto pi\u00f9 sar\u00e0 introdotta nella pratica clinica, sostituendosi, potenzialmente, a esami molto pi\u00f9 invasivi e costosi.\nDiagnosi elettrocardiografiche.\nRisulta evidente l'utilit\u00e0 dell'ECG nel monitoraggio e nella diagnosi medica sia per quanto riguarda situazioni normali, sia patologiche derivanti da cause fisiche, chimiche, fisiologiche o patologiche. L'obiettivo generale \u00e8 quello di ottenere informazioni sulla struttura e sulla funzione del cuore. Gli usi medici di queste informazioni sono molteplici e utili nella pratica clinica quotidiana. Si riportano solo alcune delle indicazioni che richiedono l'esecuzione di un elettrocardiogramma:"}
{"id": "689751", "revid": "1788047", "url": "https://it.wikipedia.org/wiki?curid=689751", "title": "Contingente", "text": ""}
{"id": "689752", "revid": "35804", "url": "https://it.wikipedia.org/wiki?curid=689752", "title": "Contea di Kings (New York)", "text": ""}
{"id": "689753", "revid": "729019", "url": "https://it.wikipedia.org/wiki?curid=689753", "title": "Battaglia di Lalakaon", "text": "La battaglia di Lalakaon (\u039c\u03ac\u03c7\u03b7 \u03c4\u03bf\u1fe6 \u039b\u03b1\u03bb\u03b1\u03ba\u03ac\u03bf\u03bd\u03c4\u03bf\u03c2), o battaglia di Porson (\u039c\u03ac\u03c7\u03b7 \u03c4\u03bf\u1fe6 \u03a0\u03cc(\u03c1)\u03c3\u03c9\u03bd\u03bf\u03c2) si combatt\u00e9 nell'863 tra le forze dell'Impero Bizantino e un esercito califfale musulmano, che aveva invaso la regione della Paflagonia (nell'odierna Turchia settentrionale). L'esercito bizantino era guidato dallo zio dell'Imperatore Michele III, Petronas, anche se fonti arabo-islamiche menzionano la presenza dell'Imperatore stesso, mentre i musulmani erano guidati dall'Emiro di Melitene, \u02bfOmar al-Aqta.\nCostui fu in grado di fronteggiare l'iniziale resistenza bizantina contro il suo attacco e di giungere fino al Mar Nero. I Bizantini tuttavia mobilitarono le loro forze e l'esercito califfale fu circondato presso il fiume Lalakaon. La battaglia che ne segu\u00ec (3 settembre 863) si concluse con una completa vittoria per l'esercito bizantino e con la morte dell'Emiro sul campo di battaglia, e fu seguita da un contrattacco condotto con successo al di l\u00e0 del confine.\nLe vittorie bizantine si dimostrarono decisive: le principali minacce ai confini dell'Impero furono eliminate, e cominci\u00f2 il contrattacco bizantino in Oriente, che culmin\u00f2 nelle grandi riconquiste del X secolo, con Niceforo Foca, Giovanni Zimisce e Basilio II.\nLa vittoria bizantina ebbe un'altra conseguenza: la sospensione della continua pressione islamica sulla frontiera orientale, che permise al governo bizantino di concentrarsi sulla sua politica europea, e in particolare sulla confinante Bulgaria. I Bulgari furono cos\u00ec portati a convertirsi al Cristianesimo e portati nella sfera culturale dell'Impero.\nContesto storico.\nIn seguito alle rapide conquiste islamiche del VII secolo, l'Impero bizantino si trov\u00f2 confinato in Asia Minore, nelle coste meridionali dei Balcani, e in parti dell'Italia. Poich\u00e9 Bisanzio era rimasto il principale nemico non islamico del Califfato, le incursioni arabe in Asia Minore continuarono per tutto l'VIII e il IX secolo. Queste spedizioni, lanciate dalle basi sulla zona di frontiera araba quasi ogni anno, acquisirono un carattere quasi ritualizzato come parte del \"jih\u0101d\" musulmano.\nNel corso di questo periodo, i Bizantini erano generalmente sulla difensiva, e soffrirono alcune sconfitte catastrofiche come il sacco di Amorio, la citt\u00e0 di cui era originaria la dinastia bizantina regnante, nell'838. Nonostante ci\u00f2, con l'indebolimento del potere del Califfato abbaside dopo il 842 e l'ascesa di emirati semi-indipendenti lungo la frontiera orientale bizantina, i Bizantini furono in misura sempre crescente in grado di prendere l'offensiva.\nNel corso degli anni 850, le minacce pi\u00f9 persistenti all'Impero erano l'emirato di Melitene (Malatya) sotto Umar al-Aqta, l'emirato di Tarso sotto Ali ibn Yahya (\"Ali l'Armeno\"), l'emirato di Qaliqala (Teodosiopoli, moderna Erzurum) e i Pauliciani di Tephrike sotto il loro capo Karbeas. Melitene, in particolare, era una minaccia importante per Bisanzio in quanto la sua ubicazione sul lato occidentale della catena montuosa dell'Anti-Tauro permetteva accesso diretto al plateau anatolico. Un'indicazione della minaccia posta da questi stati giunse nell'860, quando le loro azioni combinate risultarono in un anno pieno di sconfitte militari per i Bizantini: Umar e Karbeas penetrarono profondamente in Asia Minore e ritornarono con un ricco bottino; il loro attacco fu seguito immediatamente da un'ulteriore incursione dell'esercito di Tarso sotto Ali, mentre un attacco navale dalla Siria saccheggi\u00f2 l'importante base navale bizantina ad Attaleia.\nInvasione araba del 863.\nNell'estate 863, Umar un\u00ec le forze con il generale abbaside Ja'far ibn Dinar al-Khayyat (probabilmente il governatore di Tarso) per un'incursione vittoriosa in Cappadocia. Gli Arabi attraversarono le Porte Cilicie invadendo il territorio bizantino e saccheggiandolo, fino a quando non raggiunsero un luogo nelle vicinanze di Tyana. Giunti in quel luogo, l'armata di Tarso ritorn\u00f2 in patria. Le forze di Umar rappresentavano il grosso della forza militare dell'emirato, ma la loro dimensione \u00e8 ignota: lo storico coevo musulmano Ya'qubi afferma che Umar avesse a disposizione uomini, mentre gli storici bizantini Genesio e Teofane Continuato accrescono le dimensioni dell'armata araba a uomini. Il bizantinista John Haldon considera la prima cifra quella pi\u00f9 vicina alla realt\u00e0, e stima le dimensioni dell'intero esercito arabo a \u2013 uomini. \u00c8 probabile che vi fosse anche un contingente pauliciano condotto da Karbeas.\nDalla parte bizantina, l'Imperatore Michele III aveva assembrato la sua armata per contrastare le incursioni arabe, e si scontr\u00f2 con l'esercito invasore in una battaglia nei pressi di una regione chiamata Marj al-Usquf (\"Prato del Vescovo\") dalle fonti arabe, nei pressi di Malakopeia, a nord di Nazianzo. La battaglia vide pesanti perdite da entrambe le parti; secondo lo storico persiano al-Tabari, solo un migliaio di soldati dell'esercito di Umar sopravvisse. Nonostante tutto, gli Arabi riuscirono a sfuggire ai Bizantini e continuarono la loro incursione a nord invadendo l'Armeniakon, raggiungendo il Mar Nero e saccheggiando la citt\u00e0 portuale di Amisos. Gli storici bizantini narrano che Umar, arrabbiato perch\u00e9 il mare bloccava la sua avanzata, ordin\u00f2 che esso venisse frustrato, ma questo aneddoto fu probabilmente ispirato da un aneddoto simile riguardante Serse nel corso delle guerre persiane.\nBattaglia.\nNon appena Michele III apprese della caduta di Amisos, ordin\u00f2 l'assembramento di un'ingente armata (al-Tabari fornisce la cifra di uomini) sotto il comando di suo zio Petronas, il Domestico delle Scholae, e Nasar, lo \"strat\u0113gos\" dei Boukellarion. Al-Tabari narra che l'Imperatore stesso assunse il comando di queste truppe, ma in ci\u00f2 non \u00e8 confermato dalle fonti bizantine. A causa del pregiudizio negativo contro Michele III provato dagli storici bizantini in attivit\u00e0 all'epoca della Dinastia macedone, questa potrebbe essere un'omissione deliberata. Le forze raccolte provenivano da tutto l'Impero bizantino. Tre armate separate furono formate e convergerono sugli Arabi: un'armata bizantina settentrionale composta dalle forze dei themata sul Mar Nero degli Armeniaci, Bucellari, Koloneia e Paflagonia; un'armata meridionale, probabilmente quella che aveva gi\u00e0 combattuto al Prato del Vescovo l'esercito arabo, composto dai themata Anatolico, Opsiciano e Cappadociano, oltre che dalle \"kleisourai\" (distretti di frontiera) di Seleukeia e Charsianon; e l'armata occidentale, sotto il comando di Petronas stesso, comprendente le truppe dei themata Macedoniano,Traciano e dei Tracesiani e dei \"tagmata\" imperiali della capitale.\nLa coordinazione di tutte queste armate non fu facile, ma gli eserciti bizantini, marciando da tre direzioni, furono in grado di convergere lo stesso giorno (2 settembre) e circondare l'inferiore esercito di Umar in un sito chiamato Poson (\u03a0\u03cc\u03c3\u03c9\u03bd) o Porson (\u03a0\u03cc\u03c1\u03c3\u03c9\u03bd) nei pressi del fiume Lalakaon. L'esatta ubicazione del fiume e del sito della battaglia non sono stati identificati, ma la maggior parte degli studiosi concorda che essi giacessero nei pressi del fiume Halys, a circa 130\u00a0km a sudest di Amisos. Con l'avvicinarsi delle truppe bizantine, l'unica via di fuga aperta lasciata all'Emiro e ai suoi uomini era dominata da una collina dalla posizione strategica. Nel corso della notte, sia gli Arabi che i Bizantini tentarono di occuparla, ma i Bizantini uscirono vincitori dallo scontro. Il giorno successivo, il 3 settembre, Umar decise di marciare con l'intera armata verso ovest, dove si trovava Petronas, tentando di sfondare le linee. I Bizantini, tuttavia, si tennero fermi, dando il tempo alle altre due ali bizantine di avvicinarsi e attaccare i fianchi e la retroguardia esposti dell'esercito arabo. La rotta fu completa, in quanto la maggior parte dell'esercito arabo e lo stesso Umar caddero sul campo. Le perdite probabilmente comprendevano il capo dei Pauliciani Karbeas: anche se la partecipazione di quest'ultimo alla battaglia \u00e8 incerta, si narra che per\u00ec in quello stesso anno.\nSolo il figlio dell'Emiro, alla testa di una piccola armata, riusc\u00ec a fuggire dal campo di battaglia, dirigendosi a sud verso la zona di frontiera di Charsianon. Fu, tuttavia, inseguito da Machairas, il \"kleisourarch\u0113s\" di Charsianon, e fu sconfitto e catturato con molti dei suoi uomini.\nConseguenze.\nI Bizantini si mossero rapidamente per sfruttare la loro vittoria: un'armata bizantina invase l'Armenia araba, e intorno a ottobre o a novembre, sconfisse e uccise l'emiro Ali ibn Yahya. Pertanto, in un solo anno di campagne militari, i Bizantini avevano sconfitto i tre avversari pi\u00f9 pericolosi sulla frontiera orientale. In retrospettiva, questi successi si rivelarono decisivi, in quanto la battaglia distrusse permanentemente la potenza militare di Melitene. La vittoria bizantina a Lalakaon alter\u00f2 l'equilibrio strategico nella regione, e segn\u00f2 l'inizio dell'offensiva bizantina in Oriente.\nL'importanza di queste vittorie non fu sottovalutata a quell'epoca: i Bizantini la celebrarono come vendetta per il sacco di Amorio avvenuto 25 anni prima, ai generali vittoriosi fu concessa un'entrata trionfale a Costantinopoli, e furono indette celebrazioni speciali per festeggiare la vittoria. Petronas ottenne l'alto titolo di corte di \"magistros\", e la \"kleisoura\" di Charsianon fu promossa a thema. Dalla parte musulmana, al-Tabari narra che la notizia della caduta in battaglia di Umar e Ali\u2014\"forti difensori dell'Islam, uomini di grande coraggio che ricevettero enormi lodi presso i distretti di frontiera dove avevano servito\"\u2014provoc\u00f2 grande sconforto a Baghdad e in altre citt\u00e0, culminando in rivolte e saccheggi. Come commenta Tabari, tuttavia, mentre le donazioni private e l'arruolamento di volontari per il \"jih\u0101d\" procedevano sulla zona di frontiera, \"le autorit\u00e0 centrali [non erano] preparate a inviare una forza militare contro i Bizantini per conto loro in quei giorni\" a causa dei conflitti interni nel Califfato.\nLa rimozione della minaccia orientale consent\u00ec ai Bizantini di concentrarsi in Occidente, dove il sovrano bulgaro Boris I (r. 852\u2013889) stava negoziando con il Papa e con Ludovico II il Germanico (r. 817\u2013876) per una possibile conversione sua e del suo popolo pagano al Cristianesimo. Questa espansione dell'influenza ecclesiastica di Roma fino a quasi le porte di Costantinopoli non poteva essere tollerata dal governo bizantino. Nel 864, le vittoriose armate orientali furono trasferite in Europa e invasero la Bulgaria, in una dimostrazione di potenza militare che convinse Boris I ad accettare i missionari bizantini. Boris fu battezzato, prendendo come nuovo nome Michele in onore dell'Imperatore bizantino, segnando cos\u00ec l'inizio della Cristianizzazione della Bulgaria e dell'assorbimento della propria nazione al mondo ortodosso-orientale, sotto l'influenza bizantina.\nSecondo il bizantinista francese Henri Gr\u00e9goire, il successo bizantino sugli Arabi culminato con la Battaglia di Lalakaon ispir\u00f2 la creazione di uno dei pi\u00f9 vecchi poemi eroici acritici sopravvissuti: la \"Canzone di Armouris\". Gr\u00e9goire sostenne la tesi che il protagonista eponimo, il giovane guerriero bizantino Armouris, fosse in realt\u00e0 ispirato all'Imperatore Michele III. Una battaglia del ciclo eroico bizantino di Digenis Akritas sembra ispirarsi anch'essa agli eventi di Lalakaon, in quanto l'eroe eponimo circonda un esercito arabo nei pressi di Malakopeia. Forti influenze possono essere trovate anche in episodi dei cicli epici arabi, e successivamente turchi, su Battal Ghazi, e persino in un episodio delle \"Mille e una notte\"."}
{"id": "689755", "revid": "253269", "url": "https://it.wikipedia.org/wiki?curid=689755", "title": "Louis Gossett Jr.", "text": "Ha vinto il premio Oscar al miglior attore non protagonista nel 1983 per l'interpretazione del sergente Emil Foley in \"Ufficiale e gentiluomo\". \u00c8 stato inoltre candidato a numerosi Emmy Award, vincendone uno nel 1977. Nella sua carriera ha interpretato svariati personaggi con caratteri completamente diversi in pi\u00f9 di 50 film.\nFra i numerosi ruoli interpretati, si ricordano l'avventuriero Leo Porter in \"Il tempio di fuoco\" (1986), accanto a Chuck Norris, e lo spilorcio riccone Calvin Bouchard in \"Lo squalo 3\" (1983).\nBiografia.\nLouis Cameron Gossett Jr. nacque a Brooklyn, figlio di Hallen Rebecca, un'infermiera, e di Louis Gossett Sr., un facchino. Il suo debutto sul palcoscenico avvenne all'et\u00e0 di 17 anni, in una produzione scolastica.\nDopo il diploma alla scuola Abraham Lincoln High School nel 1954, frequent\u00f2 la New York University, rifiutando anche una borsa di studio. La sua statura (1,93\u00a0m) gli offr\u00ec la possibilit\u00e0 di giocare a basket durante gli anni all'universit\u00e0, ma prefer\u00ec dedicarsi al teatro.\nCarriera.\nInizi\u00f2 la sua carriera nel 1961 con il film \"Un grappolo di sole\", nel ruolo dello sceriffo George Murshinson, cui seguirono brevi apparizioni nelle serie tv \"Cowboy in Africa\" (1967), \"The Invaders\" (1968) e \"Daktari\" (1968). Nel 1969 ottenne il suo primo ruolo di successo nel film \"Avventura nella giungla\", accanto a Margaret Brooks. Nel 1970 partecip\u00f2 a un episodio del \"The Bill Cosby Show\".\nDagli anni settanta ottenne ruoli da protagonista in numerosi film come \"Il padrone di casa\" (1970), \"The Living End\" (1972), \"In viaggio con la zia\" (1973), \"Abissi\" (1976) e \"I ragazzi del coro\" (1977), tutti di buon successo.\nIn quegli anni l'attore rimase comunque assiduo nelle serie tv, recitando in \"The Mod Squad\" e in \"Good Times\". Vinse l'Emmy Award nel 1977 per la miniserie \"Radici\". Dopo tale riconoscimento interpret\u00f2 vari film e serie tv di successo. A partire dal 1978 decide di orientarsi verso interpretazioni da caratterista.\nNel 1983 vinse l'Oscar al miglior attore non protagonista per il film \"Ufficiale e gentiluomo\", nel ruolo del sergente Emil Foley. Fu il terzo interprete afroamericano della storia a vincere il premio (dopo Hattie McDaniel nel 1940 per \"Via col vento\" e Sidney Poitier nel 1964 per \"I gigli del campo\"), e il primo a vincerlo come miglior attore non protagonista. Durante le riprese Gossett recit\u00f2 anche nella serie di fantascienza \"Il principe delle stelle\" (1983) e nello stesso anno apparve nel film \"Lo squalo 3\", il terzo sequel de \"Lo squalo\" di Steven Spielberg.\nCon \"L'aquila d'acciaio\" (1986) inaugur\u00f2 una serie di film di guerra, con i due sequel \"Aquile d'attacco\" (1988) e \"Air Force - Aquile d'acciaio 3\" (1991). Nello stesso anno affianc\u00f2 Chuck Norris nel film \"Il tempio di fuoco\". Nel 1989 insieme a Dolph Lundgren recit\u00f2 in \"Il vendicatore\". Sempre nello stesso anno l'attore interpret\u00f2 il professor Gideon Oliver, un antropologo protagonista dell'omonima serie televisiva dell'ABC.\nNel 1999 esord\u00ec dietro la macchina da presa co-dirigendo \"Canzoni d'amore\", un film romantico girato per la televisione. Recit\u00f2 in seguito nel film \"Terminal Countdown\" (1999), uno dei pochi film di fantascienza della sua carriera, di cui fu anche protagonista.\nVita personale.\nSposato tre volte, Gossett \u00e8 padre di due figli, di cui uno adottivo. Dopo il primo matrimonio con Hattie Glascoe, nel 1973 spos\u00f2 Christin Mangosging, dalla quale l'anno dopo ebbe un figlio, Satie, e dalla quale divorzi\u00f2 nel 1975. Nel 1987 spos\u00f2 Cindy James-Reese. La coppia adott\u00f2 un figlio, Sharron, e divorzi\u00f2 nel 1992."}
{"id": "689756", "revid": "116784344", "url": "https://it.wikipedia.org/wiki?curid=689756", "title": "Santa Maria degli Ammalati", "text": "Santa Maria degli Ammalati (\"i Malati\" in siciliano) \u00e8 una frazione di Acireale, nella Citt\u00e0 metropolitana di Catania. Posta a nord di Acireale \u00e8 un centro residenziale in espansione.\nStoria.\nLe prime notizie storiche della \"Madonna de li Malati\" risalgono al 1627, quando un curato di ritorno ad Acireale dopo aver celebrato messa in paese venne brutalmente rapinato nel Bosco d'Aci. Nella tradizione locale la denominazione de \"i Malati\" viene fatta risalire ad un lazzaretto, ma di ci\u00f2 non si sono mai avuti riscontri storici. La chiesa attuale risale al 1865 e venne realizzata grazie ad una sottoscrizione popolare. L'economia per anni \u00e8 stata florida e rivolta prettamente alla produzione del limone ed alla lavorazione dell'oliva, anche se da qualche anno risente della terziarizzazione della societ\u00e0. La frazione \u00e8 divenuta un centro prettamente residenziale.\nLa frazione venne colpita da diversi sismi, fra cui, il terremoto di Linera del 1914, il terremoto di Linera del 1952, il terremoto di San Giovanni Bosco del 1970, il terremoto di Zafferana Etnea del 1985, il terremoto di Acireale del 2001 e il terremoto di Santa Venerina del 2002. Alcuni studi geologici evidenziano la presenza nel territorio di una serie di faglie attive.\nMonumenti e luoghi d'interesse.\nArchitetture religiose.\nLa chiesa parrocchiale sorge su terreni donati dal can. Giovanni Pennisi. \n&lt;br&gt;La parrocchia \u00e8 dedicata a Maria Santissima Salute degli Infermi. Viene celebrato anche san Luigi Gonzaga."}
{"id": "689759", "revid": "1543377", "url": "https://it.wikipedia.org/wiki?curid=689759", "title": "Un tranquillo weekend di paura", "text": "Un tranquillo weekend di paura (\"Deliverance\") \u00e8 un film del 1972 diretto da John Boorman, tratto dal romanzo \"Dove porta il fiume\" di James Dickey.\nCon Jon Voight e Burt Reynolds nei ruoli principali, nel 1973 fu candidato a tre premi Oscar, tra cui quello al miglior film, e a vari Golden Globe. Il fiume Cahulawassee, lungo cui si svolge gran parte dell'azione, \u00e8 immaginario; le riprese si svolsero sul fiume Chattooga, in Georgia.\nTrama.\nEd Gentry, Lewis Medlock, Bobby Trippe e Drew Ballinger sono quattro amici di Atlanta che decidono di passare un fine settimana nei boschi dei monti Appalachi, discendendo il fiume Cahulawassee in una zona che presto verr\u00e0 inondata d'acqua per la costruzione di una diga. Arrivati a una stazione di servizio, chiedono a un vecchio abitante del posto se c'\u00e8 qualcuno che vorrebbe fare un lavoro per loro. Nel frattempo Drew vede un ragazzino autistico, che stringe un banjo. Drew, non trovando altro modo per comunicare con lui, comincia a improvvisare una melodia con la sua chitarra, a cui il giovane risponde col suo strumento, in quella che \u00e8 una delle scene pi\u00f9 famose del film. Lewis e Ed, dopo aver perlustrato il villaggio di montagna nel quale gli abitanti vivono in condizioni miserabili, si mettono d'accordo con un meccanico di nome Griner, che insieme a suo fratello porter\u00e0 - dietro compenso - le loro auto in una cittadina pi\u00f9 a valle, dove i quattro dovrebbero arrivare in canoa domenica verso mezzogiorno.\nInizia dunque la discesa del fiume; il gruppo supera alcune rapide e riesce ad approdare in un luogo dove si accamper\u00e0 per la notte. Lewis comunica che l'indomani vuole cambiare compagno in canoa, non essendosi trovato bene con Bobby. Qui inizia dunque un dibattito sulla civilt\u00e0 moderna e sulla sua prossima caduta, alla quale Lewis dice di voler sopravvivere adattandosi alla natura selvaggia.\nIl giorno successivo l'equipaggio cambia: Ed va con Bobby e Lewis con Drew. Ed e Bobby si portano avanti rispetto agli altri due e decidono di sostare sulla riva del fiume per aspettarli; durante l'attesa arrivano due individui che iniziano a fare strani discorsi e si dimostrano aggressivi. La situazione si aggrava ancor di pi\u00f9 quando Ed e Bobby notano che i due uomini hanno con s\u00e9 un fucile da caccia e presto la situazione degenera. Uno dei due tiene in ostaggio Ed con il fucile da caccia, mentre l'altro stupra l'inerme Bobby. Lo stupratore finisce con Bobby e torna dal compagno armato;arriva Lewis, che scaglia una freccia contro lo stupratore di Bobby, trafiggendogli il petto. L'altro, colto di sorpresa e disarmato da Ed, scappa inseguito da Drew. Mentre lo stupratore muore, il gruppo di amici \u00e8 incerto sul da farsi. Dopo vari battibecchi, Lewis decide di sotterrare l'aggressore. Anche Bobby \u00e8 d'accordo, non volendo far sapere a nessuno cosa ha dovuto subire. Solo Drew si oppone, reclamando sempre la giustizia, ma, visto che la maggioranza vota per il seppellimento dello stupratore, cos\u00ec vien fatto.\nI quattro uomini prendono le canoe per tornare velocemente a casa. Drew \u00e8 talmente sconvolto dall'accaduto che si rifiuta di mettersi il salvagente e di comunicare con gli altri. All'improvviso Drew cade in acqua, forse colpito da un proiettile o forse per un improvviso malore, e nella confusione una delle due imbarcazioni sbatte contro le rapide e viene investita dall'altra, spaccandosi a met\u00e0. Gli amici finiscono in acqua e lottano contro la corrente. Quando riaffiorano e riescono a raggiungere la riva, solo tre di loro sono vivi, ma Lewis \u00e8 gravemente ferito alla gamba. Drew \u00e8 invece sparito nel fiume, anche perch\u00e9 era senza salvagente. Lewis \u00e8 certo di aver sentito uno sparo, pensa che la colpa di tutto sia dell'altro stupratore e prega Ed di salvarli, dato che \u00e8 l'unico col fisico adatto e ancora non ferito.\nIl gruppo \u00e8 intrappolato in una sorta di gola e, mentre cala la notte, Ed sale di nascosto sulle rocce a strapiombo, nonostante il rischio di cader gi\u00f9, certo che l'assalitore sia appostato l\u00ec sopra, in attesa dell'occasione migliore per finirli. Arrivato sopra, si addormenta stremato, risvegliandosi all'alba e avvista un uomo con un fucile. Ed, pensando che sia l'altro montanaro scappato, arma l'arco e tenta un tiro, ma la tensione gli fa tremare la mano e non riesce a non farsi notare. Ed scocca il colpo, mentre il nemico risponde a sua volta con una fucilata, che lo manca ma lo fa sbilanciare e cadere sulla faretra, facendogli conficcare una freccia nel fianco. Il montanaro minaccia un'ultima volta Ed, con il fucile spianato, ma prima di poter sparare di nuovo cade a terra, morto. Ed si avvicina ma rimane sconvolto: l'uomo fuggito non aveva gli incisivi superiori, che ha invece l'uomo appena ucciso. Ma facendo leva con il coltello scopre che si tratta di una dentiera parziale; questo per\u00f2 non gli d\u00e0 certezza assoluta che il morto fosse l'altro aggressore e non un qualunque cacciatore. Ed lo cala gi\u00f9 per gettarlo in acqua, e poi scende dal pendio, rovinosamente, ma riuscendo comunque a raggiungere Bobby e Lewis.\nCon Bobby affonda il cadavere dello sconosciuto nel fiume, legandolo a un grosso masso, insieme al fucile e l'arco. I superstiti, dopo aver rimesso in sesto la canoa, si dirigono di nuovo verso la citt\u00e0 a fondovalle. I tre decidono di far credere che l'incidente sia avvenuto pi\u00f9 in basso e poi fanno sparire anche l'appena rinvenuto cadavere di Drew, apparentemente privo di ferite da arma da fuoco. Arrivati finalmente a destinazione, vedono i loro veicoli e trovano le persone alle quali i fratelli Griner hanno lasciato le loro auto.\nGli uomini vengono curati all'ospedale del posto: il pi\u00f9 grave \u00e8 Lewis, che forse perder\u00e0 la gamba fratturata. Vengono trovati anche i resti della canoa spezzata, pi\u00f9 a monte di dove dichiarato. Bobby e Ed sono costretti a ingegnarsi dicendo che si sono confusi. La cosa si aggrava perch\u00e9 il vice-sceriffo, un parente di un disperso andato a caccia qualche giorno prima, non crede alle loro parole e protesta. Ed e Bobby, visibilmente tesi, riescono ad essere presenti al risveglio di Lewis, avvisandolo di essere stati costretti a modificare in parte la versione dell'accaduto. Lewis risponde, con astuzia, di non ricordare nulla. La situazione si sblocca con lo sceriffo che, pur non convinto, si rassegna non avendo sufficienti prove per trattenerli.\nAccoglienza.\nIl film ebbe a suo tempo una grande eco sui mass-media a causa delle caratteristiche che lo ponevano in una categoria a s\u00e9 stante dei pur numerosi film drammatici dell'inizio degli anni settanta, trattanti temi inusuali e poco ortodossi. , vi era Burt Reynolds, all'apice della sua fama, della sua carriera e della sua forma fisica. All'epoca divenuto simbolo come pochi altri dell'attore virile, non aveva adottato ancora nel suo look i baffi neri che in seguito lascer\u00e0 crescere. Un altro tema riguarda l'episodio dello stupro di Ned Beatty che per quanto appena accennato nelle immagini, per di pi\u00f9 di natura omosessuale.\nProduzione.\nIl film \u00e8 stato girato sul Tallulah Gorge a sud-est di Clayton e sul Chattooga River, che divide l'angolo nord-est della Georgia da quello nord-occidentale della Carolina del Sud. Altre scene sono state girate a Salem, in Carolina del Sud e a Sylva, in Carolina del Nord; un'altra nel cimitero della Mount Carmel Baptist Church, che ora si trova 40 metri sotto la superficie del lago Jocassee, sul confine tra le contee di Oconee e di Pickens, entrambe nella Carolina del Sud\nOltre al famoso tema del film, ci sono altri passaggi musicali sparsi lungo il film, alcuni suonati con un sintetizzatore. Alcune stampe del film hanno cancellato molte delle musiche extra. A parte quelli relativi a Eric Weissberg e Steve Mandel (pi\u00f9 tardi costretto ad aggiungere, dopo una causa, anche Arthur \"Guitar Boogie\" Smith) per \"Dueling Banjos\", non ci sono crediti per la colonna sonora del film. Il disco d'oro consegnato a Boorman per il singolo \"Dueling Banjos\" fu rubato dalla sua abitazione dal gangster dublinese Martin Cahill, una scena che il regista ha poi ricreato in \"The General\" (1998), un film sulla biografia di Cahill.\nMentre veniva filmata la scena delle canoe, James Dickey, alticcio, litig\u00f2 con Boorman: l'esito fu una breve scazzottata, da cui Boorman usc\u00ec col naso e quattro denti rotti, mentre Dickey fu buttato fuori dal set, senza per\u00f2 subire una querela. I due poi risolsero la questione e diventarono buoni amici e Boorman attribu\u00ec a Dickey il ruolo dello sceriffo alla fine del film.\nLe canoe usate nel film per la gita di rafting sono state ospitate fino al 2012 al Burt Reynolds and Friends Museum, a Jupiter, in Florida; una delle due \u00e8 ora esposta al Tallulah Falls Railroad Museum, a Dillard, in Georgia.\nLa controfigura di Jon Voight, Claude Terry, ha acquistato l'equipaggiamento usato nel film dalla Warner Bros. per creare quella che \u00e8 ad oggi la pi\u00f9 antica organizzazione di \"rafting adventure\" sul Chattooga River.\nRiconoscimenti.\nNel 2008 \u00e8 stato scelto per essere preservato nel National Film Registry della Biblioteca del Congresso degli Stati Uniti."}
{"id": "689770", "revid": "1543377", "url": "https://it.wikipedia.org/wiki?curid=689770", "title": "Monte Summano", "text": "Il monte Summano \u00e8 una montagna delle Prealpi Vicentine alta 1\u00a0296\u00a0m.\nGeografia e clima.\nLa forma conica del monte Summano caratterizzata da due cuspidi, pu\u00f2 ricordare quella di un vulcano; in realt\u00e0 si tratta di una struttura prealpina calcareo-dolomitica. Il suo basamento cristallino \u00e8 comunque fessurato da intrusioni basaltiche che, per alcuni aspetti, lo accomunano alle vicine colline delle Bregonze di Zugliano e alla dorsale collinare dei porfidi vicentini di Malo.\nSono i cosiddetti basalti vicentini che formano la dorsale che dalla periferia nord-ovest di Vicenza (Creazzo-Monteviale) si dirama verso Monte di Malo e il monte Civillina. Fessurano il basamento del Summano, formano le rotondit\u00e0 delle Bregonze (Thiene, Zugliano) e si protendono nelle colline di Breganze, Marostica e fino a Bassano del Grappa.\nPer la sua particolare collocazione il monte rappresenta un elemento importante del paesaggio vicentino in quanto \u00e8 l'ultima propaggine delle Prealpi verso la pianura. \nIl suo ambiente climatico consente lo sviluppo di una flora variegata. La favorevole orientazione verso sud infatti fa s\u00ec che le precipitazioni nevose si sciolgano rapidamente. Questa esposizione particolare, unitamente al fatto di essere l'ultimo avamposto montuoso verso la pianura, favorisce lo sviluppo sulle sue pendici di una ricca flora che copre tutto l'intervallo delle tipologie di pianura, collina e media montagna sulla parte sommitale.\nStoria.\nToponimo.\nDel tutto incerta \u00e8 l'origine del nome - che nel corso del tempo ha subito variazioni - intorno alla quale sono state formulate diverse ipotesi. Secondo lo storico vicentino Giovanni Mantese, \u00e8 probabile che derivi da \"zovum (jugum) magnum\", nome molto usato nella toponomastica dei monti.\nEpoca antica.\nSulle pendici meridionali del monte, nel covolo di Bocca Lorenza, sono stati rinvenuti numerosi reperti databili dal tardo Neolitico all'et\u00e0 moderna.\nUna campagna di ricerca, condotta tra il 2008 e il 2010 e diretta dalla Soprintendenza Archeologica per il Veneto (con il contributo della Regione e degli Enti locali e la collaborazione del Gruppo Archeologico dell'Alto Vicentino), ha evidenziato la presenza - presso la sommit\u00e0 della montagna - di un'area di culto databile, sulla base dei reperti e delle strutture rinvenute, tra il V secolo a.C. e il periodo tardoimperiale (III-IV secolo d.C.).\nSono stati rinvenuti muri e pavimenti di edifici relativi al periodo preromano: numerosi resti di carboni, ceneri, ossa di animali combusti e frammenti di manufatti in metallo suggeriscono la presenza di roghi votivi, tipici dei santuari protostorici del mondo alpino e veneto.\nQuanto all'epoca romana non sono invece stati trovati resti di strutture, ma molti frammenti di tegole del tempo che inducono a ipotizzare la presenza di edifici o tettoie in muratura distrutte in epoca successiva. Riguarda quest'epoca il rinvenimento di un centinaio di monete, di frammenti di oggetti in bronzo e argento, di accessori di abbigliamento militare e di due statuine che rappresentano un \"unicum\" nel panorama archeologico vicentino; esse raffigurano un Ercole/Marte - che si ricollega ad aspetti rituali tipici del mondo militare - e una divinit\u00e0 femminile in trono, arricchita da diversi attributi quali elementi vegetali e serpenti, che richiama culti legati al mondo agricolo della fertilit\u00e0 e al mondo degli inferi.\nAi piedi del monte si estendeva una centuriazione di epoca romana e un importante insediamento militare denominato \"Campo Romano\" nel \"Fundus Saltienus\" (da cui il toponimo Salzena), nell'area dell'attuale zona industriale Schio-Santorso.\nMedioevo.\nDurante il Medioevo in un piccolo eremo sotto la cima del Summano si insediarono dei monaci. Documenti del XIV secolo attestano donazioni a loro favore da parte degli abitanti dei borghi di Piovene e di Santorso.\nEpoca moderna.\nNel 1452 Vicenza impose che il santuario e l'eremo fossero gestiti dalla Congregazione dei poveri eremiti di San Girolamo (detti Girolimini o Gerolomini) fondata da Pietro Gambacorta e Nicola da Forca Palena agli inizi del XV secolo. Essi ingrandirono e impreziosirono il santuario; la monumentale vera da pozzo \u00e8 del 1505.\nI gerolimini si insediarono anche a Piovene dove, in Riva dei Frati, costruirono un convento e un ospizio per pellegrini, d'appoggio al santuario e all'eremo. Nel 1592 l'ospizio di Piovene venne ampliato con la costruzione di una chiesetta lungo la monumentale scalinata ai cui estremi si trovano due grandi fontane. La chiesa aveva tre navate, il convento era dotato di 14 stanze pi\u00f9 22 altre stanze per i forestieri, vi stavano 6 sacerdoti e 8 conversi (cercatori di elemosine); c'era anche una osteria aperta per i pellegrini solo durante i giorni di festa.\nNel XVII secolo il convento di Piovene, l'eremo e il santuario del Summano godevano di notevolissima fama in tutta la Repubblica di Venezia ed erano continua meta di pellegrinaggio per le grazie e i miracoli dispensati dalla Madonna. Incessanti processioni parrocchiali, con centinaia di fedeli, si alternavano a chiedere protezione dalle pestilenze che si susseguirono nel XVI e XVII secolo.\nLungo la stradina che sale al Summano, gi\u00e0 da allora, vennero ricavate cappelle votive della Via Crucis e un sacello, detto \"Dell'Angelo\", nella conca affacciata sul borgo di Piovene a un terzo della salita al Summano.\nNel 1774 il Senato della Repubblica Veneta decret\u00f2 la soppressione di numerosi conventi che non raggiungevano un numero sufficiente di religiosi, tra cui quello di Piovene. I pochi frati rimasti si trasferirono nel monastero di Lispida a nord di Monselice sui colli Euganei; il santuario venne abbandonato e cadde in decadenza. Preziosi arredi sacri vennero donati alla parrocchiale di Piovene; alla chiesa del Santo a Santorso venne portata l'immagine marmorea della Madonna scolpita nel 1730 in sostituzione dell'antica icona lignea. L'antica immagine lignea della \"Regina Montis Summani\" venne portata nel sacello dell'Angelo, che venne ingrandito diventando l'importante santuario dove ancora \u00e8 conservata.\nEpoca contemporanea.\nNel 1892 la chiesa del Summano venne parzialmente ricostruita sulle forme settecentesche, per iniziativa del parroco di Santorso e con i finanziamenti del senatore Alessandro Rossi. Vennero richiamati a Piovene i frati Girolimini ai quali il senatore assegn\u00f2 una villa a Santorso, trasformata in convento. L\u00ec rimasero fino al 1933, anno della soppressione del loro ordine.\nNel 1923, quale segno perenne di pace sulla pianura vicentina contro la guerra appena terminata, venne eretta dalla giovent\u00f9 di Azione Cattolica su proposta del vescovo mons. Ferdinando Rodolfi, una croce in calcestruzzo di notevoli dimensioni (altezza 16 metri). La croce venne gravemente danneggiata da un fulmine di grande potenza: a quel punto, la croce venne dotata di un consistente parafulmine. Nel 1993, in occasione della salita decennale al Monte, il vescovo mons. Pietro Nonis e i giovani di Azione Cattolica aggiunsero alla croce anche la sagoma di Cristo costruita in acciaio dallo scultore Giorgio Sperotto di Marano Vicentino.\nLeggende.\nLa forma e la posizione di questo monte, e soprattutto la presenza di un'area sacra vicino alla sommit\u00e0 fin dai tempi preistorici, hanno favorito la nascita di numerose leggende sul Summano.\nL'agiografia di san Prosdocimo, secondo la tradizione discepolo di san Pietro, primo vescovo di Padova ed evangelizzatore della Venezia occidentale, racconta che il santo distrusse il tempio di un idolo pagano esistente sulla vetta del monte verso la met\u00e0 del primo secolo.\nUn autore del XVII secolo afferma di aver letto una lapide e una pergamena da lui giudicate antichissime, dalle quali risulta che la divinit\u00e0 cui veniva tributato il culto sulla sommit\u00e0 del monte sarebbe stato il dio Plutone. Si tratta, in realt\u00e0, di materiale assai recente e privo di qualsiasi fondamento storico. Un'altra leggenda narra che il nome della grotta Bocca Lorenza derivi dalla scomparsa nei suoi meandri di una pastorella e che vi sia una somiglianza con il racconto mitico del rapimento di Proserpina da parte di Plutone.\nAltre leggende nascono dall'interpretazione del toponimo Summano, che si vorrebbe legato al culto tributato a Giove Summano e ai Mani.\nSecondo una tradizione, la particolare ricchezza della flora del monte dipende dal fatto che i viandanti - fin dall'antichit\u00e0 questa altura era oggetto di pellegrinaggi - portavano e piantavano, come dono, i fiori della loro terra di provenienza.\nAltri luoghi e vicende sommitali.\nLa Croce.\nNel giugno 1896 un fulmine abbatt\u00e9 la croce in legno posta sulla sommit\u00e0 del Summano, che venne rifatta, sempre in legno ma con un parafulmine, un paio di mesi dopo; nel 1922 essa fu sostituita dalla grande croce in cemento armato, alta 16,50 metri con due braccia da 7 metri e con fondamenta profonde 6 metri. Nel settembre del 1993 a essa fu giustapposta una rappresentazione di Ges\u00f9 Cristo (opera di Giorgio Sperotto) in acciaio inossidabile alta circa 12 metri; la posa non usuale raffigura simbolicamente il Cristo nel momento in cui sta risorgendo dalla croce.\nStrade e sentieri.\nIl 14-07-1894 iniziarono i lavori della strada che da Santorso sale alla cima del monte Summano; nel 1917-1918 per esigenze belliche venne aperta la strada che scende al Colletto di Velo."}
{"id": "689771", "revid": "767487", "url": "https://it.wikipedia.org/wiki?curid=689771", "title": "Wilfred Hudson Osgood", "text": ""}
{"id": "689772", "revid": "729019", "url": "https://it.wikipedia.org/wiki?curid=689772", "title": "Battaglia di Bathys Ryax", "text": "La battaglia di Bathys Ryax fu combattuta nell'872 o nell'878 fra i Bizantini e gli eretici pauliciani. I Pauliciani erano un'eresia cristiana che \u2014perseguitata dallo stato bizantino\u2014 aveva fondato un dominio separato a Tephrike sulla frontiera orientale di Bisanzio e collabor\u00f2 con gli emirati musulmani del \"Thugh\u016br\", la zona di frontiera del Califfato abbaside, contro l'Impero. La battaglia risult\u00f2 in una decisiva vittoria bizantina, nella rotta dell'esercito pauliciano e nell'uccisione del suo comandante, Chrysocheir. Questo evento distrusse il potere dello stato pauliciano e rimosse una minaccia importante per Bisanzio, essendo la causa principale della caduta della stessa Tephrike e dell'annessione dello stato pauliciano poco tempo dopo.\nContesto storico.\nI Pauliciani erano un'eresia cristiana le cui origini e credenze precise sono oscure: le fonti bizantine li descrivono come dualisti, mentre quelle armene ritenfono che fossero adozionisti. I Pauliciani erano fieramente iconoclastici, aderivano a una molto distinta Cristologia e rigettavano l'autorit\u00e0 e i riti della Chiesa ufficiale bizantina, seguendo i propri capi. Conseguentemente, essi erano perseguitati dallo stato bizantino fin dall'813, malgrado il sostegno ufficiale degli imperatori all'iconoclastia. Dopo la fine definitiva dell'Iconoclastia bizantina nell'843, la loro persecuzione fu intensificata, nel tentativo, unico nella storia bizantina, di sradicare un'intera setta \"eretica\". Secondo i cronisti, fino a 100.000 Pauliciani furono massacrati, mentre il resto fugg\u00ec dalle loro fortezze nell'Anatolia centro-orientale, e trov\u00f2 rifugio presso i nemici musulmani dell'Impero, gli emirati arabi del \"Thugh\u016br\", la zona di frontiera arabo-bizantina lungo le catene montuose del Tauro-Antitauro. Con il sostegno dell'emiro di Melitene, Umar al-Aqta, il comandante dei Pauliciani Karbeas fond\u00f2 uno stato separato a Tephrike, e per i decenni successivi, i Pauliciani condussero campagne insieme agli Arabi contro Bisanzio.\nGli Arabi e i Pauliciani soffrirono un colpo critico nell'863 con la sconfitta e l'uccisione di Umar nella Battaglia di Lalakaon e con il decesso di Karbeas nello stesso anno, ma sotto il loro nuovo comandante, Chrysocheir, i Pauliciani ripresero le loro incursioni in Anatolia, penetrando fino a Nicea e saccheggiando Efeso nell'869/970. Il nuovo Imperatore bizantino, Basilio I il Macedone (r. 867\u2013886), invi\u00f2 un'ambasceria a Tephrike aprendo delle negoziazioni. Dopo il fallimento delle negoziazioni, Basilio condusse una campagna contro lo stato pauliciano nella primavera dell'871, ma fu sconfitto e riusc\u00ec a stento a fuggire.\nBattaglia.\nIncoraggiato da questo successo, Chrysocheir organizz\u00f2 un'altra profonda incursione in Anatolia, raggiungendo Ancyra e devastando la Galazia meridionale. Basilio reag\u00ec inviando il suo parente, il Domestico delle Scholae Cristoforo, contro essi. I Pauliciani riuscirono ad evitare uno scontro, e poich\u00e9 la stagione di campagne militari stava giungendo alla conclusione, cominciarono la ritirata verso il proprio territorio. Si accamparono ad Agranai (moderna Mu\u015falem Kales\u0131) nel Thema di Charsianon, mentre l'esercito bizantino pose il proprio accampamento nei pressi di Siboron (\u03a3\u03af\u03b2\u03bf\u03c1\u03bf\u03bd, moderna Karamadara) a occidente. Da l\u00ec, i Pauliciani marciarono a nordest verso il passo di Bathys Ryax o Bathyryax (\u0392\u03b1\u03b8\u03c5\u03c1\u03cd\u03b1\u03be, \"Corrente Profonda\", moderno passo di Kal\u0131n\u0131rmak a ovest di Sivas in Turchia), un sito di importanza strategica, come indicato dal fatto che serviva come punto di assemblea fortificato (\"aplekton\") per le spedizioni bizantine a oriente. Cristoforo invi\u00f2 i \"strategoi\" dei themata di Armeniakon e Charsianon avanti con circa 4.000 o 5.000 uomini, per raggiungere l'esercito pauliciano, seguirlo di nascosto fino al passo e ritornare con un resoconto delle loro intenzioni, ovvero se intendessero ritornare a occidente per riprendere a devastare il territorio bizantino oppure fossero diretti a Tephrike, in tal caso avrebbero dovuto raggiungere le forze del Domestico.\nQuando i due generali con i loro uomini raggiunsero il passo, era giunta la notte, e i Pauliciani, apparentemente inconsapevoli di essere seguiti, avevano posto il proprio accampamento nella valle del passo. I Bizantini avevano preso posizione in un colle pieno di foreste chiamato Zogoloenos che sovrastava l'accampamento pauliciano, che li nascondeva ulteriormente dal loro nemico. A questo punto, le fonti narrano l'insorgere di una disputa tra gli uomini dei due reggimenti tematici su quale dei due fosse il pi\u00f9 coraggioso; i due generali decisero di sfruttare l'alto morale e l'impetuosit\u00e0 delle proprie truppe per attaccare, nonostante gli ordini ricevuti. Un distaccamento di 600 uomini da entrambe le divisioni sferrarono un attacco a sorpresa all'alba, mentre il resto dell'esercito rimase indietro e fece molto rumore con trombe, cos\u00ec da suggerire l'arrivo imminente dell'intero esercito da campo bizantino sotto il comando di Cristoforo. Lo stratagemma funzion\u00f2 perfettamente: i Pauliciani, colti dalla sorpresa e dal panico, si dispersero senza offrire ogni seria resistenza. La rotta dei Pauliciani fu completata quando si imbatterono nell'esercito bizantino principale durante la fuga. I resti del loro esercito furono inseguiti dai vittoriosi Bizantini per una distanza di 50\u00a0km. Chrysocheir stesso riusc\u00ec a fuggire con un piccolo distaccamento di guardie del corpo, ma la sua fuga si dovette arrestare a Konstantinou Bounos (probabilmente la moderna Yildiz Dag\u0131). Nello scontro conseguente, dopo una caduta da cavallo conseguente a uno scontro con Poulades, un soldato bizantino in precedenza prigioniero dei Pauliciani, fu catturato e poi decapitato dai Bizantini e la sua testa fu inviata all'Imperatore Basilio a Costantinopoli.\nConseguenze.\nLa sconfitta a Bathys Ryax segnal\u00f2 la fine della potenza militare dei Pauliciani e della minaccia che essi costituirono per Bisanzio. Basilio sfrutt\u00f2 il suo successo nella battaglia con una serie di campagne in Oriente contro le fortezze pauliciane e gli emirati arabi. Tephrike stessa fu presa nel 878 e rasa al suolo. I Pauliciani superstiti vennero reinsediati nei Balcani, mentre un consistente contingente fu inviato via mare in Italia meridionale per combattere al servizio dell'Impero sotto il comando di Niceforo Foca il vecchio.\nLa cronologia e la sequenza degli eventi riguardanti la battaglia e la caduta dello stato pauliciano non \u00e8 chiara, poich\u00e9 le fonti bizantine sono contraddittorie: diversi studiosi collocano la battaglia nel 872, altri nel 878, in entrambi i casi o prima o dopo la presa e la distruzione della stessa Tephrike ad opera dei Bizantini. Pertanto Alexander Vasiliev propose una prima battaglia vittoriosa per i Bizantini, seguita dal sacco di Tephrike e dalla definitiva sconfitta pauliciana a Bathys Ryax, tutto nel 872. Gli studiosi pi\u00f9 recenti collocano la battaglia prima del sacco della citt\u00e0, ma sono in disaccordo sulle date dei due eventi. Alcuni, come Nina Garso\u00efan o John Haldon, collocano entrambi gli eventi nel 878; il bizantinista francese Paul Lemerle, seguito da altri studiosi come Mark Whittow e Warren Treadgold, collocano la battaglia nel 872 e la sottomissione definitiva di Tephrike anni dopo, nel 878 (Treadgold nel 879)."}
{"id": "689776", "revid": "2181294", "url": "https://it.wikipedia.org/wiki?curid=689776", "title": "James L. Brooks", "text": "\u00c8 per lo pi\u00f9 conosciuto per programmi televisivi come \"Mary Tyler Moore\", \"I Simpson\", \"Rhoda\" e \"Taxi\". I suoi film pi\u00f9 noti sono \"Voglia di tenerezza\", per il quale ha ricevuto 3 Oscar nel 1984, e \"Qualcosa \u00e8 cambiato\", 2 Oscar e altre 5 nomination nel 1998. Per i suoi vari programmi televisivi \u00e8 stato premiato con diciannove Primetime Emmy e ha anche vinto due Golden Globe.\nVita personale e carriera.\nBrooks \u00e8 nato a Brooklyn, New York, figlio di Dorothy Helen (nata Sheinheit) e Edward M. Brooks. Il padre abbandon\u00f2 la famiglia quando James non era neanche nato e, per questo motivo la sua infanzia non fu tanto felice, anche perch\u00e9 la sua famiglia faceva fatica ad andare avanti. Abbandonata la scuola, cominci\u00f2 a scrivere copioni e sceneggiature nel 1964 e a venderli, questi ebbero subito uno straordinario successo e nel 1969 ide\u00f2 la sua prima serie tv \"Room 222\", che ebbe uno straordinario successo e da quel momento James continuo a scrivere e dirigere serie tv e film di successo facendogli conquistare tre premi Oscar.\nNel 1983 James pass\u00f2 al cinema ottenendo subito molta popolarit\u00e0 e successo ricevendo 9 Emmy Awards (tutte le sit-com da lui create ottennero in tutto 60 Emmy Awards). Nel 1986 fonda con l'aiuto della FOX la Gracie Films, il cui nome era ispirato a Grace Allen e il cui fine era quello di dare agli autori un mezzo per sfondare: la compagnia diventer\u00e0 famosa per aver prodotto \"I Simpson\" e altre serie televisive.\nCarattere lavorativo.\nDagli amici e colleghi \u00e8 conosciuto come instancabile regista. Egli prova anche ogni giorno una singola scena di un film che deve girare, finch\u00e9 questa non ha raggiunto la perfezione. \u00c8 molto severo ed egocentrico al lavoro e spesso ha degli sbalzi d'umore se la sua idea non va a genio agli altri colleghi. Viene descritto anche con il carattere paziente e vivace.\nDonazioni.\nBrooks ha donato oltre 175.000 dollari per i candidati del Partito Democratico."}
{"id": "689777", "revid": "1543377", "url": "https://it.wikipedia.org/wiki?curid=689777", "title": "Keroro", "text": " \u00e8 un manga scritto e disegnato da Mine Yoshizaki. L'opera \u00e8 in corso di serializzazione sulla rivista \"Sh\u014dnen Ace\" e i capitoli sono raccolti in volumi \"tank\u014dbon\" da Kadokawa Shoten. Una serie televisiva anime prodotta da Sunrise e ispirata al manga, \u00e8 stata trasmessa dal 3 aprile 2004 al 4 aprile 2011 su Animax e TV Tokyo. Oltre alla serie televisiva, cinque lungometraggi anime diretti da Jun'ichi Sat\u014d sono usciti nelle sale cinematografiche giapponesi tra il 2006 e il 2010. Una seconda serie televisiva anime prodotta con la tecnica dell'animazione flash \u00e8 stata trasmessa da marzo a settembre 2014 sempre su Animax.\nIn Italia il manga \u00e8 pubblicato da Star Comics sulla testata \"Up\" a partire da aprile 2007, salvo trasferirsi su \"Storie di Kappa\" dal 26 gennaio 2010 con il sedicesimo volume. I diritti della prima serie anime sono stati invece acquistati da Mediaset, che ha trasmesso le prime due stagioni su Italia 1 dall'11 settembre 2006, per poi spostare la prima visione con la terza stagione su Hiro e interrompere la trasmissione con il primo episodio della quarta stagione. Le stagioni successive e la seconda serie del 2014 sono invece inedite.\nTrama.\nIl protagonista di questa serie comica \u00e8 il sergente Keroro, rana aliena giunta sulla Terra insieme ad un plotone composto da altri quattro ranocchi: Tamama, Giroro, Kururu e Dororo con lo scopo di conquistare il pianeta (chiamato \"Pekopon\" dagli alieni nel cartone e \"Pokopen\" nel manga; la televisione giapponese ha operato questo cambiamento per motivi di rispetto politico, infatti durante la seconda guerra mondiale il termine Pokopen veniva utilizzato in toni dispregiativi per intendere la nazione cinese). Insediatosi nel sotterraneo dell'abitazione della famiglia Hinata, composta da mamma Aki e dai due figli Fuyuki e Natsumi, Keroro si render\u00e0 conto che invadere il pianeta non \u00e8 poi cos\u00ec facile. Tra un tentativo fallito e l'altro, il sergente scoprir\u00e0 che l'amicizia pu\u00f2 esistere anche tra umani ed alieni.\nMedia.\nManga.\nIl manga \u00e8 scritto e disegnato da Mine Yoshizaki ed \u00e8 in corso di serializzazione sulla rivista mensile \"Monthly Sh\u014dnen Ace\" di Kadokawa Shoten dall'aprile 1999. Da ottobre 2007 sino a settembre 2013 la serie ha lasciato la rivista \"Shonen Ace\" ed \u00e8 stata serializzata sulla rivista mensile \"Kerokero Ace\". I capitoli della serie sono raccolti con cadenza irregolare in volumi \"tank\u014dbon\" pubblicati da Kadokawa, il primo dei quali \u00e8 uscito il 29 novembre 1999. A fine 2020 la serie conta 31 volumi pubblicati.\nI diritti per la pubblicazione in lingua italiana sono stati acquistati da Star Comics, che ha iniziato a pubblicare la serie a cadenza mensile dal 17 aprile 2007 sulla testata \"Up\". Dopo la pubblicazione del quindicesimo volume la serie \u00e8 andata momentaneamente in pausa, per poi riprendere il 26 gennaio 2010 con il sedicesimo, uscito per\u00f2 sulla testata \"Storie di Kappa\" e continuando a cadenza irregolare per la notevole vicinanza con la pubblicazione giapponese.\nOltre che in Italia, \"Keroro\" \u00e8 stato esportato e pubblicato anche in molti altri Paesi. Negli Stati Uniti i diritti sono stati acquistati da Tokyopop, che ha pubblicato in versione censurata i primi 21 volumi fino al 2011, quando l'azienda ha cessato le sue attivit\u00e0. La serie \u00e8 stata poi acquistata da Viz Media, che ha pubblicato il manga dal 2014 in formato digitale. In Francia il manga \u00e8 stato pubblicato dal 18 maggio 2007 con il titolo \"Sergent Keroro\" dalla casa editrice Kana, mentre in Spagna la serie \u00e8 edita da Norma Editorial con il titolo \"Keroro\". In Thailandia il manga \u00e8 edito da Siam Inter Comics, mentre in Indonesia \u00e8 stato pubblicato da Elex Media Komputindo fino al volume 22 con il titolo \"Sersan Keroro\".\nAnime.\nUna serie televisiva anime ispirata al manga \"Keroro\" \u00e8 stata prodotta dallo studio Sunrise e diretta da Jun'ichi Sat\u014d, con le musiche di Saeko Suzuki. La serie \u00e8 stata trasmessa per 358 episodi dal 3 aprile 2004 al 4 aprile 2011 su TV Tokyo.\nIn Italia la prima stagione (composta da 51 episodi) \u00e8 andata in onda su Italia 1 dall'11 settembre 2006 alle 16:45, la seconda (dall'episodio 52 al 103) a partire dal 7 febbraio 2007. Le repliche della seconda stagione sono andate in onda dal 5 ottobre 2009 su Hiro, mentre dal 30 novembre \u00e8 iniziata, sullo stesso canale, la trasmissione in prima visione della terza stagione (dall'episodio 104 al 154). Sempre su Hiro, il 27 gennaio 2010, \u00e8 stata trasmessa anche la prima puntata della quarta stagione della serie. \nDal 7 gennaio al 29 marzo 2013 le prime 3 stagioni sono state replicate dal canale Frisbee tutti i giorni attorno alle ore 17:10, ed poi a partire dal 26 ottobre 2016 sono andate in onda su Man-ga.\nIn Giappone, la serie \u00e8 arrivata alla settima stagione (dall'episodio 308 in poi), iniziata il 3 aprile 2010. \nNegli Stati Uniti i diritti sono stati acquistati in un primo momento da ADV, che aveva pianificato una futura pubblicazione per il mercato home video. Tuttavia, dopo vari rinvii, il 4 luglio 2008 fu reso noto che la pubblicazione in lingua inglese era passata all'editore Funimation Entertainment. Funimation ha pubblicato le prime tre stagioni dell'anime, le quali sono state disponibili per gli Stati Uniti su Netflix dal 2011, salvo poi essere rimosse gradualmente tra gennaio ed aprile 2013. In Spagna la serie \u00e8 andata in onda su Cartoon Network e altre reti, in Francia \u00e8 stata trasmessa da T\u00e9l\u00e9toon con il titolo \"Keroro, mission Titar\" e un cambio dei nomi dei personaggi.\nFilm.\nCinque film d'animazione sono stati prodotti dallo studio Sunrise su \"Keroro\" tra il 2006 e il 2010:\nAnime flash.\nLa produzione di una seconda serie televisiva animata con la tecnica dell'animazione flash \u00e8 stata annunciata il 9 dicembre 2013 sul sito ufficiale dell'anime. Tale serie \u00e8 stata prodotta dallo studio Sunrise con la collaborazione dello studio Gathering e trasmessa dal 22 marzo al 6 settembre dello stesso anno. La serie vede l'apparizione di nuovi aspetti per i personaggi, oltre a personaggi nuovi come New Keroro, Tomosu Hinohara e My\u014d Kaneami, rimasti fino ad allora esclusivi del manga. La sigla di apertura utilizzata per la serie \u00e8 , interpretata da Mayumi Gojo.\nDifferenze tra anime e manga.\nIl trasferimento da manga ad anime non \u00e8 sempre rispettato, in quanto alcuni episodi sono stati grandemente modificati, mentre altri prendono solamente in prestito la storia di base o addirittura la usano solo come punto di partenza.\nAccoglienza e riconoscimenti.\nNel 2005 il manga ha ricevuto il Premio Shogakukan per i manga come miglior manga per bambini.\nCollegamenti esterni.\nManga\nAnime 2004\nAnime 2014"}
{"id": "689778", "revid": "1305772", "url": "https://it.wikipedia.org/wiki?curid=689778", "title": "Mohamed Ibrahim Egal", "text": "Alla sua morte, alla presidenza del Somaliland gli \u00e8 succeduto Dahir Riyale Kahin."}
{"id": "689779", "revid": "486946", "url": "https://it.wikipedia.org/wiki?curid=689779", "title": "Missioni di pace delle Nazioni Unite", "text": ""}
{"id": "689781", "revid": "46931", "url": "https://it.wikipedia.org/wiki?curid=689781", "title": "Pauliciani", "text": ""}
{"id": "689782", "revid": "200568", "url": "https://it.wikipedia.org/wiki?curid=689782", "title": "Fiume", "text": "Un fiume \u00e8 un corso d'acqua perenne che scorre sulla superficie terrestre (o in alcuni casi al di sotto di essa) guidato dalla forza di gravit\u00e0; pu\u00f2 essere alimentato dalle precipitazioni piovose, dallo scioglimento di nevi o ghiacciai o dalle falde idriche sotterranee. Raccoglie le acque di una superficie fisicamente delimitata da spartiacque detta bacino idrografico, lungo un percorso variabile nel tempo con una pendenza anch'essa variabile, e termina il suo corso in un lago, un mare, un oceano o in un altro fiume.\nGeomorfologia.\nUn fiume generalmente nasce da una (o pi\u00f9 di una) sorgente, scorre lungo un alveo e termina con una (o pi\u00f9 di una) foce. Al fiume si possono unire, lungo il suo percorso, altri corsi d'acqua, che costituiscono i suoi affluenti (tributari). L'insieme del fiume e di tutti i suoi affluenti forma il reticolo idrografico. Il fiume termina generalmente in un corpo idrico recettore, come un lago, un mare o un altro fiume. In alcuni casi il fiume pu\u00f2 terminare senza un vero corpo idrico recettore, se l'intera portata del fiume si esaurisce per infiltrazione o per evaporazione.\nLa porzione di superficie terrestre dalla quale le acque meteoriche scorrono fino a confluire nel fiume o in uno dei suoi affluenti \u00e8 il bacino idrografico del fiume. I fiumi sono un importante agente del modellamento della superficie terrestre: possono erodere le rocce e i suoli su cui scorrono, sia direttamente attraverso lo scorrere dell'acqua sia indirettamente attraverso l'azione dei detriti trasportati, possono trasportare detriti di varie dimensioni e depositarli dove la velocit\u00e0 della corrente diminuisce.\nIl fiume ha origine generalmente dalle zone pi\u00f9 elevate del suo bacino idrografico, per poi scorrere con una pendenza via via minore verso le zone meno elevate. Questo andamento longitudinale prende il nome di profilo del fiume. Esiste un profilo ideale, il profilo d'equilibrio, che rappresenta la situazione nella quale non c'\u00e8 n\u00e9 erosione n\u00e9 sedimentazione per tutta la lunghezza del fiume. Se il profilo reale \u00e8 diverso da quello d'equilibrio, nei tratti in cui il primo \u00e8 pi\u00f9 alto del secondo avviene erosione, viceversa avviene sedimentazione.\nConsiderando una sezione trasversale del fiume, \u00e8 possibile individuare:\nL'alveo di scorrimento.\nL'alveo \u00e8 la sede all'interno della quale si verifica lo scorrimento delle acque fluviali. Per ciascun corso d'acqua \u00e8 possibile individuare, in sezione trasversale, tre distinti alvei: il letto ordinario (o alveo di piena), il letto d'inondazione (o alveo maggiore) e il letto di magra (o canale di scorrimento).\nL'alveo di un fiume pu\u00f2 assumere diverse forme a seconda della natura dei territori attraversati e della loro pendenza. In particolare nelle zone dove la pendenza \u00e8 maggiore i corsi d'acqua possono superare salti di roccia poco erodibile con cascate o rapide oppure approfondire il proprio corso fino a formare canyon. In aree pianeggianti o sub-pianeggianti lo scorrimento del fiume d\u00e0 spesso origine a meandri, lanche o canali intrecciati.\nLa foce.\nLa foce di un fiume \u00e8 il punto in cui si immette in un corpo d'acqua e pu\u00f2 essere di due tipi: a delta o a estuario.\nNella foce a delta le acque del fiume si dividono in due o pi\u00f9 rami, prendendo la caratteristica forma triangolare che ricorda la lettera delta maiuscola dell'alfabeto greco; essa si forma quando l'azione erosiva del mare \u00e8 cos\u00ec debole, specialmente se poco profondo, che non riesce a portar via i sedimenti trasportati dal fiume, le sabbie si depositano e ostacolano il percorso verso il mare del fiume, che quindi si divide in pi\u00f9 rami (tra i fiumi con una foce a delta ci sono il Po, il Danubio, il Nilo, la Lena e il Mississippi).\nLa foce a estuario \u00e8 quella in cui le sponde del fiume si allargano a imbuto (come per esempio nei fiumi Senna, Congo, Rio delle Amazzoni e Tamigi) e si forma quando la forza del mare, con le sue onde e flussi di marea, \u00e8 cos\u00ec violenta che spazza via i sedimenti del fiume; infatti \"estuario\", in latino, significa \"luogo dove le acque sono agitate\". Il mare con il passare del tempo allarga sempre di pi\u00f9 la foce e abbassa il letto del fiume.\nIdrologia.\nLe caratteristiche idrologiche che possono descrivere un fiume sono:\nPortata.\nDifficilmente la portata di un fiume (quantit\u00e0 d'acqua trasportata per unit\u00e0 di tempo) \u00e8 costante nel corso dell'anno, nella maggior parte dei casi si possono distinguere tre situazioni:\nUn corso d'acqua quando subisce forti variazioni di portata, tali che in alcuni periodi dell'anno pu\u00f2 rimanere asciutto, prende il nome di torrente o, in Calabria, di fiumara. Quando un corso d'acqua ha forti variazioni di portata, ma senza mai rimanere asciutto, si dice che ha carattere torrentizio.\nLe caratteristiche idrologiche di un fiume dipendono dalle condizioni climatiche, dalla topografia del bacino idrografico e dalle caratteristiche litologiche del territorio attraversato dal corso d'acqua in esame.\nAnche il letto di un fiume, come la sua foce, pu\u00f2 avere morfologie diverse, e lo studio della sua sezione \u00e8 utile per la determinazione delle sue caratteristiche idrauliche e di sedimentazione. Se la capacit\u00e0 di sedimentazione di un fiume in pianura \u00e8 elevata, si pu\u00f2 determinare la sopraelevazione del suo letto rispetto al piano di campagna, producendo un fiume pensile.\nMolto importanti, a questo proposito, sono quindi le opere d'ingegneria, con cui s'intende governare i corsi d'acqua, diminuendone l'azione erosiva, migliorandone la navigabilit\u00e0, e difendendone gli abitanti dalle piene fluviali, a volte disastrose.\nDiritto.\nIn Italia.\nLa fondamentale normativa a livello nazionale in materia idraulica \u00e8 rappresentata dalla dal Regio decreto 523/1904.\nIl R.D.L. 3267/1923 impone il vincolo denominato \"forestale\" per determinati territori individuati all'interno dei singoli bacini fluviali, che soggetti a determinati usi, possono subire danni di carattere idrogeologico.\nIn molte Regioni, la normativa suddetta \u00e8 stata sostituita da nuove leggi regionali essendo stata trasferita alle stesse la competenza in materia idraulica."}
{"id": "689784", "revid": "828781", "url": "https://it.wikipedia.org/wiki?curid=689784", "title": "Filottete", "text": "Filott\u00e8te () \u00e8 una figura della mitologia greca, figlio di Peante e Demonassa o della ninfa Metone (secondo una diversa tradizione).\nFonti.\nLe principali fonti antiche in cui fu narrato il mito di Filottete sono:\nIl mito.\nPossessore dell'arco di Eracle.\nFamoso arciere originario della penisola di Magnesia, possedeva le frecce e l'arco di Eracle, donati a lui (o al padre Peante) da Eracle stesso, che voleva in tal modo ringraziarlo per aver appiccato il fuoco alla sua pira sul monte Eta.\nSoggiorno forzato a Lemno.\nIl \"Catalogo delle navi\" presente nell\"Iliade\" afferma che, nella spedizione achea contro Troia, Filottete guidasse un contingente di sette navi provenienti da Metone, Taumacia, Melibea e Olizone, ognuna con cinquanta rematori abili nel tirare coll'arco.\nFilottete tuttavia non giunse a Troia con gli altri capi: durante lo scalo, fu ferito al piede da una delle letali frecce di Eracle (imbevute del sangue dell'Idra). La ferita divent\u00f2 ben presto cos\u00ec infetta da emanare un puzzo insopportabile e Ulisse non fece alcuna fatica a convincere gli altri capi ad abbandonare il ferito a Lemno, allorch\u00e9 la flotta pass\u00f2 vicina a questa isola.\nFilottete rimase per dieci anni su quell'isola allora deserta e vi sopravvisse uccidendo uccelli con le frecce d'Eracle.\nAmbasceria greca a Lemno.\nDurante il decimo anno della guerra di Troia gli Achei ricevettero una profezia secondo la quale non avrebbero mai conquistato Troia se Neottolemo ed il possessore dell'arco e delle frecce di Eracle (cio\u00e8 Filottete) non avessero combattuto con loro.\nQuasi tutte le fonti attribuiscono la profezia all'indovino troiano Eleno; fa eccezione Quinto Smirneo, il quale, adottando una versione marginale del mito (riportata solo dall'epitome dello Pseudo-Apollodoro) attribuisce la profezia a Calcante, che nel suo poema ha il ruolo fisso di \"consigliere e indovino 'ufficiale' degli Achei\".\nUlisse part\u00ec dunque in ambasciata verso Lemno, accompagnato da Neottolemo e Diomede, e convinse Filottete ad unirsi a loro promettendogli la cura dei figli d'Asclepio, i medici delle schiere greche.\nImprese nella guerra di Troia.\nSi attribuiscono all'arciere molti meriti in guerra; le sue stragi furono considerevoli e le sue vittime davvero eccellenti. Igino riferisce che l'eroe uccise tre avversari. Secondo altre fonti egli uccise il troiano Admeto, come ci tramanda Pausania, e poi altri guerrieri troiani, Deioneo, Peiraso e Medonte, figlio di Antenore. Secondo alcuni autori, sarebbe stato lui ad uccidere con le sue frecce Acamante, figlio di Antenore, fino a segnare le sorti della guerra, uccidendo Paride.\nDopo la guerra di Troia.\nNell\"Odissea\" Nestore narra che Filottete fu tra coloro che, finita la guerra, tornarono felicemente in patria. \nSecondo tradizioni posteriori, invece, fu scacciato dalla patria (Melibea in Tessaglia) in seguito ad un\u2019insurrezione e, venuto in Calabria lungo la costa a nord di Crotone, fond\u00f2 i centri di Krimisa, Petelia, Macalla e Chone, facendo costruire un tempio a Cir\u00f2 Marina dedicato ad Apollo, l\u2019antica Krimisa, ove depose l\u2019arco e le frecce di Herakles.\nControversa \u00e8 la sua morte. I Sibariti, poich\u00e8 Filottete veniva sentito come eroe proprio al quale si facevano risalire le origini della citt\u00e0, lo presentano come morto in combattimento contro i barbari presso Sibari. La principale tradizione vuole, invece, che l\u2019eroe, dopo aver operato nella Crotoniatide, tra Krimisa e il Neto, sia morto combattendo per mano di Ausoni Pelleni, popolazione achea gi\u00e0 presente nella zona del Neto, in difesa dei Rodii che volevano stanziarsi nell\u2019Italia meridionale."}
{"id": "689785", "revid": "256896", "url": "https://it.wikipedia.org/wiki?curid=689785", "title": "Abdirizak Haji Hussein", "text": "Fu Primo ministro della Somalia dal 14 giugno 1964 al 15 luglio 1967."}
{"id": "689786", "revid": "124692575", "url": "https://it.wikipedia.org/wiki?curid=689786", "title": "PowerShell", "text": "PowerShell, noto inizialmente come Microsoft Shell, MSH o col nome in codice Monad e poi come Windows PowerShell, \u00e8 una shell caratterizzata dall'interfaccia a riga di comando (CLI) e da un linguaggio di scripting, sviluppata da Microsoft, basato sulla programmazione a oggetti e sul framework Microsoft .NET.\nMicrosoft intendeva in origine distribuire PowerShell insieme con Windows Vista, ma in seguito ha definito delle date di distribuzione diverse per PowerShell. Necessita della versione 2.0 del .NET Framework ed \u00e8 supportato su Windows XP, Windows Server 2003, Windows Vista, Windows Server 2008, Windows 7, Windows 8 e Windows 10 disponibile nelle edizioni x86, x64 ed Itanium. Era presente in versione 2 su Windows 7 dal quale non \u00e8 disinstallabile. L'installazione di Powershell su Windows 2000 \u00e8 possibile (previa installazione del framework), ma il sistema che ne risulta \u00e8 completamente non standard e non supportato. \nCostituisce inoltre la base dell'interfaccia amministrativa per Microsoft Exchange Server 2007 dove qualsiasi operazione \u00e8 svolta tramite riga di comando e l'interfaccia GUI \u00e8 posizionata su uno strato superiore a detti comandi.\nDalla versione 6.0 dell'agosto 2016 PowerShell \u00e8 diventato software libero e Microsoft lo ha reso disponibile anche per Linux e macOS.\nStoria.\nOgni distribuzione di MS-DOS e Microsoft Windows ha sempre incorporato un'Interfaccia a riga di comando: command.com nelle versioni basate su MS-DOS; cmd.exe in quelle basate su Windows NT: non erano, per\u00f2, in grado di riprodurre, o di automatizzare tutte le funzioni amministrative disponibili tramite GUI, sebbene la situazione sia migliorata con Windows Server 2003. Ci\u00f2 era dovuto ad una combinazione di limitazioni intrinseche agli strumenti equivalenti a riga di comando o al fatto che Microsoft non ha fornito, per lungo tempo, utility affidabili di questo tipo.\nInoltre, a differenza degli ambienti Unix, n\u00e9 command.com n\u00e9 cmd.exe rispettano lo standard POSIX.2. Services for UNIX include una pdksh che rispetta tale standard, ma sia questa che altre shell UNIX che sono disponibili non sono in grado di compiere molti compiti di routine, che restano legati all'interfaccia grafica di Windows. Sebbene la suite di servizi per UNIX faccia ora parte di Windows Server 2003 R2, e sar\u00e0 inclusa in alcune edizioni di Windows Vista, essa era, in passato, resa disponibile come componente aggiuntivo a pagamento (ad esempio il resource kit di Windows 2000), cosa che ne imped\u00ec l'adozione su larga scala.\nGli utenti sono stati allontanati dalla mancanza di documentazione adeguata delle funzionalit\u00e0 a riga di comando. Per contro, molte applicazioni grafiche in Unix sono solo wrapper per tool a riga di comando, che sono corredati di documentazione.\nMicrosoft tent\u00f2 di porre rimedio ad alcune di queste limitazioni introducendo Windows Script Host nel 1998, in concomitanza con la distribuzione di Windows 98. Si trattava di un nuovo livello di scripting che poteva implementare un buon numero di linguaggi di scripting per controllare le applicazioni. Tuttavia, lo Script Host aveva anche significative limitazioni: non era integrato con la shell, la sua documentazione non era molto accessibile, e fu presto considerato un pericolo per la sicurezza del sistema, dopo che diversi virus misero in luce la debolezza sostanziale del suo modello di sicurezza.\nWindows Server 2003 e alcune versioni di Windows XP includono un host per script a riga di comando denominato Cscript.exe (si tratta, essenzialmente, di una porzione autonoma del Windows Script Host di cui sopra), non integrato con la shell preesistente (cmd.exe). Questi sistemi operativi forniscono anche altre righe di comando \"ad hoc\" (ad esempio netsh), anch'esse non del tutto integrate.\nUna limitazione fondamentale all'automatizzazione dei task in Windows era il fatto che le sue interfacce di amministrazione native erano aperte ai tool grafici proprietari di Microsoft, e ad ogni interfaccia di script che Microsoft poteva scegliere di fornire. Poich\u00e9 la GUI costituiva l'interfaccia primaria, risultava difficile fornire \"wrapper\" in grado di essere inseriti in script - una situazione che \u00e8 esattamente agli antipodi di quella della maggior parte delle implementazioni di UNIX, in cui una riga di comando in grado di eseguire degli script forniva le funzionalit\u00e0 base.\nMicrosoft progett\u00f2 PowerShell per rendere meno insormontabili questi problemi, e per rendere meno oneroso il processo di sviluppo di nuove applicazioni grafiche ed a riga di comando integrando un linguaggio di scripting pi\u00f9 sicuro in una nuova shell di comando estendibile, che fosse in grado di svolgere ed automatizzare gli stessi compiti amministrativi fondamentali che vengono svolti tramite interfaccia grafica in Windows. L'interfaccia utente di gestione di Exchange Server 2007, per esempio, si basa su PowerShell. Nella maggior parte dei compiti di tutti i giorni, PowerShell pu\u00f2 sostituire cmd.exe e Windows Script Host (WSH). Tuttavia, per motivi di retrocompatibilit\u00e0, sia cmd.exe che WSH continueranno ad essere supportati da Windows. Microsoft si \u00e8 impegnata a costruire i tool grafici del futuro sopra PowerShell, assicurandosi che le funzionalit\u00e0 amministrative di base continuino ad essere utilizzabili tramite riga di comando, sulla falsariga di un sistema operativo Unix.\nMicrosoft ha pubblicato la seconda beta pubblica di \"Monad\" l'11 settembre 2005, mentre la terza \u00e8 stata distribuita il 10 gennaio 2006.\nMicrosoft ha annunciato il 25 aprile 2006 che WSH avrebbe cambiato nome in Windows PowerShell, e sarebbe divenuta una parte significativa della sua offerta di strumenti di gestione del sistema.\nLa prima release candidate di PowerShell \u00e8 stata distribuita contestualmente all'annuncio.\nLa seconda release candidate \u00e8 stata distribuita il 26 settembre 2006.\nLa versione 1.0 \u00e8 stata distribuita il 14 novembre 2006.\nLa versione 2.0 \u00e8 presente di serie su Windows 7.\nLa versione 3.0, disponibile per Windows 7 SP1 e Windows 2008 Server R2 SP1 \u00e8 di serie su Windows 8 e Windows Server 2012, come parte del pi\u00f9 ampio Windows Management Framework V3, di cui fa parte anche WinRM.\nLa versione 6 \u00e8 stata pubblicata il 2 agosto 2016 e, rende il software opensource sotto licenza MIT e lo rende disponibile anche per Linux e Mac OS. Il nome viene infatti cambiato eliminando Windows dal nome e lasciando solo PowerShell.\nDescrizione.\nPrincipi.\nIl nome in codice di PowerShell, \"Monad\", proviene dalla monadologia di Gottfried Leibniz, una filosofia in cui l'universo \u00e8 composto da elementi fondamentali, le \"monadi\", disposti in una \"armonia prestabilita\". In maniera simile, PowerShell \u00e8 la combinazione di compiti complessi e di una serie di componenti, le \"cmdlets\" (\"command lets\", serie di comandi), che sono classi .NET progettate per sfruttare le caratteristiche dell'ambiente. La differenza fondamentale tra l'approccio Unix e quello di PowerShell risiede nel fatto che piuttosto che creare una \"pipeline\" (lett. \"tubo\") basata su input ed output testuali, PowerShell fa passare i dati da una cmdlet all'altra come \"oggetti\" (dati dotati di una struttura ben precisa).\nL'output di una cmdlet, se si tenta di accedervi tramite riga di comando, viene automaticamente convertito in testo; se, invece, si tenta di utilizzarlo in un'altra cmdlet, esso verr\u00e0 convertito nell'oggetto pi\u00f9 appropriato per l'input di quell'altra cmdlet. In questo modo, varie utility comunemente utilizzate nelle pipelines Unix, quali grep ed awk, non sono pi\u00f9 necessarie, e si permette una combinazione interattiva o in un ambiente di scripting dei singoli elementi, cosa che avrebbe, diversamente, richiesto un linguaggio di programmazione pi\u00f9 complesso. Per esempio, una lista dei processi in esecuzione non sar\u00e0 costituita dal testo che li descrive, ma dagli oggetti che la compongono, sicch\u00e9 \u00e8 possibile invocare metodi su questi oggetti senza far esplicito riferimento ad alcuna struttura o libreria.\nWindows PowerShell ISE.\nWindows PowerShell ISE (Integrated Scripting Environment) \u00e8 un\u2019applicazione introdotta a partire da PowerShell 2.0. Con questa versione di PowerShell si possono eseguire comandi, provare e sottoporre a debug gli script in un\u2019unica interfaccia utente multivista (e con grafica Windows). I riquadri sono specifici per i comandi, per gli script e per i risultati."}
{"id": "689787", "revid": "486946", "url": "https://it.wikipedia.org/wiki?curid=689787", "title": "Powershell", "text": ""}
{"id": "689788", "revid": "436907", "url": "https://it.wikipedia.org/wiki?curid=689788", "title": "Angel of Harlem", "text": "Angel of Harlem \u00e8 un singolo degli U2 del 1988 che apre il lato B dell'album Rattle and Hum. La canzone vuole essere un omaggio alla cantante Billie Holiday.\nEsiste anche un videoclip in bianco e nero in cui vengono inframmezzate immagini della band e della grande jazzista."}
{"id": "689795", "revid": "729019", "url": "https://it.wikipedia.org/wiki?curid=689795", "title": "Francesca Scanagatta", "text": "Con il nome di \u00abFrancesco\u00bb (o \u00abFranz\u00bb) complet\u00f2 l'Accademia militare nel 1797 e partecip\u00f2 poi ad azioni sul campo, raggiungendo il grado di tenente dell'Esercito del Sacro Romano Impero. Nel 1800 il padre, temendo per la sua incolumit\u00e0, ne rivel\u00f2 l'identit\u00e0 e fece in modo di farla congedare.\n\u00c8 considerata la prima donna ufficiale, avendo preceduto i simili casi della belga Marie Schellinck, nominata sottotenente il 9 gennaio 1806, e della russa Nade\u017eda Andreevna Durova, arruolatasi nel 1806.\nBiografia.\nOrigini.\nFrancesca Antonia Scanagatta nacque a Milano il 1\u00ba agosto 1776, figlia di Giuseppe, intendente di finanza originario di Dongo, e di Isabella De Villata; in famiglia erano almeno sette figli, dato che si trovano citati anche Vincenzo, Giovanni Battista, Giovanni, Marianna, Rachele e Maria. Venne educata da una governante strasburghese che le insegn\u00f2 le basi di tedesco e di francese. All'et\u00e0 di dieci anni fu posta nel collegio femminile milanese delle Dame della Visitazione, completando il corso di studi a sedici anni. La madre superiora, nel lodarne la condotta, defin\u00ec il suo carattere \u00abdolce, saggio e ragionevole\u00bb.\nAttorno al 1792 la famiglia si trasfer\u00ec a Treviso; nel 1794 il padre stabil\u00ec di avviare uno dei figli (citato come Guido o Giacomo) alla carriera militare tramite l'Accademia di Wiener Neustadt; la figlia Francesca doveva invece spostarsi a Vienna presso una vedova che avrebbe completato la sua formazione, migliorando anche la sua conoscenza del tedesco. Fratello e sorella si misero in viaggio insieme; quest'ultima era vestita in abiti maschili \u00abper minore imbarazzo durante il viaggio\u00bb.\nL'accademia militare.\nDurante il viaggio il fratello si ammal\u00f2 e confess\u00f2 alla sorella il proprio scarso interesse per la carriera militare.\nLei gli consigli\u00f2 di tornare a casa con un domestico, facendosi consegnare la lettera di presentazione per Haller, chirurgo dello Stato Maggiore, che avrebbe dovuto ospitare il nuovo alunno. Vestita da uomo e presentandosi come \u00abFranz\u00bb, fu cos\u00ec accolta nella casa di Haller e le fu possibile iscriversi all'Accademia dal 1\u00ba luglio 1794. Il padre, saputo dello scambio, si present\u00f2 all'Accademia e cerc\u00f2 inutilmente di convincerla a tornare a casa; non conoscendo bene il tedesco, si rivolse ai professori in latino per avere informazioni sulla condotta della figlia usando il femminile, mentre i docenti usarono il maschile.\nPotendo risiedere in una casa privata, Francesca riusc\u00ec a non farsi scoprire. Pot\u00e9 cos\u00ec perfezionare il tedesco e il francese, imparare l'inglese e la matematica e apprendere l'uso delle armi e gli esercizi bellici a piedi e a cavallo. Grazie all'impegno e ai progressi nello studio, ricevette il premio di distinzione nel 1795 e nel 1796.\nIl 16 febbraio 1797 Francesco Scanagatta super\u00f2 l'esame finale dell'Accademia, diventando alfiere.\nAlfiere e tenente.\nSempre nel febbraio 1797 richiese al Supremo consiglio di guerra a Vienna di poter servire come ufficiale; la domanda fu accolta per le necessit\u00e0 legate alle guerre rivoluzionarie francesi. Fu assegnata alla 6\u00aa Compagnia del I Battaglione da campo del Reggimento di fanteria dei confini nazionali di Varadino-San Giorgio (\"K.K. National Grenz Infanterie Regiment Warasdiner-St. Georger\"), acquartierato nei dintorni di Kehl sul lato destro del Reno; quando le truppe francesi superarono il fiume tra Kilstett e Diersheim (Rheinau), il battaglione si ritir\u00f2 a Mannheim. A ottobre il trattato di Campoformio pose fine alle ostilit\u00e0 e il battaglione fu pi\u00f9 volte riposizionato, in Slesia e in Stiria.\nFu poi trasferita alla 4\u00aa Compagnia del IV Battaglione del 56\u00ba Reggimento di fanteria Wenzel-Colloredo dislocato a Sandomierz, in Polonia; fu in questo periodo che vennero avanzate alcune insinuazioni sul fatto che avesse l'aspetto di una donna. Ricevuto l'ordine di presentarsi a Che\u0142m, si ammal\u00f2 mentre era di passaggio a Lublino, sede dello Stato maggiore, e rimase inferma tra febbraio e aprile 1799. Durante la malattia all'alfiere Scanagatta fu ordinato di raggiungere il Reggimento di fanteria Banato tedesco (\"K.K. Grenz Infanterie Regiment Deutsch-Banater\") a Pan\u010devo, dove giunse il 6 maggio. Era stata assegnata al battaglione di riserva ma, desiderando partecipare alla battaglia, chiese di essere trasferita in un'unit\u00e0 attiva; pass\u00f2 cos\u00ec al VI Battaglione, che combatteva nei dintorni di Genova, partecipando alle azioni del 14 e 15 dicembre 1799 contro la Repubblica Ligure.\nL'alfiere Scanagatta rimase con un piccolo distaccamento a coprire la ritirata; il 25 dicembre le fu ordinato di raggiungere il battaglione a Compiano e a Bardi, territori del Ducato di Parma e Piacenza.\nA febbraio 1800 il battaglione fu acquartierato a Livorno; in quel periodo, dovendo svolgere alcuni incarichi ufficiali a Venezia, Verona e Milano, Francesca ebbe modo di incontrare i genitori a Cremona; il padre cerc\u00f2 nuovamente di convincerla a lasciare l'esercito, mentre la madre si preoccup\u00f2 per i lividi comparsi per via dell'abitudine di fasciarsi strettamente il seno, per evitare di farsi riconoscere come donna.\nA marzo 1800 ottenne la promozione a tenente, che le spettava dal maggio 1799 ma che era stata rinviata a causa del suo trasferimento. Il padre nel frattempo si rivolse a Luigi Cocastelli, commissario imperiale a Milano, per risolvere con discrezione la situazione della figlia; Cocastelli a sua volta invi\u00f2 una relazione a Michael von Melas, comandante generale dell'esercito, pregandolo di farla congedare.\nScanagatta aveva raggiunto nuovamente il proprio battaglione all'assedio di Genova e all'inizio di giugno, lo stesso giorno in cui la citt\u00e0 si arrese, giunse l'ordine del generale Melas di lasciarla andare a Milano dai suoi genitori. Part\u00ec il 3 giugno insieme al proprio attendente; per evitare le linee nemiche, pass\u00f2 da Lucca e poi da Bologna. Qui, avvertita della possibilit\u00e0 di un nuovo ingresso delle truppe francesi nel milanese, decise di dirigersi a Verona, centro dello Stato maggiore dell'armata austriaca, per ottenere l'autorizzazione a spostarsi a Venezia, dove si era rifugiato il padre. A luglio 1800 il suo posto nel battaglione fu assegnato al fratello, che all'epoca era cadetto.\nSolo dopo il trattato di Lun\u00e9ville (9 febbraio 1801) pot\u00e9 rientrare a Milano con la famiglia sotto la Repubblica Cisalpina. Il 26 aprile le fu comunicato l'imminente congedo, confermato il 23 maggio successivo. Ricevette diversi attestati di stima da parte di commilitoni venuti a conoscenza del trucco da lei attuato. Scanagatta, in considerazione della difficile condizione familiare, invi\u00f2 una supplica all'imperatore Francesco II per ottenere una pensione; il 10 dicembre 1801 le fu accordata una rendita vitalizia annua di 200 fiorini, valida anche risiedendo all'estero.\nIl ritorno alla vita civile.\nNel 1801 fu pubblicato un resoconto della vicenda in francese, che ebbe pi\u00f9 edizioni. Probabilmente dettato da lei stessa, divenne la base delle successive biografie. Il testo fu tradotto anche in lingua inglese e pubblicato da alcune riviste. A Milano, per i primi tempi, l'ufficiale in congedo continu\u00f2 a vestire l'uniforme che riteneva di aver meritato, prima di tornare a indossare abiti femminili.\nIl 15 gennaio 1804 spos\u00f2 Celestino Spini, di famiglia nobile di Talamona in Valtellina, che dal 1797 milit\u00f2 nelle truppe francesi e che nel 1804 era tenente dei cacciatori a cavallo. Il matrimonio tra due tenenti che avevano combattuto su fronti opposti dest\u00f2 una certa curiosit\u00e0. Il marito prosegu\u00ec la propria carriera raggiungendo il grado di maggiore; dopo la fine del Regno d'Italia entr\u00f2 tra gli ulani dell'Imperiale e regio esercito e and\u00f2 in pensione nel 1819.\nLa coppia ebbe sei figli, due dei quali morti alla nascita. Il figlio Giulio fece carriera nell'amministrazione austriaca e spos\u00f2 Isabella Strozzi; ebbe numerosi discendenti. Il figlio Francesco divenne stimato sacerdote, elogiato da Ignazio Cant\u00f9. La figlia Rosina divenne suora di carit\u00e0. La figlia Isabella spos\u00f2 Luigi Maineri ed ebbe quattro figli; mor\u00ec durante le Cinque giornate di Milano, \u00abvittima del patrio ed umanitario amore\u00bb.\nIl marito mor\u00ec nel dicembre 1831 e lei rimase inferma per due anni a causa della grave perdita. Nel 1832, oltre alla propria pensione da ufficiale, le fu riconosciuta anche quella come vedova di un maggiore dell'esercito.\nIl mito dell'\u00abAmazzone austriaca\u00bb.\nNel 1843 la biografia del tenente Scanagatta fu inserita in una raccolta dedicata ai combattenti italiani nelle guerre napoleoniche. Dal 20 giugno 1852 fu celebrato solennemente il centenario dell'Accademia militare teresiana. Francesca, ormai ultrasettantenne, invi\u00f2 un messaggio di auguri, rammaricandosi di non poter essere presente e firmandosi come \u00abFranz Scanagatta [...], tenente, vedova del maggiore Spini\u00bb.\nLa risposta conteneva, oltre ai ringraziamenti dell'Accademia, la richiesta di inviare i dati del suo servizio militare, affinch\u00e9 fossero conservati tra le memorie dell'istituzione; l'anno successivo all'interno della storia dell'Accademia fu inclusa una sua breve biografia, che ne sottolineava il comportamento eroico. Francesca Scanagatta mor\u00ec a Milano il 20 novembre 1864 a 88 anni; la notizia, riportata da \"La Perseveranza\", fu ripresa da vari quotidiani in Europa, rinnovando l'interesse per la sua storia, come nel caso del periodico militare austriaco \"Milit\u00e4r-Zeitung\". Il mito dell'\u00abAmazzone austriaca\u00bb (\"Oesterreichs Amazone\") fu incluso in varie opere in lingua tedesca della seconda met\u00e0 del XIX secolo.\nNel neonato Regno d'Italia la vicenda ebbe invece scarsa diffusione, in considerazione del suo impegno per l'allora nemico austriaco. Nel 1876, per il centesimo anniversario della nascita, il nipote Celestino Spini pubblic\u00f2 a Milano una raccolta di informazioni e documenti. La sua figura fu riscoperta nel periodo tra la prima e la seconda guerra mondiale grazie ad alcune pubblicazioni. All'inizio del XXI secolo, con l'ammissione delle donne nell'Esercito Italiano, \u00e8 stata celebrata come prima donna ufficiale.\nCitazioni e riferimenti.\nTeatro e cinema.\nSecondo alcune fonti anche l'operetta francese \"Les vingt-huit jours de Clairette\" (1892) di Victor Roger sarebbe influenzata dalla vicenda; la trama \u00e8 incentrata su una donna che si introduce in una caserma come soldato per poter controllare il proprio marito. Dall'operetta fu ricavato il film \"Les vingt-huit jours de Clairette\" (1933), diretto da Andr\u00e9 Hugon."}
{"id": "689796", "revid": "46291", "url": "https://it.wikipedia.org/wiki?curid=689796", "title": "Petagnaea gussonei", "text": "La falsa sanicola (Petagnaea gussonei ) \u00e8 una pianta appartenente alla famiglia delle Apiaceae (o Umbelliferae), endemica della Sicilia. \u00c8 l'unica specie del genere Petagnaea. Trae il nome dal botanico napoletano Vincenzo Petagna.\nTassonomia.\nGiovanni Gussone, che la descrisse, la dedic\u00f2 al botanico napoletano Vincenzo Petagna latinizzando il nome in \"Pet\u00e0gnia\". Il termine specifico \"saniculaefolia\", da lui utilizzato, faceva riferimento alla forma delle foglie, simili a quelle della \"Sanicula europaea\". Per tale motivo viene indicata con il nome comune di \"falsa sanicola\".\nLe vicende nomenclaturali relative alla denominazione della specie sono assai singolari e riportate con chiarezza da Adriano Soldano in un lavoro del 1993 riportato in bibliografia: la denominazione della specie \u00e8 stata definitivamente modificata da Rauschert nel 1982 in \"Petagnaea gussonei\" (Sprengel) Rauschert.\nLa nuova combinazione binomiale modifica il nome del genere utilizzato da Gussone in \"Petagnaea\", come corretto da Caruel gi\u00e0 nel 1894, e il termine specifico in \"gussonei\", dal binomio \"Sison\" \"gussonei\" assegnato da Sprengel alla specie pochi mesi prima di Gussone. \"Petagnaea\" sostituisce \"Petagnia\", nome gi\u00e0 utilizzato da Rafinesque nel 1814 per un altro genere appartenente alle Solanaceae.\nI nomi \"Petagnea\" o \"Petagna\" a volte utilizzati sono pertanto da considerarsi non validi.\nDal punto di vista filogenetico costituisce un taxon molto isolato, con qualche affinit\u00e0 con alcune specie del genere \"Sanicula\" dell'Asia centro-orientale e del Nord America.\nDescrizione.\n\u00c8 una pianta perenne, rizomatosa, alta 10\u201345\u00a0cm.\nNel periodo invernale la pianta \u00e8 poco appariscente: presenta foglie palmate, che si dipartono direttamente dalla radice rizomatosa, quasi appiattite sul terreno. Nel periodo primaverile (maggio e giugno) dal rizoma si diparte uno stelo, con foglie peduncolate, sulle cui cime si forma una infiorescenza con piccoli fiori di colore bianco.\nDistribuzione e habitat.\nSegnalata per la prima volta nel vallone Calagna (Tortorici), in un'area contigua ma esterna al parco dei Nebrodi, la \"P. gussonei\" \u00e8 stata successivamente individuata anche in alcune aree all'interno del Parco quali il torrente Fiumetto, contrada Cuf\u00f2 e contrada Tonacelle (Galati Mamertino), nel bosco di Mangalaviti (Longi), e in contrada Acquasanta (Tortorici).\nProspera in vicinanza di sorgenti e ruscelli di montagna, tra 400 e 800\u00a0m di quota, all'ombra della fitta vegetazione di querce (\"Quercus pubescens\") e noccioli (\"Corylus avellana\").\nPu\u00f2 essere considerata una specie relitta dell'antica flora dell'era terziaria che decine di milioni d'anni fa popolava la zona.\nConservazione.\nPer la ristrettezza del suo areale la \"P. gussonei\" \u00e8 considerata una specie in pericolo di estinzione (\"Endangered\") ed \u00e8 stata inserita dalla IUCN nella lista delle 50 specie botaniche pi\u00f9 minacciate della area mediterranea."}
{"id": "689799", "revid": "30610", "url": "https://it.wikipedia.org/wiki?curid=689799", "title": "Fidanzamento", "text": "Il fidanzamento (dal verbo latino \u201cfidere\u201d, aver fede, e, pertanto, fidarsi, confidare) \u00e8 un accordo fra due persone che decidono di contrarre matrimonio.\nTradizione.\nAl fine di fidanzarsi, \u00e8 necessario fare una proposta di matrimonio, un rituale dove una persona chiede a un'altra di sposarsi fra loro. In questa forma di rituale la persona offre un anello di fidanzamento come simbolo dell'avvenuta accettazione da parte di chi ha acconsentito; a seguito di ci\u00f2 la coppia ha contratto il fidanzamento. Nella maggioranza dei riti \u00e8 l'uomo che chiede la mano della donna. Esistono per\u00f2, in alcuni paesi, tradizioni di eccezioni in casi particolari, come il 29 febbraio in Gran Bretagna e in Irlanda, giorno in cui \u00e8 la donna che pu\u00f2 proporre all'uomo di sposarsi. La regina del Regno Unito Vittoria propose il matrimonio al principe Alberto di Sassonia-Coburgo-Gotha. In altre culture si chiede al padre della sposa il permesso prima di proporre.\nLegislazione.\nIl fidanzamento, inteso comunemente come rapporto tra due persone privo di un vincolo giuridico, fatto salvo quanto previsto per la promessa di matrimonio dagli articoli 79, 80 e 81 del Codice civile italiano, non \u00e8 disciplinato dalla legge italiana. Bisogna poi distinguerlo dai rapporti di convivenza \"more uxorio\", in quanto il fidanzamento non \u00e8 necessariamente correlato a un rapporto di convivenza."}
{"id": "689801", "revid": "2036605", "url": "https://it.wikipedia.org/wiki?curid=689801", "title": "Fasi lunari", "text": "Le fasi lunari descrivono il diverso aspetto che la Luna mostra verso la Terra durante il suo moto, causate a loro volta dal suo diverso orientamento rispetto al Sole. Le fasi lunari si ripetono in un intervallo di tempo detto \"mese sinodico\", pari a circa 29 giorni. Il mese del nostro calendario gregoriano \u00e8 derivato da esso. Le fasi lunari sono dovute al moto di rivoluzione della Luna e al suo conseguente ciclico cambiamento di posizione rispetto alla Terra e al Sole.\nLe lune.\nFasi lunari viste dall'emisfero boreale: 1) nuova, 2) crescente, 3) primo quarto, 4) gibbosa crescente, 5) piena, 6) gibbosa calante, 7) ultimo quarto, 8) calante.\nSono rappresentate dalla parte del satellite terrestre illuminata dal Sole.\nVi sono quattro posizioni fondamentali, rappresentate nella figura a lato e nell'elenco sottostante dai numeri dispari, e quattro fasi intermedie:\nIl termine \"quarto\" si riferisce alla posizione della Luna nell'orbita attorno alla Terra, da tali due posizioni dalla Terra \u00e8 visibile mezzo emisfero.\nPer un osservatore posto nell'emisfero boreale, quando la Luna \u00e8 crescente, la parte illuminata del disco lunare \u00e8 a destra, mentre quando \u00e8 calante la parte illuminata \u00e8 a sinistra. Mentre nell'emisfero australe avviene il contrario: quando \u00e8 crescente \u00e8 illuminata la parte sinistra, quando \u00e8 calante \u00e8 illuminata la parte destra. La transizione da un emisfero all'altro provoca quindi il fenomeno della \"Luna a barchetta\" (si veda nei proverbi pi\u00f9 sotto).\n\u00c8 importante preporre che le fasi lunari, in ambito astronomico, sono calcolate [2] e sempre riferite in termini di geocentricit\u00e0 [3] cio\u00e8 per un ipotetico osservatore collocato al centro della Terra.\nPer il calcolo delle fasi lunari si possono impiegare delle specifiche formule chiuse, come quelle proposte in tempi recenti dal matematico Jean Meeus e perfettamente idonee ad essere informatizzate, oppure in modo pi\u00f9 semplice e, volendo, rigoroso, tramite un comune calcolo iterativo che interpola da una funzione di secondo grado gli istanti (o tempi) nei quali la differenza, in valore assoluto, fra la longitudine apparente del Sole e quella della Luna raggiunge i seguenti angoli:\nNonostante l'impiego di formule notevolmente pi\u00f9 semplici e brevi, il metodo iterativo ha lo svantaggio di richiedere necessariamente la conoscenza della longitudine apparente del Sole e della Luna, mentre invece non \u00e8 necessaria applicando un metodo a formula chiusa. Nella pratica, onde evitare di rendere impossibile il calcolo in taluni computer, si preferisce imporre una tolleranza \"cautelare\", nei valori sopra riportati, di circa 1 milionesimo di grado in pi\u00f9 o in meno rispetto ai valori angolari indicati.\nSorgere e tramontare della Luna.\nLa Luna compie una rivoluzione attorno alla Terra in 27 giorni, 7 ore, 43 minuti e 11 secondi (mese siderale). Il mese lunare (ovvero il periodo compreso fra due Lune nuove) ha invece una durata media di 29 giorni, 12 ore, 44 minuti e 3 secondi. La differenza \u00e8 dovuta al fatto che nel frattempo sia la Terra che la Luna sono avanzate lungo l'orbita terrestre ed il loro allineamento col Sole \u00e8 cambiato. Tale differenza non \u00e8 costante principalmente perch\u00e9 nel corso dell'anno la velocit\u00e0 della Terra lungo la sua orbita varia in dipendenza della distanza Terra-Sole.\nCi si potrebbe aspettare che una volta al mese, quando la Luna passa tra la Terra e il Sole nel corso di una luna nuova, la sua ombra cada sulla Terra causando una eclissi solare, ma questo non accade ogni mese. E neppure \u00e8 vero che durante ogni Luna piena, l'ombra della Terra cade sulla Luna, causando una eclissi lunare. Eclissi solari e lunari non sono osservate ogni mese, perch\u00e9 il piano dell'orbita della Luna attorno alla Terra \u00e8 inclinato di circa rispetto al piano dell'orbita della Terra attorno al Sole (il piano dell'eclittica ). Cos\u00ec, quando si verificano lune nuove e piene, la Luna di solito si trova a nord o a sud della retta che passa per la Terra e il Sole.\nProverbi e modi di dire.\nGobba a Ponente Luna crescente, si intende, nel detto popolare, la curva che si vede oscurata quindi, se la parte oscurata ha la curva a sinistra, come a formare una C, allora \u00e8 una Luna crescente. Gobba a Levante, Luna calante quindi, la curva oscurata a destra, come a formare una D, allora \u00e8 decrescente, quindi calante. \nSimbologia.\nLo storico delle religioni rumeno Mircea Eliade (1907-1986) ha parlato di \"metafisica della luna\", ripresa pure nella cristologia e mariologia pagane in cui alle tre principali fasi lunari corrispondono le tre Marie."}
{"id": "689802", "revid": "697352", "url": "https://it.wikipedia.org/wiki?curid=689802", "title": "Zouk", "text": "Lo Zouk nasce da una miscela di ritmi, musiche e stili africani, caraibici ed europei. Zouk in lingua creola significa festa, zouker, ballare.\nEsplode come novit\u00e0 e diviene molto famoso nelle Antille Francesi, Guadalupa e Martinica, Parigi (Francia), Africa Occidentale, Paesi del Terzo Mondo di lingua francofona oltre a Mozambico, Angola, Capo Verde, diffondendosi anche nel Nord Europa. \nLo Zouk ha ispirato diversi autori dell'America Latina e dei Caraibi, sia di lingua spagnola che di lingua inglese. Ha ricevuto influenze dal merengue della Repubblica Dominicana, dalla bomba di Porto Rico, dalla rumba di Cuba, dalla cadence di Haiti, dal reggae della Giamaica, dalla beguine delle Antille Francesi e, infine, dal calypso e soca di Trinidad e Tobago, da cui ha appreso l'uso dei fiati a completamento della sonorit\u00e0 dei brani.\nStoria.\nLo Zouk \u00e8 emerso nel 1982 ed \u00e8 risultato molto familiare all'orecchio degli appassionati di ballo del Terzo Mondo, dei Caraibi e dell'America Latina, decretando rapidamente il suo successo. I leader di questa rivoluzione sono stati i Kassav'. Nel 1978 un cantautore, arrangiatore e chitarrista, Jacob Desvarieux, s'incontra con i fratelli Georges e Pierre-Edouard Decimus, con lo spirito di creare una musica originaria delle Antille che potesse raggiungere la stessa fama e lo stesso valore della Dance Music americana. Abituati a utilizzare i moderni studi di registrazione di Parigi hanno, quindi, sfruttato le moderne tecnologie audio e di programmazione degli strumenti musicali per creare dei brani originali. Desvarieux si afferma come produttore e arrangiatore di brani \"disco\" africani e francesi e i Kassav', con la loro musica, contemporaneamente ottengono una efficace e originale miscela di musica africana/antillese. Desvarieux, nelle righe che seguono, ci spiega da cosa \u00e8 stato ispirato: \n\u00c8 stato naturale che, questo stile misto di ritmi, sia nato in Guadalupa e Martinica con la loro ricca storia culturale miscela di Africa ed Europa. Lo Zouk ha dato onore musicale e fama alla musica delle Antille Francesi dominate dai ritmi di Haiti, il kompas (Compas) e la cadence, stimolando l'interesse per i tradizionali timbri e percussioni, il Ti Bois (piccolo cilindro di legno), il Gwo Ka (tamburo grosso) e il Tambour (tamburo). Il successo dei Kassav' ha ispirato parecchi autori di origine antillana e africana facendo esplodere il fenomeno Zouk nel giro di 10 anni. Negli studi di registrazione, gli artisti, aiutati dai pi\u00f9 moderni sequencer, hanno creato molti brani musicali. Alcuni di questi musicisti sono arrivati nei primi posti della Hit Parade francese. Lo Zouk con i Kassav' in testa, ha avuto un successo enorme nei paesi africani di lingua francofona e ha ispirato nella met\u00e0 degli anni ottanta il soukous dello Zaire/Congo e la makossa del Camerun. Diversi artisti africani hanno, inoltre, composto parecchie canzoni al ritmo dello Zouk. Negli anni ottanta-novanta c'erano due differenti stili nello Zouk fra le due isole delle Antille. In Martinica preferivano il pi\u00f9 romantico e lento \"Zouk Love\", in Guadalupa amavano quello pi\u00f9 duro, pi\u00f9 veloce, lo \"Zouk Beton\" o \"Chir\u00e8\", in discoteca, comunque, si suonano tutti e due gli stili. Gli artisti pi\u00f9 famosi, oltre ai Kassav', sono: Franky Vincent, Tany Saint Val, Jocelyne Labille (con il successo dell'estate 2003 \"Laisse Parler Les Gens\"), Princess Lovers (con il successo \"Tu Kiffes \u00c7a\"), Malavoi, Patrick Saint Eloi, Ralph Tamar, Ronald Rubinel, Perle Lama, Jo\u00eblle Ursull (Miyel), Kaysha () e altri ancora. Merita una menzione particolare, il cantautore Gianni Miele, un grande artista napoletano che ha vissuto in Martinica e Guadalupa per diversi anni, componendo e cantando dei bellissimi brani di successo, in creolo, inglese e italiano, tanto che i suoi pezzi continuano ancora a essere ascoltati sia nelle discoteche dei Caraibi francesi che i quelle specializzate in Zouk, in Italia. Diversi brani di Zouk e in particolare dei Kassav' sono stati arrangiati a merengue o lambada.\nIl ballo.\nLo Zouk \u00e8 un ballo di coppia. Gli Antillani lo Zouk Love lo ballano come il \"Ballo del Mattone\" di una volta, si abbraccia il/la partner e ci si muove con un movimento dell'anca pi\u00f9 accentuato rispetto a un ballo lento. Gli africani lo ballano anche come un merengue lento. Lo Zouk Beton o Chir\u00e8, che \u00e8 pi\u00f9 veloce, invece si pu\u00f2 ballare come un merengue relativamente veloce. Per entrambi gli stili, volendo, si possono fare i volteggi e le figurazioni tipiche della soca e lambada per rendere pi\u00f9 divertente il ballo. Al contrario delle altre danze caraibiche, lo Zouk non ha regole precise e si pu\u00f2 interpretare secondo il proprio stato d'animo. Chi non sa ballare i ritmi caraibici, con lo stile Zouk Love e usando la vecchia tecnica del \"lento\", pu\u00f2 avvicinarsi alla musica latino-americana e caraibica, fin dalla prima serata in discoteca, utilizzandolo come trampolino di lancio per imparare altri nuovi e suggestivi ritmi, questa volta aiutati da esperti insegnanti di ballo.\nLo Zouk negli ultimi anni ha avuto molto successo in Brasile, come ritmo ideale per poter continuare a ballare la Lambada, divenuta tanto famosa negli anni '89-'90. Dopo questo successo mondiale che si \u00e8 protratto fino al 1995 circa, questa musica \u00e8 stata via via eliminata durante le serate nelle discoteche.\nI brasiliani hanno modificato un po' questa danza, ispirandosi anche a come veniva ballato lo Zouk in Guyana francese ed hanno creato questo nuovo ballo che prende tanti passi, volteggi e figure dalla Lambada, ma ne ha create anche di nuove come, ad esempio, la rotazione della testa e del corpo della ballerina, che si muove comandata dalla mani del partner. Dal Brasile \u00e8 partita una notevole opera di divulgazione in tutto il Mondo, di questo nuovo stile, tanto che nel 2004 a Barcellona hanno organizzato un congresso mondiale coniando I termini di Lambada-Zouk o Zouk Lambada o Lambazouk o semplicemente Zouk. Ci sono stati altri congressi negli anni successivi in diverse parti del Mondo ai quali hanno cominciato a partecipare anche gli insegnanti di Salsa.\nIn Italia \u00e8 sono state fatte dimostrazioni di Zouk durante varie edizioni del Roma Salsa Festival dal 2007.\nQuesto movimento ha iniziato a contagiare anche Roma che per prima ha sfruttato questa nuova onda di ballo, con scuole, locali e concerti, creando una nuova Movida Zouk."}
{"id": "689803", "revid": "287204", "url": "https://it.wikipedia.org/wiki?curid=689803", "title": "Acht van Chaam", "text": "L'Acht van Chaam \u00e8 una corsa in linea maschile di ciclismo su strada che si tiene nella citt\u00e0 di Chaam, nei Paesi Bassi, ogni anno nel mese di luglio. Dal 1999, a causa della lunghezza del circuito, la competizione \u00e8 stata trasformata dall'UCI in un criterium.\nSi svolge su un circuito cittadino che forma una specie di \"8\" da ripetersi pi\u00f9 volte (da cui il nome della competizione). Oltre che per i professionisti, si sono svolte, nel corso delle edizioni, anche competizioni femminili, per dilettanti e per juniores.\nAlbo d'oro.\n\"Aggiornato all'edizione 2019.\""}
{"id": "689804", "revid": "128334", "url": "https://it.wikipedia.org/wiki?curid=689804", "title": "Linda Hunt", "text": "Primo caso nella storia del cinema, la Hunt ha vinto il premio Oscar alla miglior attrice non protagonista nel 1984 nei panni maschili del fotoreporter Billy Kwan nel film \"Un anno vissuto pericolosamente\", che rappresenta tra l'altro il suo debutto cinematografico. A partire dal 2009 \u00e8 invece protagonista della nota serie televisiva \"\", spin-off di \"NCIS\", per la quale interpreta il ruolo di Henrietta \"Hetty\" Lange.\nBiografia.\nVita privata.\nApertamente omosessuale, \u00e8 sentimentalmente legata a Karen Kline, una psicoterapeuta, dal 1978. Le due si sono sposate esattamente trent'anni dopo, nel 2008. Durante le scuole superiori le viene diagnosticata una forma di nanismo ipofisario. Non soffre della sindrome di Turner come varie fonti, invece, affermano.\nDoppiatrici italiane.\nNelle versioni in italiano dei suoi lavori, Linda Hunt \u00e8 stata doppiata da:\nCome doppiatrice \u00e8 sostituita da:"}
{"id": "689805", "revid": "123905148", "url": "https://it.wikipedia.org/wiki?curid=689805", "title": "Pranzo", "text": "Il pranzo rappresenta generalmente il secondo o il terzo pasto della giornata, preceduto dalla colazione, ed eventualmente dallo spuntino di met\u00e0 mattina.\nEtimologia e storia.\nIl termine italiano deriva dal latino \"prandium\", da \"prae\", prima, e \"dium\", \"dies\", giorno, da cui ereditano gli aggettivi \"prandiale\" e \"postprandiale\", utilizzati soprattutto in ambiente medico. \nNella Roma antica era il breve e primo pasto del mattino, consumato appena prima di mezzogiorno. Questo pasto era allora distinto dalla \"cena\", che era invece il lauto pasto, consumato rigorosamente in comune, verso le tre-quattro del pomeriggio. \nDal V secolo circa, con l'introduzione del pasto di primo mattino appena svegli, chiamato \"colazione\", il pasto verso mezzogiorno fu quindi chiamato \"seconda colazione\". La \"seconda colazione\" \u00e8 infatti un termine, oggi ormai desueto, per indicare il pranzo.\nCol passare dei secoli, la \"cena\", nel periodo medievale scritto anche \"coena\", fu spostata sempre di pi\u00f9 in orario serale, mentre il pranzo divenne un vero e proprio pasto, da consumarsi, questa volta, dopo mezzogiorno o nelle ore pomeridiane.\nFino a quando fu considerato il primo pasto del mattino, esso rompeva quindi il digiuno della notte e, per tal motivo, era anche detto \"dis-jejuniis\", in latino = \"rompere il digiuno\". Da questo termine nacque, come sinonimo, il termine desinare, oggi ormai utilizzato solo pi\u00f9 nella forma aulica o poetica, o nel dialetto regionale toscano. Dalla stessa radice origin\u00f2 il termine \"disner\" che, in francese antico, era il pasto di mezzogiorno (in francese \"dejeuner\"), ma anche il termine \"d\u00eener\" (in francese il pasto della sera, la cena) quindi anche il termine inglese \"dinner\", anche questo un pasto che, dal pomeriggio, fu spostato all'orario serale intorno al XIII secolo. La diffusione del termine \"dis-jejuniis\", tuttavia, non avvenne per la lingua spagnola, indicando come \"desayuno\" soltanto la prima colazione, mentre per il pranzo prese forma, intorno al XII secolo, il latino \"ad-mordere\", da cui \"almuerzo\", ovvero \"pranzo\" in spagnolo.\nIn anglosassone invece, il secondo pasto del mattino, ovvero quello verso mezzogiorno, veniva spesso chiamato\n\"noon cheon\" (= bevanda di mezzogiorno), abbreviato \"nuncheon\", e da cui deriva l'attuale termine inglese \"lunch\". L'antico \"morgen-mete\" inglese fu soppiantato dall'attuale termine inglese \"breakfast\", a indicare il breve pasto di primo mattino, mentre in tedesco fu chiamato \"mit-tag-essen\", ovvero \"pasto di mezzogiorno\".\nUn neologismo \"macedonia\" poi, tra i termini inglesi \"breakfast\" e \"lunch\", \u00e8 il termine \"brunch\", indicando un pasto leggero e frugale, generalmente consumato, nei paesi anglosassoni, in orario mattutino, inserito tra la prima colazione e il pranzo.\nIn slavo si usava il suffisso \"ed-u\", che indicava il cibo, e da cui derivano i termini \"obed\" in russo e in slovacco.\nUsi italiani e nel mondo.\nNell'Italia di oggi, il pranzo viene consumato tra mezzogiorno e le due-tre del pomeriggio circa. Nell'Italia Settentrionale si usa anticipare l'orario subito dopo mezzogiorno, mentre in quasi tutta l'area mediterranea, compresa Spagna e Grecia, l'orario \u00e8 solitamente spostato pi\u00f9 tardi, ovvero verso le due del pomeriggio.\nIl rituale del mangiare tutti insieme a pranzo, nel corso dei secoli, divenne un vero e proprio costume in quasi tutti i paesi, europei e non europei, ereditato dallo stesso convivio che si teneva nella cosiddetta \"cena\". Nel tempo, il pranzo divent\u00f2 una vera e propria tradizione di convivialit\u00e0, specialmente tra amici, conoscenti o parenti, prendendo forma nelle varie sue declinazioni, specialmente in correlazione a varie ricorrenze e celebrazioni come, ad esempio, il pranzo di nozze, il pranzo di Natale, di Pasqua o Pasquetta, etc.\nDurante la giornata lavorativa, specialmente nei paesi angolasassoni, a volte il pranzo divent\u00f2 - e lo \u00e8 tuttora - un momento per delle riunioni di lavoro, dove si facevano affari e contemporaneamente si mangiava, soprattutto \"a \"buffet\"\" (pranzo in piedi): viene chiamato il \"working lunch\", tradotto come \"pranzo di lavoro\" - o anche - \"colazione di lavoro\", anche se, in questo caso, intesa come \"seconda colazione\".\nTuttavia, soprattutto per gli orari pi\u00f9 serrati, il pranzo di lavoro diventa invece un pasto breve, fugace e routinario. Se non esistono luoghi di ristoro specifici, il pasto del pranzo viene consumato velocemente sul posto di lavoro, preparato e portato da casa in un sacchetto, con dentro cibi quali panini, tramezzini, frutta o succhi di frutta, tanto da coniare il termine di \"pranzo al sacco\", anche se questo viene pi\u00f9 usato per quando si fanno viaggi o gite turistiche. \nLa giornata feriale del lavoratore viene solitamente scandita dalla cosiddetta \"pausa pranzo\", di durata variabile. Il contenitore portavivande viene utilizzato per trasportare e consumare il cibo, non solo sui luoghi di lavoro, ma per esempio al campeggio o in campagne militari. \nFino a pochi decenni fa, in Italia, nel servizio militare, il contenitore si chiamava \"gavetta\", una sorta di contenitore metallico detta anche \"marmitta\", e sia il pranzo che la cena venivano gergalmente chiamati \"rancio\" (in inglese \"mess\", \"mensa\", ma anche \"pasticcio\"). Nei luoghi con severi orari di lavoro, ad es. operai metalmeccanici, nell'Italia settentrionale, il piccolo portavivande del pranzo veniva chiamato \"schiscetta\" (in Lombardia), o \"barachin\" (in Piemonte) dove, per metafora, quest'ultimo era il soprannome dello stesso lavoratore. Oggi, per la \"pausa pranzo\" veloce e tascabile durante l'orario di lavoro si usa anche il termine inglese \"lunch box\" o, appunto, \"lunch bag\" (=pranzo-sacchetto, pranzo al sacco)"}
{"id": "689806", "revid": "287204", "url": "https://it.wikipedia.org/wiki?curid=689806", "title": "Vulcano (divinit\u00e0)", "text": "Vulcano (latino \"Vulcanus\", \"Volcanus\" o arcaico \"Volkanus\") \u00e8 il dio romano del fuoco terrestre e distruttore. Appartiene alla fase pi\u00f9 antica della religione romana; infatti Varrone riferisce, citando gli \"annales pontificum\", che re Tito Tazio aveva dedicato altari a una serie di divinit\u00e0 tra le quali era anche Vulcano. Spesso \u00e8 erroneamente indicato come figlio di Giove e Giunone, in realt\u00e0 \u00e8 stato generato per partenogenesi da quest'ultima.\nEtimologia.\nL'etimologia del nome non \u00e8 chiara: la tradizione romana sosteneva che il dio derivasse il proprio nome da alcuni termini latini collegati alla folgore (\"fulgere\", \"fulgur\", \"fulmen\"), la quale \u00e8 in qualche modo collegata al fuoco. Al dio\nsono attribuiti due epiteti: \"Mulciber\" (\"qui ignem mulcet\"), cio\u00e8 \"che addolcisce\", \"Quietus\" e \"Mitis\", entrambi col significato di \"tranquillo\"; tutti questi epiteti servono a scongiurare l'azione distruttiva del dio (per esempio negli incendi). In seguito all'identificazione di Vulcano con il greco Efesto, l'epiteto Mulciber fu interpretato come \"colui che addolcisce i metalli nella forgia\".\nFino alla met\u00e0 del XX secolo si pensava che il suo nome non fosse latino ma fosse correlato foneticamente al nome del dio cretese \"Velkhanos\" che per\u00f2 ha funzioni molto diverse da quelle del dio romano.\nSecondo Wolfgang Meid il nome del dio romano non \u00e8 correlato a quello di \"Velkhanos\" e Christian Guyonvarc'h ha invece proposto di collegarlo al nome di persona irlandese \"Olc\u00e1n\" (ogamico \"Ulccagni\", al genitivo). Un'altra ipotesi, avanzata da Vasilij Abaev, prende in esame una possibile relazione tra \"Volcanus\" e l'osseto \"-waergon\" variante del nome di \"Kurdalaegon\", il fabbro mitico dell'epopea nartica. Come fa notare Dum\u00e9zil, la forma \"Kurdalaegon\" \u00e8 stabile e ha un significato chiaro (\"kurd\", \"fabbro\" + \"-on\" \"della famiglia\" + \"Alaeg\", nome di una delle famiglie nartiche). La variante che si avvicina al nome di Vulcano, invece, \u00e8 stata attestata una sola volta per cui, sempre secondo Dum\u00e9zil, si tratta di un accostamento da respingere.\nNatura del dio.\nA Creta era venerato Velkhanos, un dio della natura e degli Inferi e in passato si \u00e8 ipotizzato che Vulcano provenisse dal Mediterraneo orientale tramite l'Etruria.\nSecondo Georges Dum\u00e9zil, la reale natura di Vulcano si spiega con la teoria dei tre fuochi vedici. Secondo questa teoria per celebrare un sacrificio si devono accendere sul terreno tre fuochi: il primo, chiamato \"fuoco del padrone di casa\", rappresenta il sacrificante stesso e serve ad accendere gli altri, il secondo, \"fuoco delle offerte\", porta il sacrificio agli d\u00e8i per mezzo del fumo, il terzo, \"fuoco di destra o del sud\", \u00e8 situato al limite dell'area sacrificale e serve da sentinella contro l'attacco degli spiriti maligni. Questa teoria si sarebbe conservata anche a Roma, dove i primi due fuochi sono rappresentati da Vesta mentre il terzo \u00e8 Vulcano. Il dio \u00e8 quindi il fuoco che divora e distrugge, rivolto verso le potenze ostili e questo spiega ci\u00f2 che si era chiesto anche Plutarco, cio\u00e8 perch\u00e9 i suoi templi dovevano essere costruiti fuori o al limite esterno delle mura, come gi\u00e0 il Volcanal alle origini di Roma. Questo spiega anche perch\u00e9 a Vulcano si consegnassero bruciandole per annientarle le armi e le spoglie del nemico prese sul campo di battaglia, come anche le armi del sopravvissuto alla \"devotio\".\nVulcano nella tradizione latina e romana.\nA Vulcano viene attribuita la paternit\u00e0 di alcuni personaggi della tradizione romana e latina: Ceculo, il fondatore di Preneste, Caco, un essere primordiale e mostruoso che abitava nel sito di Roma e Servio Tullio, il penultimo re di Roma.\nCatone nelle Origini dice che alcune vergini andate ad attingere acqua trovarono Ceculo in mezzo al fuoco e perci\u00f2 si pens\u00f2 che egli fosse figlio di Vulcano. Anche Virgilio ricorda nell'Eneide la discendenza da Vulcano di Ceculo e di Caco. Ovidio racconta nei Fasti che Servio Tullio era stato concepito dalla schiava Ocresia sedutasi sopra un fallo eretto apparso nel focolare; la divina paternit\u00e0 fu riconosciuta quando un fuoco circond\u00f2 la testa del piccolo senza procurargli danno. Anche Plinio il vecchio racconta la medesima storia, ma attribuisce la paternit\u00e0 al \"Lar familiaris\", piuttosto che a Vulcano.\nJacqueline Champeaux e Attilio Mastrocinque hanno avanzato l'ipotesi che sia identificabile con Vulcano il dio ignoto che nella pi\u00f9 antica mitologia latina avrebbe fecondato una dea vergine e madre corrispondente alla Rea greca (la dea Fortuna a Praeneste e Feronia ad Anxur). In tal caso Vulcano sarebbe stato il padre di Giove.\nConfrontando i diversi racconti mitologici, l'archeologo Andrea Carandini ritiene che Caco e Caca fossero figli di Vulcano e di una divinit\u00e0 o di una vergine locale cos\u00ec come lo \u00e8 Ceculo; Caco e Caca rappresenterebbero l'uno il fuoco metallurgico e l'altra il fuoco domestico, proiezioni di Vulcano e Vesta. Questi racconti mitologici risalirebbero al periodo pre-urbano del Lazio e il loro significato appare abbastanza chiaro: sul piano divino Vulcano feconda una dea vergine e genera Giove, il sovrano divino; sul piano umano Vulcano feconda una vergine locale (probabilmente una \"principessa\") e genera un capo. La prima attestazione di un'associazione rituale fra Vulcano e Vesta risale al lettisternio del 217 a.C.. Altri indizi che sembrano confermare questo legame sembrano essere la vicinanza tra i due santuari e l'affermazione fatta da Dionigi di Alicarnasso, secondo il quale entrambi i culti sarebbero stati introdotti a Roma da Tito Tazio per esaudire un voto fatto in battaglia.\nA Vulcano sono collegate due divinit\u00e0 femminili ugualmente antiche, \"Stata Mater\", che \u00e8 probabilmente la dea che ferma gli incendi, e Maia, il cui nome secondo H. J. Rose deriva dalla radice \"MAG\", per cui va interpretata come la dea che presiede alla crescita, forse a quella dei raccolti.\nMacrobio riferisce l'opinione di Cincio secondo il quale la compagna di Vulcano sarebbe Maia, giustificando questa affermazione con il fatto che il flamine di Vulcano sacrificava a questa dea alle calende di maggio, mentre secondo Pisone la compagna del dio sarebbe Maiesta. Anche secondo Gellio Maia era associata a Vulcano, citando i libri di preghiere in uso ai suoi tempi. Il dio \u00e8 il patrono dei mestieri legati ai forni (cuochi, fornai, pasticceri) e se ne trova attestazione in Plauto, Apuleio (dove fa il cuoco alle nozze di Amore e Psiche) e nel poemetto di Vespa contenuto nell'Anthologia Latina e incentrato sulla contesa tra un fornaio e un cuoco.\nSantuari.\nIl principale e pi\u00f9 antico santuario di Vulcano a Roma era il \"Volcanal\", situato nell\"'area Volcani\", un'area all'aperto ai piedi del Campidoglio, nell'angolo nord-occidentale del Foro Romano, con un'ara dedicata al dio e un fuoco perenne. Secondo la tradizione romana, il santuario era stato dedicato da Romolo, il quale vi aveva anche posto una quadriga di bronzo dedicata al dio, preda di guerra dopo la sconfitta dei Fidenati (ma secondo Plutarco la guerra in questione fu quella contro Cameria, sedici anni dopo la fondazione di Roma), e una propria statua con un'iscrizione contenente una lista dei suoi successi redatta in caratteri greci; secondo Plutarco Romolo era rappresentato incoronato dalla Vittoria. Inoltre il re avrebbe piantato nel santuario un albero di loto sacro, che esisteva ancora ai tempi di Plinio il vecchio e si diceva che fosse tanto antico quanto la citt\u00e0 stessa. Si \u00e8 ipotizzato che il santuario risalisse all'epoca in cui il Foro era ancora fuori della citt\u00e0. Il Volcanal \u00e8 menzionato due volte da Tito Livio in merito al \"prodigium\" di una pioggia di sangue avvenuto nel 183 a.C. e nel 181 a.C..\nL\"'area Volcani\", probabilmente un \"locus substructus\", era circa 5 metri pi\u00f9 alta del \"Comitium\" e da essa i re e i magistrati della prima repubblica, prima che fossero costruiti i \"rostra\", si rivolgevano al popolo. Sul Volcanal c'era anche una statua in bronzo di Orazio Coclite, che era stata qui spostata dal Comizio, un \"locus inferior\", dopo essere stata colpita da un fulmine. Aulo Gellio racconta che furono chiamati alcuni aruspici per espiare il prodigio, ma questi mossi dal malanimo fecero spostare la statua in un luogo pi\u00f9 basso dove non batteva mai il sole. L'inganno fu per\u00f2 scoperto e gli aruspici giustiziati; in seguito si scopr\u00ec che la statua doveva essere posta in un luogo pi\u00f9 alto e cos\u00ec fu fatto sistemandola nell'area Volcani. Gi\u00e0 nel 304 a.C. nell'area Volcani fu costruito un tempio alla Concordia dedicato dall'edile curule Gneo Flavio. Stando a Samuel Ball Platner nel corso del tempo il Volcanale sarebbe stato sempre pi\u00f9 ristretto dagli edifici circostanti fino ad essere ricoperto del tutto. Il culto era comunque vivo ancora nella prima met\u00e0 et\u00e0 imperiale, come testimonia il ritrovamento di una dedica di Augusto nell'anno 9 a.C..\nAgli inizi del XX secolo furono ritrovate, dietro l'Arco di Settimio Severo, alcune antiche fondazioni in tufo che probabilmente appartenevano al Volcanale e tracce di una specie di piattaforma rocciosa, lunga 3,95 metri e larga 2,80, che era stata ricoperta di cemento e dipinta di rosso. La sua superficie superiore \u00e8 scavata da varie canaline e di fronte ci sono i resti di una canale di drenaggio fatto di lastre di tufo. Si avanz\u00f2 l'ipotesi che si trattasse dell'ara stessa di Vulcano. La roccia mostra segni di danni e di riparazioni e nella superficie ci sono alcune cavit\u00e0, rotonde e squadrate, che hanno una qualche rassomiglianza con le tombe e sono perci\u00f2 state considerate tali da alcuni autori in passato, specialmente von Duhn, il quale, dopo la scoperta di antiche tombe a cremazione nel Foro, ha sostenuto che in origine il Volcanale fosse il luogo dove venivano bruciati i corpi.\nUn altro tempio gli fu eretto prima del 215 a.C. nel Campo Marzio, presso il Circo Flaminio dove si tenevano giochi in suo onore in occasione della festivit\u00e0 dei Volcanalia. Vitruvio afferma che anche gli aruspici etruschi prescrivono nei loro libri di costruire i templi di Vulcano fuori delle mura cittadine, per evitare che il fuoco si rivolga contro le abitazioni.\nFestivit\u00e0.\nAl culto di Vulcano era preposto un flamine minore, denominato flamine vulcanale; al dio era dedicata la festivit\u00e0 dei \"Volcanalia\", celebrata il 23 agosto (ovvero il X alle calende di settembre), in occasione della quale si svolgevano i \"Ludi Piscatorii\", giochi in onore dei pescatori del Tevere sull'altra riva del fiume rispetto alla citt\u00e0 e si sacrificavano nel fuoco del Volcanal piccoli pesci vivi, pescati nel fiume, al posto di anime umane.. Pare che durante questa festa la gente usasse appendere abiti o stoffe al sole; secondo Dum\u00e9zil questa pratica rituale potrebbe riflettere un legame teologico tra Vulcano e il dio Sole. Un'altra usanza praticata in questo giorno era di iniziare a lavorare con la luce di una candela, probabilmente per auspicare un uso benefico del fuoco legato al dio.\nVulcano fuori di Roma.\nA Ostia il culto di Vulcano era il pi\u00f9 importante della citt\u00e0, cos\u00ec come lo era il suo sacerdote, denominato \"pontifex Volcani et aedium sacrarum\", il quale aveva il controllo su tutti gli edifici sacri della citt\u00e0 e concedeva (o negava) l'autorizzazione all'erezione di statue dedicate alle divinit\u00e0 orientali. Il pontefice di Vulcano era nominato a vita probabilmente dal consiglio dei decurioni e la sua posizione corrispondeva a quella del pontefice massimo a Roma ed era il vertice della carriera amministrativa della citt\u00e0 di Ostia; veniva scelto, quindi, tra le persone che aveva gi\u00e0 ricoperto cariche pubbliche in citt\u00e0 o anche a livello imperiale. Il pontefice di Vulcano era l'unica autorit\u00e0 che disponesse di un certo numero di aiutanti e precisamente di tre pretori e due o tre edili, cariche religiose diverse da quelle civili omonime. In base a un'iscrizione frammentaria ritrovata ad Annaba (antica \"Hippo Regius\"), si ritiene probabile che lo scrittore Svetonio abbia ricoperto questa carica.\nDa Strabone sappiamo che a Pozzuoli vi era una zona denominata in greco \"agor\u00e0 di Efesto\" (\"Forum Vulcani\" in latino), una pianura caratterizzata da numerosi sbocchi di vapore vulcanico (odierna localit\u00e0 \"La Solfatara\").\nPlinio il vecchio riferisce inoltre che nelle vicinanze di Modena il fuoco usciva dalla terra \"statis Volcano diebus\".\nIdentificazione con il dio greco Efesto.\nAssimilato al dio greco Efesto, in et\u00e0 classica ne assunse anche la mitologia ritrovandosi cos\u00ec ad essere considerato figlio di Giove e di Giunone e sposo di Venere. Gi\u00e0 il poeta Lucio Accio nel \"Filottete\" chiama Lemno, l'isola di Efesto, con l'appellativo di Vulcania.\nNell'Eneide Virgilio mescola temi arcaici e temi ellenizzanti: se da una parte Vulcano viene identificato con la furia del fuoco che brucia le navi o con le faville che sprizzano dalle torce, dall'altra Vulcano viene identificato con il dio greco Efesto quando viene chiamato \"il dio di Lemno\" o nell'episodio in cui la dea Venere seduce il dio nel talamo divino per convincerlo a fornire armi a Enea. Il dio acconsente e corre all'isola di Lipari sotto la quale vi \u00e8 un antro nel quale i ciclopi forgiano le armi per gli d\u00e8i. Vulcano ordina loro di interrompere il lavoro e di dedicarsi alla fabbricazioni delle armi per Enea, tra le quali uno scudo sul quale vengono effigiati i principali eventi della storia romana da Romolo ad Augusto. Anche in Ovidio c'\u00e8 una simile mescolanza: nelLe metamorfosi Vulcano \u00e8 associato alla violenza del fuoco e alle fiamme soffiate dalle narici dei tori prodigiosi che Giasone deve affrontare per avere il vello d'oro, ma poi gli viene attribuita la paternit\u00e0 del brigante Perifete, figlio di Efesto.\nNella letteratura latina del III secolo Vulcano \u00e8 completamente identificato con Efesto nel \"De concubitu Martis et Veneris\" di Reposiano, un poemetto contenuto nell'Anthologia Latina, nel quale si racconta l'episodio omerico della scoperta del tradimento di Venere con Marte; in pratica di romano qui c'\u00e8 solo il nome dei divini protagonisti che sostituisce l'originale greco. L'identit\u00e0 di Vulcano con Efesto permane nei secoli successivi. \u00c8 riconoscibile, per esempio, nelle numerose rappresentazioni di Vulcano nell'arte rinascimentale e moderna quali:\ne in alcune opere eroicomiche della letteratura italiana:\nove la divinit\u00e0 rappresentata mostra esclusivamente le caratteristiche del dio greco.\nVulcano in Alabama.\nNel XX secolo Vulcano \u00e8 stato assunto come simbolo dalla citt\u00e0 statunitense di Birmingham, che ha dedicato al dio una statua in ghisa sulla cima della Red Mountain (\"Montagna Rossa\"), all'interno del Vulcan Park, dalla quale guarda la citt\u00e0. Alta 56 piedi (17 metri) e posta su un piedistallo di 124 piedi (38 metri), \u00e8 la pi\u00f9 grande statua di ghisa del mondo.\nLa statua fu costruita dallo scultore di origine italiana Giuseppe Moretti (1857-1935) per essere presentata alla Esposizione di St. Louis del 1904 come simbolo dell'attivit\u00e0 industriale della citt\u00e0 e in seguito fu riportata a Birmingham per essere posta nel 1938 sulla cima della Red Mountain. Con il trascorrere degli anni la statua cominci\u00f2 a presentare segni di deterioramento e soprattutto di formazione di ruggine, cosicch\u00e9 da ottobre a novembre 1999 fu smontata in vari pezzi e messa in restauro a spese della comunit\u00e0; lo smontaggio fu reso difficoltoso dalla presenza del cemento messo in origine nelle gambe della statua per stabilizzarla. Dopo il restauro la statua fu rimontata e rimessa al suo posto nel 2003 e nel 2004, anno del centenario, il Vulcan Park fu riaperto al pubblico."}
{"id": "689808", "revid": "287204", "url": "https://it.wikipedia.org/wiki?curid=689808", "title": "Cena", "text": "La cena \u00e8 uno dei pasti principali della giornata, che si consuma generalmente la sera, variando nelle dimensioni e nella consistenza, a seconda della cultura. Rappresenta generalmente il terzo pasto della giornata, dopo la colazione e il pranzo.\nEtimologia.\nIl termine italiano deriva dal latino \"cena\", a sua volta dal latino arcaico cesna, dal Proto-Italico *kertsn\u0101 dal Proto-Indo-Europeo *k\u00e9rt-s-nh\u2082 (\u201cporzione\u201d), a sua volta dalla radice (s)kert- (\u201ctagliare\u201d),da *(s)ker- \nCaratteristiche.\nAl tempo della Roma antica, la \"cena\" era il pasto principale della giornata, da consumarsi rigorosamente in comune, come il termine suggerisce, appunto, in momenti conviviali, soprattutto nei ricevimenti delle case patrizie. Si consumava relativamente presto alle tre-quattro del pomeriggio, tradizione che \u00e8 rimasta in alcuni paesi, come\nin America settentrionale ad esempio, dove il pasto serale \u00e8 previsto generalmente intorno alle ore 18, mentre in Europa l'orario \u00e8 estremamente variabile (dalle ore 18 della Gran Bretagna alle ore 22 della Spagna). In molti paesi anglosassoni infatti, si usa infatti indicare \"dinner\" come il pasto principale (dal francese \"d\u00eener\", a sua volta derivante dal latino \"dis-jejuniis\", in latino = \"rompere il digiuno\", anche se, con l'introduzione dei pasti mattutini della colazione e del pranzo, il termine perse il suo significato originale). Il \"dinner\" era quindi un pasto principale in qualsiasi orario della giornata ma, col passare dei secoli fu spostato sempre di pi\u00f9 in orario serale, quando il pranzo divenne un vero e proprio pasto, da consumarsi, questa volta, dopo mezzogiorno o nelle ore pomeridiane. La cena fu quindi spostata nel tardo pomeriggio e nella sera, e quindi tradotto come \"cena\". Per il pasto serale pi\u00f9 leggero, familiare o informale, o in differenti ore della sera, si tende ad utilizzare di pi\u00f9 il termine inglese \"supper\".\nLa composizione degli alimenti della cena \u00e8 pressoch\u00e9 comparabile con quella del pranzo tradizionale, anche se in alcuni paesi, ad es. la Germania, diventa un pasto pi\u00f9 frugale di quello di mezzogiorno. In Italia, la cena \u00e8 sia di entit\u00e0 che di tempo variabile, a seconda delle occasioni. Nelle giornate normali, diventa il momento pi\u00f9 tipico di aggregazione della famiglia, poich\u00e9 quasi tutti i membri sono gi\u00e0 tornati a casa dal lavoro o dallo studio, ma a volte si esprime nei cosiddetti \"cenoni\", in occasione di feste. A volte, la cena, inteso appunto come momento aggregativo e sociale, \u00e8 anche un sinonimo di corteggiamento, ad esempio nelle diffuse locuzioni di \"cena a lume di candela\", \"portare fuori a cena\".\nSempre in Italia, l'orario di cena \u00e8 anch'esso variabile, dalle 19:00 circa alle 21:30."}
{"id": "689809", "revid": "1543377", "url": "https://it.wikipedia.org/wiki?curid=689809", "title": "Modulazione a impulsi codificati", "text": "La modulazione a impulsi codificati (abbreviata PCM, acronimo del corrispettivo inglese \"pulse-code modulation\"), in elettronica e nelle telecomunicazioni, \u00e8 un metodo di rappresentazione digitale di un segnale analogico.\nStoria.\nLa PCM, come molte altre grandi invenzioni sembra essere semplice e ovvia. Il motivo principale che port\u00f2 alla campionatura dei segnali era la necessit\u00e0 di far passare su un unico cavo diversi campioni provenienti da diverse fonti telegrafiche. La TDM (time-division multiplexing) fu inventata nel 1853, dallo statunitense M.B. Farmer.\nL'ingegnere elettrico W.M. Miner, nel 1903, us\u00f2 un commutatore elettro-meccanico per la multiplazione a divisione di tempo di diversi segnali telegrafici, applic\u00f2 in seguito questa tecnologia alla telefonia. Ottenne flussi audio intelligibili per canali campionati a 3 500\u20134 300 Hz: al di sotto la comunicazione era insoddisfacente. Questa TDM usava canali PAM (pulse-amplitude modulation) e non PCM.\nPaul M. Rainey della Western Electric nel 1926 brevett\u00f2 un convertitore analogico-digitale che per\u00f2 non and\u00f2 mai in produzione. L'ingegnere inglese Alec Reeves, ignaro del lavoro precedente, pens\u00f2 alla PCM per le comunicazioni vocali nel 1937 mentre lavorava per la International Telephone and Telegraph in Francia. Descrisse la teoria e i vantaggi ma non ne derivarono usi pratici. Reeves brevett\u00f2 questi studi in Francia nel 1938, e nel 1943 negli Stati Uniti.\nLa prima trasmissione di un discorso mediante tecniche digitali fu utilizzata per le comunicazioni di alto livello degli Alleati durante la seconda guerra mondiale nel 1943.\nNon prima della met\u00e0 del 1943 i tecnici dei Bell Labs, che inventarono il sistema SIGSALY (usato per le comunicazioni degli Alleati), vennero a conoscenza che la codifica binaria PCM era gi\u00e0 stata proposta da Alec Reeves.\nLa PCM negli anni cinquanta usava un tubo a raggi catodici con una griglia perforata per la codifica. Come in un oscilloscopio il raggio si muoveva orizzontalmente alla frequenza di campionamento e lo spostamento verticale era controllato dal segnale analogico d'ingresso. La griglia era progettata non per produrre codice binario semplice, bens\u00ec codice Gray.\nDescrizione.\nIl metodo utilizza un campionamento dell'ascissa del segnale a intervalli regolari; i valori letti vengono poi quantizzati in ordinata e infine digitalizzati (in genere codificati in forma binaria). La PCM \u00e8 ampiamente utilizzata nei sistemi di telefonia, ma si basano su questo principio anche molti standard video, come l'ITU-R BT.601. Poich\u00e9 la PCM pura richiede un bitrate molto elevato, gli standard video di consumo come DVD o DVR sono basati su sue varianti che fanno uso di tecniche di compressione. Molto frequentemente, la codifica PCM viene impiegata per facilitare le trasmissioni digitali in forma seriale.\nModulazione.\nNel diagramma un'onda sinusoidale (rossa) \u00e8 campionata e quantizzata. L'onda sinusoidale \u00e8 campionata a intervalli regolari rappresentati dai trattini sull'asse delle X. Per ogni campione, uno dei valori disponibili sull'asse delle Y \u00e8 scelto da opportuni algoritmi, in genere viene approssimato al pi\u00f9 vicino. Questo produce una rappresentazione discreta del segnale di ingresso che pu\u00f2 essere facilmente codificata in digitale per essere memorizzata e manipolata. Queste operazioni sono effettuate da un unico circuito integrato chiamato ADC (analog-to-digital converter) a cui va fornito solamente il clock e l'alimentazione, in uscita produce direttamente la codifica digitale del segnale analogico in ingresso.\nPer l'onda sinusoidale rappresentata sulla destra possiamo verificare che i valori campionati sono quantizzati con i valori 8, 9, 11, 13, 14, 15, 15, 15, 14, 13, ecc. Codificando questi valori in binario avremo le seguenti parole di 4 bit: 1000, 1001, 1011, 1101, 1110, 1111, 1111, 1111, 1110, 1101, ecc. Questi valori digitali possono essere processati o analizzati da un analizzatore di segnali digitali o da una semplice CPU.\nDiversi canali PCM possono anche essere multiplati, di solito per trasmettere una maggior quantit\u00e0 di dati su un unico mezzo trasmissivo. Questa tecnica \u00e8 chiamata Time Division Multiplexing (TDM, o multiplazione a divisione di tempo), ed \u00e8 largamente usata nei moderni sistemi di telefonia pubblica.\nDemodulazione.\nPer ricavare in ricezione il segnale campionato di ingresso si utilizza la demodulazione, cio\u00e8 il contrario della modulazione. Passato ogni periodo di campionamento \u00e8 letto il seguente valore e l'uscita si porta quasi istantaneamente al nuovo valore. Come risultato di queste variazioni istantanee si avr\u00e0 un alto numero di armoniche indesiderate (maggiori di formula_1) che si possono eliminare attraverso un filtro analogico. Teoricamente \u00e8 impossibile rappresentare discretamente un segnale con banda infinita ma secondo il teorema del campionamento se si utilizza una frequenza di campionamento molto pi\u00f9 alta di quella del segnale (pari a due volte la sua banda di frequenza) il segnale ricostruito in ricezione non si discoster\u00e0 molto da quello originario. L'elettronica utilizzata per riprodurre un accurato segnale analogico da dati discreti \u00e8 simile a quella usata per generare il segnale digitale. Questi dispositivi sono chiamati DAC (digital-to-analog converters), e operano in modo simile agli ADC. Producono in uscita una tensione o una corrente (dipende dal tipo) secondo il valore presente in ingresso. Questo segnale di uscita viene generalmente filtrato e amplificato prima di essere utilizzato.\nLimitazioni.\nCi sono due fonti di errore implicite nel PCM:\nPoich\u00e9 i campioni dipendono dal tempo \u00e8 necessario un clock molto preciso per un'accurata riproduzione. Se il clock di codifica o decodifica non \u00e8 preciso ne risentir\u00e0 la qualit\u00e0 del segnale in uscita dal dispositivo. Un piccolo errore tra i due clock non \u00e8 motivo di preoccupazione anche se costante, tuttavia se l'errore non \u00e8 costante si va incontro a una distorsione considerevole, soprattutto nei segnali audio e video.\nDigitalizzazione.\nNel PCM convenzionale, il segnale analogico pu\u00f2 essere modificato (ad esempio mediante compressione del livello audio) prima di essere digitalizzato. Una volta effettuato il passaggio alla forma digitale, il segnale PCM \u00e8 di solito soggetto a ulteriori elaborazioni (per esempio compressione dei dati).\nAlcune forme particolari di PCM combinano insieme l'elaborazione e la codifica dei segnali. Le vecchie versioni di questi sistemi applicavano l'elaborazione nel dominio analogico come parte della conversione analogico-digitale, mentre le implementazioni pi\u00f9 recenti la svolgono nel dominio digitale. Queste semplici tecniche sono state poi rese obsolete dalle moderne tecniche di compressione audio digitale.\nDifferential pulse-code modulation.\nLa differential pulse-code modulation (DPCM) codifica i valori della PCM tramite le differenze tra il valore attuale e il successivo (predetto). Per i segnali audio questo tipo di codifica riduce il numero di bit richiesti per campione di circa il 25% rispetto al PCM.\nLa DPCM \u00e8 una tecnica di predizione dei campioni utilizzata per la trasmissione di segnali analogici in formato numerico (digitale).\nLa tecnica prevede la quantizzazione e codifica binaria dell'errore tra la predizione generata e il campione analogico in ingresso. Il valore di predizione viene ottenuto mediante un predittore pi\u00f9 complicato rispetto a quelli utilizzati in tecniche pi\u00f9 semplici ma meno preciso e tiene conto della funzione di autocorrelazione di un segnale analogico.\nIn particolare il valore predetto \u00e8 dipendente da N campioni precedenti a ognuno dei quali \u00e8 assegnato un \"peso\" a cui corrisponde il proprio coefficiente Ci.\nLa DPCM viene calcolata mediante l'espressione:\nformula_3\ndove Tc esprime il tempo di campionamento 1/fc del segnale analogico in ingresso al sistema.\nIl valore dei coefficienti Ci \u00e8 ottenuto attraverso un calcolo matriciale che tiene conto appunto della autocorrelazione Rx(i).\nIl valore di predizione sar\u00e0 tanto pi\u00f9 preciso quanto meglio \u00e8 possibile stimare la funzione di autocorrelazione stessa.\nAdaptive differential pulse-code modulation.\nL'adaptive DPCM (ADPCM) \u00e8 una variante del DPCM che rende arbitraria la dimensione dei passi di campionamento, cos\u00ec da consentire ulteriori riduzioni della larghezza di banda richiesta per un dato rapporto segnale-rumore.\nModulazione delta.\nEsiste anche la modulazione delta, che pu\u00f2 essere vista come una variante della DPCM: con questo metodo di compressione si richiede che ogni valore campionato differisca dal precedente di +1 o -1; sotto queste condizioni, pu\u00f2 essere trasmesso un singolo bit che dice se il nuovo campione \u00e8 maggiore o minore del precedente. L'occupazione di banda \u00e8 di 1/4 rispetto al PCM classico. La modulazione delta \u00e8 adottata dai sistemi di telecomunicazioni militari (NATO e no) sin dagli anni settanta.\nCodifica per la trasmissione.\nLa PCM pu\u00f2 essere sia return-to-zero (RZ) sia non-return-to-zero (NRZ). Nei sistemi NRZ \u00e8 necessaria la sincronizzazione e quindi non ci possono essere lunghe sequenze di 1 o di 0. Nei sistemi PCM binari la densit\u00e0 di 1 \u00e8 chiamata appunto \u201cones-density\u201d. La ones-density \u00e8 spesso controllata con una tecnica di precodifica chiamata run length limited, con cui il codice PCM \u00e8 leggermente allungato e viene garantito un limite di ones-density prima della modulazione. In altri casi sono aggiunte occasionali variazioni di livello nel flusso. Un'altra tecnica per il controllo della ones-density \u00e8 l'uso dello scrambler che fa sembrare il flusso dati pseudo-random, l'originario segnale pu\u00f2 essere estratto mediante un'operazione inversa. Lunghe sequenze di 0 e di 1 sono ancora possibili ma altamente improbabili."}
{"id": "689811", "revid": "228587", "url": "https://it.wikipedia.org/wiki?curid=689811", "title": "Squadre d'azione", "text": ""}
{"id": "689812", "revid": "228587", "url": "https://it.wikipedia.org/wiki?curid=689812", "title": "Squadra d'azione", "text": ""}
{"id": "689814", "revid": "1327519", "url": "https://it.wikipedia.org/wiki?curid=689814", "title": "Gianni Possio", "text": "Biografia.\nStudia armonia e contrappunto al Conservatorio di Torino sotto la guida di Azio Corghi e Enrico Correggia per poi diplomarsi in composizione con Giacomo Manzoni al Conservatorio di Milano.\nSue opere sono state premiate in diversi concorsi ed eseguite in importanti sedi concertistiche, nonch\u00e9 registrate e trasmesse da diversi enti televisivi e radiofonici. \u00c8 stato pi\u00f9 volte ospite di importanti contesti quali Festival Estival di Parigi, St. Martin in the Field a Londra, Ferienkurse di Darmstadt, Nuova Consonanza e Nuovi Spazi Musicali di Roma, Cantiere Internazionale di Montepulciano, Aterforum di Ferrara, Europa Musica di Candia, Festival Pontino, Rassegna del Gruppo Musica Insieme di Cremona, Nuova Musica di Genova, Settembre Musica e Antidogma Musica di Torino, Teatro alla Scala, I Pomeriggi Musicali e Musica nel nostro tempo di Milano e numerosi altri festival (Certaldo, Berlino, Napoli, Amsterdam, Berger, Aarhus, Braunwald, Lisbona, S. Paolo del Brasile, Locarno, Boston, Edimburgo, Buenos Aires, Los Angeles, Salisburgo, ecc).\nPossio ha scritto varie composizioni teatrali: la sua prima opera, \"Boine\", \u00e8 stata rappresentata per la prima volta al Festival d'Imperia nel 1983, mentre il suo balletto \"Games\" ha avuto la sua prima rappresentazione assoluta al Teatro Verdi di Sassari nel 1985.\nLe sue opere sono edite da Carisch, Edipan, Ricordi e Rugginenti (di cui \u00e8 stato direttore artistico). Sono inoltre state pubblicate alcune incisioni discografiche di suoi lavori.\nAttualmente \u00e8 docente al Conservatorio di Milano e all'Universit\u00e0 degli Studi di Milano."}
{"id": "689815", "revid": "729019", "url": "https://it.wikipedia.org/wiki?curid=689815", "title": "William Starke Rosecrans", "text": "Fu anche un uomo d'affari e ufficiale dell'Unione nel corso della Guerra di secessione americana, guadagnandosi il grado di generale.\nGiovent\u00f9 e carriera.\nRosecrans nacque a Little Taylor Run, in Kingston Township, nella Contea di Delaware (Ohio).\nSi diplom\u00f2 nell'Accademia Militare degli Stati Uniti di West Point nel 1842, quinto della sua classe di 56 cadetti, che comprendeva alcuni importanti futuri generali, quali James Longstreet, Daniel Harvey Hill e Abner Doubleday. L'esercito degli Stati Uniti lo invi\u00f2 da ingegnere a lavorare per le fortificazioni a Hampton Roads, Virginia.\nPi\u00f9 tardi serv\u00ec come istruttore a West Point e in varie altre localit\u00e0 dell'area del New England.\nRosecrans si dimise dall'esercito nel 1854, tornano nei ranghi civili. Si occup\u00f2 di miniere nella Western Virginia (oggi Virginia Occidentale) ed ebbe notevole successo, realizzando molte invenzioni, compreso un pi\u00f9 efficace sistema di produrre sapone.\nGuerra Civile.\nMentre era presidente della Preston Coal Oil Company, nel 1859, una lampada a olio esplose, ustionandolo gravemente. Non appena fin\u00ec la sua convalescenza provocatagli dalle bruciature, scoppi\u00f2 la Guerra Civile. Prese servizio come Aiutante di campo volontario di George B. McClellan. Promosso al rango di colonnello, Rosecrans assunse il comando del reggimento 23\u00ba Fanteria dell'Ohio, i cui componenti comprendevano Rutherford B. Hayes e William McKinley, entrambi futuri presidenti statunitensi. Presto ricevette la promozione a brigadier generale. I suoi piani e le sue decisioni si dimostrarono estremamente efficaci nella Campagna della Virginia Occidentale, inclusa la vittoria unionista a Rich Mountain; tuttavia il suo superiore in grado, il maggior generale McClellan, ne ricevette le lodi. A causa di ci\u00f2, Rosecrans rifiut\u00f2 di seguire a est McClellan (che divenne generale-in-capo di tutte le forze armate dell'Unione e pi\u00f9 tardi comandante dell'Armata del Potomac), chiedendo invece un trasferimento sul fronte occidentale.\nIuka-Corinth.\nRosecrans ricevette il comando dell'ala destra (\"Right Wing\") dell'Armata unionista del Mississippi nel maggio 1862 e prese parte attiva all'assedio di Corinth sotto il maggior generale Henry W. Halleck. Ebbe il comando dell'intera Armata il 26 giugno, e in luglio gli fu assegnata anche la responsabilit\u00e0 del comando del Distretto Militare di Corinth. In tali ruoli fu effettivo subordinato del maggior generale Ulysses S. Grant, da cui ricevette la condotta delle operazioni della Campagna Iuka-Corinth nel settembre-ottobre 1862. Nella battaglia di Iuka, Rosecrans svolse una parte attiva nell'offensiva a due punte contro l'esercito confederato del mag. gen. Sterling Price, ma si present\u00f2 in ritardo sul campo di battaglia e Grant ordin\u00f2 al suo altro comandante, il mag. gen. Edward Ord, di attendere finch\u00e9 non avesse sentito il frastuono degli uomini di Rosecrans in battaglia a sud di Iuka prima di portare il suo attacco da nord. A causa della direzione presa dal vento, una zona d'ombra acustica imped\u00ec a Ord e a Grant di sentire il frastuono della battaglia e l'esercito di Rosecrans combatt\u00e9 da solo, ma con successo. Sconfitto, Price arretr\u00f2 da Iuka e Grant critic\u00f2 Rosecrans per aver mancato di incalzare in modo aggressivo il suo avversario.\nRosecrans fronteggi\u00f2 allora Earl Van Dorn nella Battaglia di Corinth, uno scontro sanguinoso lungo l'arco di due giornate in cui Van Dorn pat\u00ec pesanti perdite assaltando le posizioni trincerate di Rosecrans. Durante la battaglia, si diffusero voci che Rosecrans fosse stato ucciso e quando il fuoco si arrest\u00f2 e i confederati arretrarono, egli gir\u00f2 attraverso le linee a cavallo per ringraziare i suoi uomini, assicurandoli di essere con ogni evidenza sopravvissuto. Ma, ancora una volta, il suo inseguimento di un nemico sconfitto fu fiacco, avendo egli atteso fino al mattino seguente prima di cominciare ad attuarlo, malgrado gli ordini di Grant fossero stati quelli di un immediato movimento contro i confederati in ripiegamento. Van Dorn fu in grado di sfuggire all'inseguimento nella Battaglia di Hatchie's Bridge e un'opportunit\u00e0 di completare la distruzione del suo esercito fu cos\u00ec perduta.\nGrant, fra gli altri, avrebbe pi\u00f9 tardi rimproverato Rosecrans di essere troppo cauto. (Grant ebbe critiche simili anche per l'immediato successore di Rosecrans, George Henry Thomas). Nonostante ci\u00f2, Rosecrans fu considerato un eroe dalla stampa nordista. Gli fu attribuito il comando del XIV Corpo (che sarebbe poi stato chiamato Armata del Cumberland) il 24 ottobre, sostituendo l'inetto Don Carlos Buell, e fu promosso al rango di maggior generale (dei Volontari, al posto di quello di brigadier generale dell'esercito regolare). Grant non fu insoddisfatto che Rosecrans avesse lasciato il suo comando alle sue dipendenze. La promozione ebbe effetto retroattivo a partire dal 21 marzo 1862, cos\u00ec che egli guadagn\u00f2 un'anzianit\u00e0 di carica che lo antepose al mag. gen. Thomas, cui era stato precedentemente offerto il comando di Buell ma che egli rifiut\u00f2 per un suo personale sentimento di lealt\u00e0.\nStones River.\nIl predecessore di Rosecrans, Buell, era stato rilevato dal comando per il suo irregolare tallonamento del generale confederato Braxton Bragg a seguito della Battaglia di Perryville. Anche Rosecrans mostr\u00f2 una cautela analoga, rimanendo a Nashville mentre il suo esercito si riforniva e le sue forze di cavalleria si addestravano. Ai primi di dicembre del 1862, il generale-in-capo Henry W. Halleck aveva perso la pazienza. Scrisse a Rosecrans: \"Se ella resta una settimana di pi\u00f9 a Nashville, non posso evitare di rilevarla dal comando\". Rosecrans replic\u00f2: \"Non ho bisogno di altri stimoli per adempiere al mio dovere che la conoscenza di ci\u00f2 che realmente avviene. Alla minaccia di rimozione o simili, mi si deve permettere di dire che sono a tutto ci\u00f2 insensibile\".\nAlla fine di dicembre, Rosecrans inizi\u00f2 la sua marcia contro l'Armata Confederata del Mississippi di Bragg, accampata fuori Murfreesboro (Tennessee). La Battaglia di Stones River fu la pi\u00f9 sanguinosa battaglia della guerra, in termini di percentuali di perdite. Fu tatticamente non decisiva, sebbene Bragg fosse il primo ad abbandonare col suo esercito il campo di battaglia. Nondimeno la battaglia fu importante per il morale dell'Unione, dopo la disfatta della Battaglia di Fredericksburg di poche settimane prima, e il Presidente Abraham Lincoln scrisse a Rosecrans: \"Ella ci ha consegnato una vittoria duramente guadagnata, che avrebbe potuto essere invece una sconfitta, la nazione avrebbe potuto a malapena sopravvivere\". E la vittoria elimin\u00f2 anche la minaccia portata dalla Confederazione al Tennessee centrale.\nIl XIV Corpo di Rosecrans fu immediatamente ricostituito come Armata del Cumberland. Questa forza fu coinvolta nella fortunata Campagna di Tullahoma contro Bragg, subendo meno di 500 perdite. Rosecrans divenne uno dei pi\u00f9 apprezzati generali dell'Unione. Fu noto fra i suoi uomini come \"Old Rosy\", non solo per il suo ultimo nome, ma a causa del suo grosso naso rosso, che fu descritto come \"intensamente romano\", senza dubbio alcuno rosso per le sue generose abitudini di bevitore. Fu un devoto cattolico che portava un crocifisso appeso alla catena del suo orologio e un rosario in tasca, amante del trattenere il suo staff per met\u00e0 della notte a dibattere su argomenti di dottrina religiosa. Poteva passava rapidamente da uno stato d'animo di ruvida irritazione (come dimostra la sua risposta ad Halleck a Nashville) a uno di gradevole socievolezza, cosa che gli accattivava la simpatia dei suoi uomini.\nChickamauga.\nSfortunatamente, Rosecrans tendeva anche alla balbuzie in battaglia e praticava una gestione minimalistica delle sue truppe. Ci\u00f2 caus\u00f2 gravi problemi nella battaglia di Chickamauga, in cui il gen. Rosecrans impart\u00ec l'ordine, diretto al brig. gen. Thomas J. Wood, \"di serrare (\"close up\") e sostenere (\"support\") le divisioni di generale Joseph J. Reynolds\". Tuttavia questo provoc\u00f2 un clamoroso buco nella linea unionista e fu solo grazie all'eroismo del mag. gen. George H. Thomas nel tenere il centro dello schieramento che l'esercito unionista riusc\u00ec a sfuggire al disastro. A seguito di questa grave disfatta federale sul fronte occidentale, Rosecrans si ritir\u00f2 a Chattanooga, dove la sua Armata fu posta sotto assedio dal vincitore di Chickamauga, il suo antico antagonista Braxton Bragg. Quando Ulysses Grant fu posto al comando di tutti gli eserciti del West, egli rilev\u00f2 Rosecrans dal suo comando dell'Armata del Cumberland, sostituendolo con Thomas.\nMissouri.\nRosecrans si rec\u00f2 a Cincinnati in attesa di ulteriori ordini, ma in definitiva egli non avrebbe pi\u00f9 svolto alcun significativo ruolo nella guerra. Ebbe infine il comando del Dipartimento del Missouri fino al termine del conflitto, agendo attivamente nell'opporsi a Sterling Price e alla sua incursione nel Missouri. Nel 1865, ebbe una \"brevet promotion\" a maggior generale in gratitudine per le sue azioni a Stones River. Rassegn\u00f2 le proprie dimissioni dall'esercito nel 1867.\nDiplomazia, politica e retaggio.\nDal 1868 al 1869, Rosecrans serv\u00ec come Ministro plenipotenziario statunitense in Messico, ma fu sostituito quando Ulysses Grant divenne Presidente degli USA. Torn\u00f2 all'impegno minerario privato in Messico e California per dieci anni. Fu eletto al Congresso statunitense per la California, servendo dal 1881 al 1885, e fu nominato supervisore del Dipartimento statunitense del Tesoro, servendo dal 1885 al 1893.\nMor\u00ec nel 1898 a Rancho Sausal Redondo (Redondo Beach (California)) ed \u00e8 sepolto nell'Arlington National Cemetery.\nFort Rosecrans National Cemetery, fuori San Diego (California), \u00e8 cos\u00ec chiamato in suo onore."}
{"id": "689816", "revid": "767487", "url": "https://it.wikipedia.org/wiki?curid=689816", "title": "La cintura di castit\u00e0 (film 1967)", "text": "La cintura di castit\u00e0 \u00e8 un film del 1967, diretto da Pasquale Festa Campanile e scritto da Luigi Magni.\nTrama.\nIl Duca Pandolfo parte per le crociate dal suo castello, dopo aver posto la cintura di castit\u00e0 alla moglie (che per\u00f2 rientra subito in possesso della chiave). Prima di partire ha nominato nobile il cavaliere Guerrando, del quale la contadina Boccadoro si \u00e8 innamorata. Guerrando riceve in dono un feudo e pensa di poter disporre di Boccadoro, sua suddita, che per\u00f2 intende concederglisi solo se maritata. Su consiglio di Marculfo, Guerrando sposa Boccadoro, ma subito dopo \u00e8 costretto a partire per Bari, caduta in mano saracena, senza aver avuto il tempo di consumare il matrimonio. Anche Guerrando applica alla sposa la cintura di castit\u00e0. Boccadoro, offesa, si veste a sua volta da guerriero per raggiungere il marito e recuperare la chiave. Cos\u00ec, grazie all'incontro con Dragone, raggiunge il campo crociato dove vede morire Marculfo, gravemente ferito durante le esercitazioni guerresche. Boccadoro e Guerrando cadono prigionieri dei Mori, a Bari. Insidiata dal sultano Ibn-el-Rascid, invaghitosi di lei, Boccadoro si salva perch\u00e9 costui deve correre a difendere la citt\u00e0 dall'arrivo delle truppe di Ludovico II. Ripresa la chiave della cintura, che era finita nelle mani del sultano, i due riescono infine a fuggire e a coronare cos\u00ec la loro storia d'amore."}
{"id": "689817", "revid": "1833487", "url": "https://it.wikipedia.org/wiki?curid=689817", "title": "Voce", "text": "In fonetica, la voce \u00e8 il suono prodotto dall'apparato fonetico dell'essere umano. Esistono diversi tipi di voce (bisbigliato, falsetto, laringale, mormorato). \u00c8 prodotta innanzitutto tramite la fonazione (il processo con il quale le corde vocali producono una specifica gamma di suoni attraverso opportune vibrazioni che coinvolgono anche diverse strutture della laringe (in pratica dei suoni)), spesso accompagnata da altri meccanismi di modificazione del flusso di aria (articolazione). La voce \u00e8 usata dall'essere umano quando esso parla, ride, canta, mormora, bisbiglia, piange, singhiozza parole o urla.\nIl termine si usa spesso come sinonimo di canto, con una connotazione musicale invece che fonatoria.\nIn musica.\nIn musica la voce \u00e8 lo \"strumento musicale\" primo e imprescindibile, il pi\u00f9 istintivo. Essa \u00e8 stata fin dalle origini fondamento dell'espressione musicale, e ha ispirato la creazione di numerosi strumenti musicali. Termini come \"cantabilit\u00e0\" e \"cantando\" vengono spesso utilizzati anche nella pratica strumentale per indicare comportamenti timbrici e di fraseggio analoghi a quelli impiegati nella pratica vocale, e in alcune tradizioni musicali la voce \u00e8 il modello espressivo a cui tende la musica strumentale (ad es. nella musica classica indiana).\nVeterinaria.\nLa voce (canto, ringhio, strido) di alcuni animali \u00e8 determinata dalla conformazione interna della laringe, con corde vocali semplici e poco sporgenti, dalla disposizione delle cavit\u00e0 di risonanza.\nIn particolare, negli uccelli \u00e8 l'organo detto siringe a permettere i tipici \"canti\" delle varie specie.\nLe specie animali hanno voci cos\u00ec differenti da giustificare un numero notevole di denominazioni diverse (nitrito, miagolio, raglio, ruggito, ecc.)."}
{"id": "689818", "revid": "125382640", "url": "https://it.wikipedia.org/wiki?curid=689818", "title": "Michel Joseph Maunoury", "text": "Biografia.\nNacque a Maintenon il 17 dicembre 1847, figlio di Charles Michel Alphonse (1816-1897), di professione medico, e di Jos\u00e9phine Boull\u00e9 (1826-1903). Nel 1867 dopo l'uscita dall'\u00c9cole polytechnique, divenne ufficiale d'artiglieria frequentando la Scuola d'applicazione dell'artiglieria, e del genio militare (\u00c9cole d'application de l'artillerie et du g\u00e9nie) nel 1869, uscendone con il grado di sottotenente. Durante la guerra franco-prussiana del 1870-1871 rimase ferito da una pallottola alla gamba destra il 2 dicembre ( battaglia di Champigny). Promosso capitano nel 1874, divenne istruttore d'equitazione.\nIl 3 maggio 1876 spos\u00f2 la signorina Blanche Rogier (1854-1939) Professore aggiunto al corso d'artiglieria presso l'\u00c9cole sp\u00e9ciale militaire de Saint-Cyr tra il 1881 ed il 1883, fu promosso maggiore nel 1886, e tenente colonnello nel 1893.\nNel 1896 assunse l'incarico di Comandante militare del palazzo della Camera dei Deputati a Parigi, promosso colonnello nel 1897, e generale di brigata il 20 dicembre 1901.\nElevato al rango di generale di divisione il 28 gennaio 1906, assunse l'incarico di comandante dell'artiglieria della Piazzaforte di Parigi, e poi di Comandante della Scuola Superiore di Guerra (\u00c9cole sup\u00e9rieure de guerre). Governatore militare di Parigi nel 1910 e membro del Conseil sup\u00e9rieur de la guerre, fu posto in riserva nel 1912.\nFu richiamato in servizio attivo all'et\u00e0 di 67 anni, l'11 agosto 1914, per assumere il comando della cosiddetta \"Arm\u00e9e de Lorraine\", ma costru\u00ec il proprio posto nella storia in un settore differente del fronte, vicino a Parigi, durante la prima battaglia della Marna del settembre 1914.\nComandante d'armata.\nMentre, in ossequio al Piano XVII, il giorno 21 agosto, i nove corpi d'armata della IIIe e IVe Arm\u00e9e iniziavano la loro avanzata nel settore della Ardenne, il generale Joffre, comandante in capo dell'esercito francese, per evitare che si aprisse un varco tra la IIIe e la IIe Arm\u00e9e che aveva appena lanciato un infruttuoso attacco in Lorena, decise di costituire con unit\u00e0 di riserva una nuova armata, denominata Arm\u00e9e de Lorraine affidandone il comando al Generale Maunoury. La nuova grande unit\u00e0 inizi\u00f2 a radunarsi a Verdun, costituita interamente da divisioni di riserva, quattro appartenenti al VII Corpo d'armata del generale Bonneau, e tre provenienti dalle riserve della IIIe Arm\u00e9e del generale Ruffey. Con l'Ordre Particuliere no. 18\" emesso da Joffre il 21 agosto, si ordinava all\"Arm\u00e9e de Lorraine di attirare il pi\u00f9 gran numero possibile di truppe tedesche e tenerle bloccate.\nTravolta in pieno dall'attacco tedesco, la IIIe Arm\u00e8e collass\u00f2, e alle 13:30 del 22 agosto il generale Ruffey, che inizialmente non era a conoscenza dell'esistenza della nuova armata, chiese disperatamente aiuto. Furono inviate in soccorso la 54\u00aa Divisione di fanteria della riserva, al comando di Jules Chailley, e la 67\u00aa Divisione di fanteria della riserva al comando di Henri Marabail, ma ci\u00f2 non fu sufficiente a salvare l'offensiva lanciata da Ruffey.\nDopo l'incontro avvenuto a Saint Quentin la mattina del 26 agosto tra Sir John French, comandante BEF da una parte, Joffre ed il generale Charles Lanrezac, comandante della Ve Arm\u00e8e, dall'altra, il comandante dell'esercito francese venne a conoscenza dei rapporti sulla distruzione di parte del II Corpo d'armata inglese a Le Cateau, rimanendo profondamente turbato della debolezza del fianco sinistro dello schieramento alleato. Quella stessa notte eman\u00f2 l\"Instruction General No 2\" ordinando la formazione di una nuova armata, la VIe Arm\u00e8e, a Parigi, da impiegare come \"Massa di manovra\", in cui sarebbe confluita parte della disciolta Arm\u00e9e de Lorraine. Anche l'appena costituita Arm\u00e9e d'Alsace, al comando del generale Paul Pau, fu disciolta, e le sue truppe andarono a formare una nuova grande unit\u00e0, la IXe Arm\u00e9e, che fu affidata al comando del generale Ferdinand Foch.\nAssunto il comando della nuova armata, come Capo di stato maggiore scelse un giovane ufficiale, Charles Th\u00e9odore Br\u00e9card, destinato ad una brillante carriera. Dopo aver bloccato il 29 agosto le avanguardie della 1. Armee tedesca del generale von Kluck a Proyart (sulla Somme), l'armata si conform\u00f2 al movimento di ritirata francese, mettendosi a disposizione del generale Gallieni, Governatore militare di Parigi. Il generale Gallieni intendeva sfruttare la VIe Arm\u00e9e per attaccare l'armata di von Kluck sul fianco scoperto. Il 5 settembre la VIe Arm\u00e9e pass\u00f2 l'Ourcq, e tra il 6 ed 7 settembre attacc\u00f2, insieme alla Ve, il fianco scoperto dell'armata tedesca tra Lizy e Mareuil, determinando l'origine dell'arresto dell'avanzata dell'ala destra nemica avventuratasi a sud della Marna. Con l'attacco del 6 settembre ebbe ufficialmente inizio la Prima battaglia della Marna. Per questa operazione il 18 settembre 1914 Maunoury divenne Cavaliere di Gran Croce dell'Ordine della Legion d'Onore.\nRaggiunta Soissons il 12 settembre, l'avanzata della VIe Arm\u00e9e si arrest\u00f2, e in poco tempo il fronte occidentale si stabilizz\u00f2 in una lunga linea continua dal mare al confine svizzero.\nL'11 marzo 1915 Maunoury rimase gravemente ferito da una pallottola alla testa, rimanendo cieco, durante un giro di ispezione ad una trincea sul fronte dell'Aisne. Per volere di Aristide Briand ridivent\u00f2 governatore militare di Parigi, sostituendo il generale Gallieni, e mantenne tale carica dal 5 novembre 1915 al 4 aprile 1916.\nPresenzi\u00f2 alla firma del Trattato di Versailles, uno dei rari generali invitati ad assistervi; si spense nel Ch\u00e2teau d'Herbilly, comune di Mer (Loir-et-Cher), il 28 marzo 1923.\nIl 31 dello stesso mese fu elevato, postumo, al rango di Maresciallo di Francia. I funerali si svolsero a Mer in presenza dei Marescialli Joffre e Foch, e del Ministro dell'Interno Maurice Maunoury (suo cugino). Il suo corpo fu tumulato presso l'H\u00f4tel des Invalides di Parigi il 13 maggio 1931.\nUn monumento in suo onore fu eretto a Mer, in Piazza 11 Novembre 1918, il 15 agosto 1928. Una vetrata intitolata \"Souvenir de la victoire de l'Ourcq en 1914\" si trova presso la chiesa di Notre-Dame du Raincy, talvolta chiamata \"La Vierge aux Taxis\", e rappresenta il Maresciallo Maunoury insierme a Foch e Gallieni. Un edificio dell'\u00c9cole polytechnique di Palaiseau porta il suo nome, cos\u00ec come il viale principale di Blois e una ex caserma cittadina trasformata in zona residenziale. Altre vie gli sono state intitolate presso la Cit\u00e9 des Aveugles nel quartiere di Valrose, a Nizza, e a nella cittadina di Chartres."}
{"id": "689826", "revid": "1543377", "url": "https://it.wikipedia.org/wiki?curid=689826", "title": "Vincenzo Petagna", "text": "Biografia.\nVincenzo Petagna nacque a Napoli il 17 gennaio 1734 da Antonino Petagna e Orsola Cuomo, definiti \"genitori onesti e timorati\". Da ragazzo, studi\u00f2 dapprima presso i gesuiti, dove apprese il latino. In seguito studi\u00f2 anche filosofia e medicina e si laure\u00f2 in medicina all'et\u00e0 di 20 anni circa. In seguito , animato da interesse nei confronti della medicina, segu\u00ec un corso di \"medicina-pratica\" di Luigi Visone.\nNel 1770, dopo aver conosciuto il principe di Kaunitz, ministro plenipotenziario della corte di Vienna a Napoli, viaggi\u00f2 con lui in Austria e colse l'occasione per visitare anche la Germania e l'Italia occidentale. Il viaggio gli consent\u00ec di entrare in contatto con importanti studiosi di altre nazioni e questo, a differenza di altri studiosi del Regno di Napoli, gli garant\u00ec una marcia in pi\u00f9 e una maggiore notoriet\u00e0 all'estero.\nTornato a Napoli, cominci\u00f2 a sistemare la sua collezione privata di storia naturale, specialmente la sezione relativa agli insetti. Poco tempo dopo dovette recarsi a Palermo per una diagnosi sulla salute del marchese presidente Airoldi, e colse l'occasione per studiare la flora siciliana. Al rientro gli fu assegnata la cattedra provvisoria di botanica presso la Regia Universit\u00e0 degli Studi di Napoli, divenendo \"professore interino\". In seguito la cattedra gli fu confermata, divenendo professore di ruolo. Nel suo ruolo di insegnante era noto per la sua qualit\u00e0 di trattare gli studenti con amorevolezza e cortesia, e riusciva a invogliarli alla conoscenza delle erbe officinali.\nNella prefazione dell'opera \"Institutiones Botanicae\", Petagna afferma di aver appreso molto all'interno dell'orto botanico di Pietro Sanseverino, conte di Chiaromonte, e di essere stato aiutato dal suo assistente Giulio Candida.\nFu membro del Reale Istituto d'Incoraggiamento di Napoli e di molte altre accademie. Fu anche iscritto alla Real Deputazione della Salute. Gli \u00e8 stata intitolata una pianta, la \"Petagnaea gussonei\".\nIl suo unico desiderio, secondo le fonti, era quello di avere a disposizione un orto botanico sufficientemente grande, ma gli fu consentito a malapena di averne uno piccolo al centro dell'ex-monastero di Monteoliveto a Napoli. Mor\u00ec il 6 ottobre 1810, forse a Napoli."}
{"id": "689830", "revid": "125419856", "url": "https://it.wikipedia.org/wiki?curid=689830", "title": "Haing S. Ngor", "text": "Biografia.\nNato a Samrong Young, in Cambogia, Ngor svolgeva il lavoro di chirurgo e ginecologo nel 1975, quando Phnom Penh capitol\u00f2 sotto i Khmer rossi. Sotto il nuovo regime, dovette nascondere le proprie abilit\u00e0 mediche, la sua educazione e persino il fatto di portare gli occhiali, cosa che gli avrebbe valso un'esecuzione immediata da parte del nuovo governo, che guardava con diffidenza a chiunque avesse un'istruzione al di fuori del Partito. Rimase internato in un campo di lavoro fino al 1979.\nSua moglie, My-Huoy, mor\u00ec dando alla luce il loro figlio. Ngor non pot\u00e9 praticare il parto cesareo che le avrebbe potuto salvare la vita, perch\u00e9 cos\u00ec facendo avrebbe confessato le sue conoscenze mediche e di certo nessuno dei tre sarebbe sopravvissuto. \nDopo la caduta dei Khmer Rossi, Ngor lavor\u00f2 in un campo di rifugiati in Thailandia per un anno, per poi arrivare negli Stati Uniti nel 1980. Non gli fu concesso di tornare ad esercitare la professione medica e non si rispos\u00f2. Nel 1988 scrisse con Roger Warner \"A Cambodian Odyssey\", autobiografia che narra in particolare le tragiche vicende vissute in prima persona durante il regime di Pol Pot.\nCinema.\n\u00c8 principalmente noto per aver vinto il premio Oscar al miglior attore non protagonista nel 1985 per l'interpretazione di debutto del giornalista cambogiano \"Dith Pran\" in \"Urla del silenzio\" (\"The Killing Fields\"). \u00c8 stato inoltre protagonista nel film di Oliver Stone \"Tra cielo e terra\", e ha partecipato ad alcune puntate di vari telefilm, tra cui \"Miami Vice\" (1987).\nLa morte.\nNel febbraio 1996 fu assassinato a colpi di pistola vicino al suo appartamento di Los Angeles, da parte di una banda di strada composta da tre membri, che avevano precedenti per borseggio e aggressioni a mano armata. Gli assalitori dichiararono al processo di aver derubato Ngor del suo orologio Rolex d'oro e di avergli chiesto di consegnare il suo pendente con dentro la foto della sua moglie defunta. Al rifiuto di Ngor, spararono due colpi, di cui uno fatale, presero il pendente e fuggirono. Il pendente non \u00e8 mai stato ritrovato.\nIl movente ufficiale dell'uccisione come conseguenza della rapina sembra infondato, dato che sul corpo di Ngor erano presenti 2900 dollari non prelevati dagli assalitori. Al processo gli avvocati della difesa avanzarono l'ipotesi che l'assassinio aveva un movente politico in quanto orchestrato da simpatizzanti dei Khmer rossi, ma la teoria non venne supportata da alcuna prova. Kang Kek Iew, un ex-ufficiale dei Khmer rossi, afferm\u00f2 nel novembre 2009 che Ngor era stato assassinato per ordine di Pol Pot, sebbene il Governo degli Stati Uniti non abbia ritenuto credibile questa spiegazione. Anche la statuetta dell'Oscar non fu pi\u00f9 ritrovata, fatto che ha causato una serie di vignette ironiche (in una puntata de \"I Simpson\" la si vede in casa di Homer)."}
{"id": "689836", "revid": "1305772", "url": "https://it.wikipedia.org/wiki?curid=689836", "title": "PCM", "text": ""}
{"id": "689847", "revid": "289247", "url": "https://it.wikipedia.org/wiki?curid=689847", "title": "Febbre di Haverhill", "text": ""}
{"id": "689849", "revid": "1462659", "url": "https://it.wikipedia.org/wiki?curid=689849", "title": "Coreboot", "text": "Coreboot (in precedenza chiamato LinuxBIOS), \u00e8 un progetto di software libero, appoggiato dalla Free Software Foundation, con lo scopo di rimpiazzare il BIOS proprietario, presente nella maggior parte dei computer. Una variante \u00e8 \"Libreboot\", che \u00e8 completamente libera da blob binari.\nStoria.\nIl progetto LinuxBIOS \u00e8 partito nel 1999 nel \"Advanced Computing Laboratory\" al Los Alamos National Laboratory (LANL) e i principali contribuenti sono AMD, LANL, Coresystems GmbH e Linux Networx.\n\u00c8 attualmente distribuito con una licenza GNU General Public License.\nCaratteristiche.\nPoich\u00e9 esso esegue il lavoro strettamente necessario ad avviare l'hardware, ha bisogno di essere portato sui chipset e schede madri che lo supportino, di conseguenza il funzionamento del bootloader dipende dal supporto dello stesso hardware."}
{"id": "689851", "revid": "729019", "url": "https://it.wikipedia.org/wiki?curid=689851", "title": "Feto", "text": "Il feto \u00e8 uno stadio dello sviluppo prenatale degli organismi vivipari gi\u00e0 dotato delle forme e delle caratteristiche della relativa specie. Il feto, diversamente dall'embrione, non subisce particolari modificazioni negli organi, ma questi maturano strutturalmente e funzionalmente fino al parto.\nIl passaggio da embrione a feto nella specie umana avviene intorno al 60\u00ba-70\u00ba giorno dal concepimento. Il feto pu\u00f2 anche avere malattie formatesi prima della nascita, chiamate malformazioni.\nSviluppo.\nSettimane da 9 a 16 (da 2 mesi e mezzo a 4).\nNell'uomo, lo stadio fetale inizia all'inizio della nona settimana di et\u00e0 concezionale o dell'undicesima settimana di et\u00e0 gestazionale. All'inizio della fase fetale, il feto ha una lunghezza di circa 30 millimetri e pesa circa 8 grammi. La testa costituisce quasi met\u00e0 delle sue dimensioni. I movimenti respiratori del feto sono necessari per la stimolazione dello sviluppo del polmone, piuttosto che per ottenere ossigeno. Il cuore, le mani, i piedi, il cervello e altri organi sono presenti, ma sono solo all'inizio dello sviluppo e hanno un funzionamento minimo. Durante la nona settimana, i genitali del feto iniziano a formarsi e la placenta diventa pienamente funzionale.\nA questo punto dello sviluppo, si verificano movimenti e contrazioni incontrollate quando i muscoli e il cervello iniziano a svilupparsi.\nSettimane da 17 a 25 (da 4 mesi e mezzo a 6 mesi e mezzo).\nDi solito una donna che resta incinta per la prima volta sente i movimenti fetali a circa 21 settimane, mentre una donna che ha gi\u00e0 dato alla luce un bambino di solito sentir\u00e0 movimenti a 20 settimane. Entro la fine del quinto mese, il feto \u00e8 lungo circa 20\u00a0cm.\nSettimane da 26 a 38 (da 6 mesi e mezzo a 9 mesi e mezzo).\nLa quantit\u00e0 di grasso corporeo aumenta rapidamente. I polmoni non sono completamente maturi. Si formano le connessioni cerebrali talamiche, che mediano gli input sensoriali. Le ossa sono completamente sviluppate, ma sono ancora morbide e flessibili. Ferro, calcio e fosforo diventano pi\u00f9 abbondanti. Le unghie raggiungono la punta delle dita. La lanugine inizia a scomparire, tranne sulla parte superiore delle braccia e delle spalle. Piccole mammelle sono presenti su entrambi i sessi. I capelli diventano pi\u00f9 spessi. La nascita \u00e8 imminente e si verifica intorno alla 38\u00aa settimana dopo la fecondazione. Il feto \u00e8 considerato formato tra le settimane 36 e 40, quando \u00e8 sufficientemente sviluppato per la vita al di fuori dell'utero. Una volta nato pu\u00f2 essere lungo da 48 a 53\u00a0cm. Alla nascita il controllo del movimento \u00e8 limitato\u02d0 i movimenti intenzionali volontari si sviluppano fino alla pubert\u00e0.\nVariabilit\u00e0.\nLa crescita dei feti umani presenta ampia variabilit\u00e0. Quando la dimensione del feto \u00e8 inferiore al previsto, si parla di una condizione nota come ritardo di crescita intrauterino (IUGR); i fattori che influenzano la crescita fetale possono essere materni, placentari o fetali.\nLa crescita fetale \u00e8 spesso classificata come segue: piccola per et\u00e0 gestazionale (SGA), appropriata per et\u00e0 gestazionale (AGA), e grande per et\u00e0 gestazionale (LGA). L'SGA pu\u00f2 causare basso peso alla nascita, conseguenza che pu\u00f2 essere causata anche da un parto prematuro. Il basso peso alla nascita aumenta il rischio di mortalit\u00e0 perinatale (morte poco dopo la nascita), asfissia, ipotermia, policitemia, ipocalcemia, disfunzioni immunitarie, anomalie neurologiche e altri problemi di salute a lungo termine. L'SGA pu\u00f2 essere associata a un ritardo della crescita, oppure pu\u00f2 essere associata a un arresto della crescita assoluto.\nViabilit\u00e0 fetale.\nLa viabilit\u00e0 fetale si riferisce al punto dello sviluppo fetale in cui il feto pu\u00f2 sopravvivere al di fuori dell'utero. Il limite inferiore di vitalit\u00e0 \u00e8 di circa 5-3 / 4 mesi di et\u00e0 gestazionale.\nNon esiste un netto limite di sviluppo, et\u00e0 o peso a cui un feto diventa automaticamente vitale. Secondo dati del 2003-05, i tassi di sopravvivenza sono del 20-35% per i bambini nati a 23 settimane di gestazione (5-3 / 4 mesi); 50-70% a 24-25 settimane (6 - 6-1 / 4 mesi); e maggiori del 90% a 26-27 settimane (6-1 / 2 - 6-3 / 4 mesi) e oltre. \u00c8 raro che un bambino di peso inferiore a 0,50\u00a0kg sopravviva. Quando nascono neonati prematuri, le cause principali di mortalit\u00e0 sono dovute al fatto che il sistema respiratorio e il sistema nervoso centrale non sono completamente differenziati. Se viene fornita assistenza postnatale adeguata, alcuni neonati pretermine che pesano meno di 0,50\u00a0kg possono sopravvivere e vengono chiamati neonati immaturi. La nascita pretermine \u00e8 la causa pi\u00f9 comune di mortalit\u00e0 infantile, e causa quasi il 30% delle morti neonatali. Con un tasso di incidenza del 5% -18% fra tutte le nascite, \u00e8 anche pi\u00f9 comune della nascita post-termine, che si verifica nel 3% -12% delle gravidanze.\nSistema circolatorio.\nPrima della nascita.\nIl cuore e i vasi sanguigni del sistema circolatorio, si formano relativamente presto durante lo sviluppo embrionale, ma continuano a svilupparsi in complessit\u00e0 nel feto. Un sistema circolatorio funzionale \u00e8 una necessit\u00e0 biologica, poich\u00e9 i tessuti dei mammiferi non possono far crescere pi\u00f9 di pochi strati di cellule spesse senza un apporto di sangue attivo. La circolazione prenatale del sangue \u00e8 diversa dalla circolazione postnatale, principalmente perch\u00e9 i polmoni non sono ancora in uso. Il feto ottiene ossigeno e sostanze nutritive dalla madre attraverso la placenta e il cordone ombelicale.\nIl sangue dalla placenta viene trasportato al feto dalla vena ombelicale. Circa la met\u00e0 di questo entra nel dotto venoso fetale e viene trasportato nella vena cava inferiore, mentre l'altra met\u00e0 entra nel fegato proprio dal margine inferiore. Il ramo della vena ombelicale che rifornisce il lobo destro del fegato si unisce prima con la vena porta. Il sangue quindi si sposta nell'atrio destro del cuore. Nel feto, c'\u00e8 un'apertura tra l'atrio destro e sinistro (il forame ovale) e la maggior parte del sangue scorre da destra verso l'atrio sinistro, bypassando cos\u00ec la circolazione polmonare. La maggior parte del flusso sanguigno arriva nel ventricolo sinistro da dove viene pompato attraverso l'aorta nel corpo. Parte del sangue si muove dall'aorta attraverso le arterie iliache interne fino alle arterie ombelicali e rientra nella placenta, dove il biossido di carbonio e altri prodotti di scarto del feto vengono assorbiti ed entrano nella circolazione della madre.\nParte del sangue proveniente dall'atrio destro non entra nell'atrio sinistro, ma entra nel ventricolo destro e viene pompato nell'arteria polmonare. Nel feto esiste una connessione speciale tra l'arteria polmonare e l'aorta, chiamata dotto arterioso, che dirige la maggior parte di questo sangue lontano dai polmoni (che non vengono utilizzati per la respirazione poich\u00e9 il feto \u00e8 sospeso nel liquido amniotico).\nSviluppo postnatale.\nDopo la nascita, con il primo respiro, il sistema cambia improvvisamente. La resistenza polmonare viene ridotta drasticamente, spingendo pi\u00f9 sangue a entrare nelle arterie polmonari dall'atrio destro e il ventricolo e non a fluire attraverso il forame ovale nell'atrio sinistro. Il sangue dei polmoni viaggia attraverso le vene polmonari verso l'atrio sinistro, producendo un aumento di pressione che fa chiudere il forame ovale, completando la separazione del sistema circolatorio. Successivamente, il forame ovale viene detto fossa ovalis. Il dotto arterioso normalmente si chiude entro uno o due giorni dalla nascita, lasciando il legamento arterioso, mentre la vena ombelicale e il dotto venoso di solito si chiudono due o cinque giorni dopo la nascita, lasciando rispettivamente il legamento rotondo e il legamento venoso.\nProblemi di sviluppo.\nUn feto in via di sviluppo \u00e8 altamente suscettibile alle anomalie nella crescita e nel metabolismo, aumentando il rischio di malattie congenite. Un fattore importante \u00e8 lo stile di vita durante la gravidanza. La dieta \u00e8 importante nelle prime fasi di sviluppo. Gli studi dimostrano che l'integrazione della dieta con acido folico riduce il rischio di spina bifida e altri difetti del tubo neurale. Anche saltare la colazione pu\u00f2 portare a periodi prolungati di scarsit\u00e0 di nutrienti nel sangue materno, portando ad un alto rischio di prematurit\u00e0 o difetti congeniti. Il consumo di alcol pu\u00f2 aumentare il rischio di sviluppare la sindrome alcolica fetale, una condizione che porta alla disabilit\u00e0 intellettiva in alcuni neonati. Fumare durante la gravidanza pu\u00f2 portare ad aborti e basso peso alla nascita. Il basso peso alla nascita \u00e8 fonte di preoccupazione per i medici, a causa della tendenza di questi bambini ad avere problemi medici secondari.\nI raggi X sono noti per avere possibili effetti avversi sullo sviluppo fetale, ma devono essere considerati in rapporto agli eventuali benefici.\nAlcune ricerche mostrano che gli ultrasuoni possono avere effetti sul peso alla nascita e sul neurosviluppo. Una preoccupazione particolare \u00e8 il possibile collegamento tra l'uso diffuso di ultrasuoni fetali e l'enorme aumento del numero di casi di autismo.\nI disturbi congeniti vengono acquisiti prima della nascita. I neonati con determinati difetti cardiaci congeniti possono sopravvivere solo fino a quando il dotto rimane aperto: in tali casi la chiusura del dotto pu\u00f2 essere ritardata dalla somministrazione di prostaglandine per consentire la correzione chirurgica delle anomalie. Viceversa, nei casi di dotto arterioso patologico, in cui il dotto non si chiude correttamente, i farmaci che inibiscono la sintesi delle prostaglandine possono essere utilizzati per incoraggiare la sua chiusura, in modo che possa essere evitata la chirurgia.\nAltri difetti congeniti del cuore includono difetti del setto ventricolare, atresia polmonare e tetralogia di Fallot.\nDolore fetale.\nL'esistenza del dolore fetale e le sue implicazioni sono dibattute politicamente ed accademicamente. Secondo le conclusioni di una revisione pubblicata nel 2005, \"Le prove relative alla capacit\u00e0 del dolore fetale sono limitate, ma indicano che la percezione fetale del dolore \u00e8 improbabile prima del terzo trimestre\". Tuttavia, i neurobiologi dello sviluppo sostengono che l'istituzione di connessioni talamocorticali (a circa 6-1 / 2 mesi) \u00e8 un evento essenziale per quanto riguarda la percezione fetale del dolore. La percezione del dolore coinvolge fattori sensoriali, emotivi e cognitivi ed \u00e8 impossibile conoscere quando si sperimenta il dolore, anche se \u00e8 noto quando si stabiliscono le connessioni talamocorticali. Alcuni autori sostengono che il dolore fetale \u00e8 possibile dalla seconda met\u00e0 della gravidanza\u02d0 \"Le prove scientifiche disponibili rendono possibile, anche probabile, che la percezione del dolore fetale si verifichi molto prima della gestazione tardiva\" ha scritto KJS Anand.\nIl fatto che un feto abbia la capacit\u00e0 di provare dolore e sofferenza entra a fa parte del dibattito sull'aborto. Negli Stati Uniti, ad esempio, i difensori della vita hanno proposto una legislazione che obbligherebbe i medici a informare le donne incinte che i loro feti potrebbero provare dolore durante la procedura e richiedere l'anestesia per il feto.\nSebbene dal tempo della Rivoluzione copernicana fu posta in dubbio l'autorevolezza della Sacra Scrittura come fonte della verit\u00e0 scientifica, il sussulto del'infante Giovanni alla pronuncia del Nome di Ges\u00f9 durante la Visitazione di Elisabetta attesta nella Bibbia la presenza di una coscienza senziente del feto almeno al sesto mese di gravidanza ().\nNel regno animale.\nUn feto \u00e8 uno stadio dello sviluppo prenatale degli organismi vivipari che si trova tra l'embriogenesi e la nascita. Molti vertebrati hanno stadi fetali, e comprendono la maggior parte dei mammiferi ma anche molti pesci. Alcuni invertebrati e molti artropodi danno alla luce giovani vivi. La convergenza dell'evoluzione verso lo stadio fetale mostra che \u00e8 relativamente facile da sviluppare. Presumibilmente ha origine da un ritardo del rilascio dell'uovo, che si schiude all'interno del genitore prima di essere deposto. Nel tempo, la robustezza del guscio si pu\u00f2 essere ridotta fino a diventare poco pi\u00f9 di un sacco.\nI feti della maggior parte dei mammiferi sono disposti in modo simile al feto umano all'interno delle femmine. Tuttavia, l'anatomia dell'area che circonda il feto pu\u00f2 essere diversa rispetto agli umani.\nLo sviluppo prima della nascita varia considerevolmente tra gli animali, anche fra gli stessi mammiferi. Le specie altriciali sono indifese alla nascita e richiedono una considerevole protezione da parte dei genitori. Al contrario, gli animali precociali nascono con gli occhi aperti, e sono in grado di muoversi immediatamente per fuggire o difendersi dai predatori. I primati sono precoci alla nascita, con l'eccezione degli umani.\nLa durata della gestazione nei mammiferi placentati varia da 18 giorni in alcune specie di topi a 23 mesi negli elefanti. In generale, i feti dei mammiferi terrestri pi\u00f9 grandi richiedono periodi di gestazione pi\u00f9 lunghi.\nIl principale beneficio dello stadio fetale \u00e8 che i piccoli sono pi\u00f9 sviluppati al momento della nascita. Pertanto, potrebbero aver bisogno di minori cure parentali e potrebbero essere in grado di badare a se stessi. Tuttavia, il trasporto di feti comporta dei costi per la madre, che deve assumere pi\u00f9 cibo per alimentare la crescita della prole, oltre a vedere influenzata anche la sua mobilit\u00e0.\nIn alcuni casi, la presenza di uno stadio fetale pu\u00f2 consentire agli organismi di far nascere la prole in una stagione favorevole."}
{"id": "689852", "revid": "125862142", "url": "https://it.wikipedia.org/wiki?curid=689852", "title": "Virus (biologia)", "text": "Un virus (dal latino \"v\u012brus\", \"veleno\") \u00e8 un'entit\u00e0 biologica con caratteristiche di simbionte o parassita obbligato, in quanto si replica esclusivamente all'interno delle cellule degli organismi. I virus possono infettare tutte le forme di vita, dagli animali, alle piante, ai microrganismi (compresi altri agenti infettanti come i batteri) e anche altri virus. Molte specie di virus convivono all'interno di sistemi viventi ospiti in modo simbiotico, e gli individui di ogni specie animale, compreso l'uomo, ospitano normalmente un elevato numero di specie virali simbionti, che formano una popolazione detta \"viroma\". \nI virus nella loro forma isolata - detta \"virione\" - sono particelle di materiale biologico estremamente piccole (con dimensioni di ordine variabile dalla decina al centinaio di nanometri) composte da filamenti di DNA o RNA racchiusi all'interno di un involucro proteico, detto \"capside,\" inoltre possono contenere enzimi ed essere circondati da un ulteriore involucro esterno, formato da uno strato lipidico, e possono essere dotati di altri tipi di proteine. Le forme dei virus possono variare notevolmente ma alcune sono pi\u00f9 comuni, tra queste vi sono le tipologie sferiche, quelle poliedriche, come pure quelle elicoidali, filiformi, amorfe o composite. \nNel 1892 Dmitri Ivanovsky descrisse in un articolo un agente patogeno non batterico in grado di infettare le piante di tabacco, da cui nel 1898 Martinus Beijerinck scopr\u00ec il virus del mosaico del tabacco. Da allora, circa specie di virus sono state descritte in dettaglio, anche se si ritiene che ve ne siano milioni. I virus si trovano in quasi tutti gli ecosistemi della Terra e rappresentano l'entit\u00e0 biologica pi\u00f9 abbondante in assoluto. La disciplina che si occupa dello studio dei virus \u00e8 nota come virologia, una sub-specialit\u00e0 della microbiologia.\nQuando non si trovano nella fase dell'infezione o all'interno di una cellula infetta, i virus esistono in forma di particelle indipendenti e inattive. Queste particelle virali, note anche come virioni, sono costituite da due o tre parti: (I) il materiale genetico costituito da DNA o RNA, lunghe molecole che trasportano le informazioni genetiche; (II) un rivestimento proteico, chiamato capside, che circonda e protegge il materiale genetico; e in alcuni casi (III) un involucro esterno formato da uno strato di lipidi, che circonda il rivestimento proteico, detto \"pericapside\". Non tutti i virus sono dotati di questo secondo involucro (i virus delle piante ad esempio, in genere ne sono privi). I virioni possono avere forme semplici, elicoidali e icosaedriche, ma anche architetture pi\u00f9 complesse. La maggior parte dei virus possiede virioni che sono troppo piccoli per essere visti con un microscopio ottico. In media il virione ha una dimensione di circa un centesimo della dimensione media di un batterio.\nLe origini dei virus non sono chiare: possono essersi evoluti dai plasmidi, o dai trasposoni e retrotrasposoni, o come prodotti di degradazione del DNA cellulare, o ancora durante la fase del mondo a RNA, cio\u00e8 prima dell'origine della vita. L'evoluzione per i virus \u00e8 un importante mezzo di trasferimento genico orizzontale, il che aumenta la loro diversit\u00e0 genetica. I virus sono considerati da alcuni biologi come una forma di vita, poich\u00e9 sono possessori di materiale genetico, si riproducono e si evolvono attraverso la selezione naturale. Tuttavia, sono privi di alcune importanti caratteristiche, come la struttura delle cellule e un metabolismo. Poich\u00e9 possiedono alcune, ma non tutte le caratteristiche, i virus sono stati spesso descritti come \"organismi ai margini della vita\".\nI virus hanno bisogno di un ospite (una cellula, eventualmente parte di un organismo pluricellulare, o un altro sistema biologico) per replicarsi, ma hanno anche la necessit\u00e0 di trasmettersi da un ospite all'altro. Il processo pu\u00f2 avvenire in molti modi: quelli delle piante hanno generalmente necessit\u00e0 di un \"vettore,\" cio\u00e8 un organismo intermedio mobile, pertanto spesso vengono trasmessi da pianta a pianta da insetti che si nutrono della loro linfa (ad esempio gli afidi). Lo stesso meccanismo pu\u00f2 avvenire negli animali a opera di parassiti succhiatori di sangue. La maggioranza dei virus non vegetali ha per\u00f2 capacit\u00e0 di trasmettersi senza il contributo di altre specie vettori. I virus influenzali ad esempio si diffondono direttamente da un ospite all'altro attraverso le esalazioni respiratorie, e ricevono particolare diffusione tramite fenomeni come tosse e starnuti. I \"norovirus\" e i \"rotavirus\", comuni cause di gastroenterite virale, sono trasmessi per via oro-fecale, vengono trasportati e depositati in luoghi esterni (come oggetti, alimenti o fonti d'acqua) tramite contatto, e possono entrare nel corpo con cibo e bevande contaminate. L'HIV \u00e8 uno dei numerosi virus trasmessi attraverso il contatto sessuale o dallo scambio di fluidi corporei, come il sangue. L'insieme delle tipologie di cellule che un virus pu\u00f2 utilizzare per replicarsi, viene chiamata il suo \"ospite\". Si tratta sempre di cellule dotate di sistemi adatti a replicare le sequenze genetiche contenute nel virus. Inoltre, i virus devono anche essere dotati di meccanismi specializzati per riuscire a oltrepassare le membrane delle cellule ospiti. Alcuni virus sono in grado di infettare solo pochi ospiti, altri invece sono in grado di infettarne molti.\nNegli animali, le infezioni da virus dannosi provocano una risposta immunitaria che solitamente elimina o comunque neutralizza il virus infettante. Gli animali sono generalmente dotati di difese molto potenti nei confronti dei virus dannosi, che consistono non soltanto in meccanismi di risposta, automatica o mirata, ma anche in barriere fisiche e chimiche molto difficili da oltrepassare per i virus esterni. Le risposte immunitarie possono essere prodotte anche da vaccini, che conferiscono un'immunit\u00e0 artificialmente acquisita per l'infezione virale specifica. Tuttavia, alcuni virus, come quelli che causano l'AIDS e l'epatite virale, sono in grado di eludere queste risposte immunitarie e provocano infezioni croniche. Poich\u00e9 i virus non hanno un metabolismo, i farmaci antibiotici non possono eliminarli e non hanno alcun effetto diretto su di essi. Sono stati osservati effetti indiretti di taluni farmaci antibiotici e antiparassitari che inibiscono meccanismi vitali delle cellule ospiti, ma la loro efficacia resta dubbia o marginale. Sono stati sviluppati diversi e specifici farmaci antivirali, la cui capacit\u00e0 di contrasto ai virus nell'insieme sembra essere comunque limitata.\nEtimologia.\nLa parola \"virus\" deriva dalla parola latina \"v\u012brus\", che significa \"tossina\" o \"veleno\".\nQuelle del mosaico del tabacco sono state le prime formazioni virali a essere osservate dall'uomo nel 1892, per opera dello scienziato russo Dmitrij Iosifovi\u010d Ivanovskij. Furono inizialmente chiamati \"virus filtrabili\" in quanto passavano attraverso filtri che trattenevano i batteri, filtri in ceramica a porosit\u00e0 micrometrica ma, a differenza delle semplici tossine, potevano essere trattenuti da ultrafiltri. Saranno classificati definitivamente come virus nel 1898 dal botanico olandese Martinus Willem Beijerinck il quale, usando esperimenti di filtrazione su foglie di tabacco infette, riusc\u00ec a dimostrare che il mosaico del tabacco \u00e8 causato da un agente infettivo di dimensioni minori di quelle di un batterio.\nLa scelta del vocabolo latino \"v\u012brus\" causa problemi nel voler ricavarne il plurale, come si suol fare nella tassonomia (vedi \"animalia\" per animali, \"plantae\", per piante, eccetera). Essendo una parola neutra della II declinazione e terminando in \"-us\" nei tre casi diretti (nominativo, accusativo e vocativo) \u00e8 considerata irregolare. Si declina nei casi obliqui (genitivo, dativo e ablativo) con il sinonimo \"ven\u0113num\". Dovrebbe essere \"singulare tantum\", ha cio\u00e8 soltanto il singolare, come \"riso\" o \"aria\". In circostanze particolari potrebbe essere reso plurale, ma non ci \u00e8 giunta tale forma. Lwoff, Horne e Tournier, nella loro classificazione del 1962, propongono e usano la forma \"vira\". In ambito anglofono viene usata la forma errata \"virii\" (da \"v\u012bri\u012b\"), pi\u00f9 che altro per riferirsi ai virus informatici, mentre in ambito biologico \u00e8 usata la forma pluralizzata inglese \"viruses\". \"V\u012bri\u012b\" \u00e8 errato poich\u00e9 presuppone la parola \"v\u012brius\" (come \"radius\", \"radi\u012b\"), che non esiste. Altro plurale ipotizzabile \u00e8 \"v\u012br\u012b\", che per\u00f2 richiederebbe come singolare la parola \"vir\", che significa \"uomo\" e si rende al plurale come \"v\u012dr\u012b\".\nIl termine \"virione\" (plurale \"virioni\"), coniato in francese nel 1959 nella forma \"virion\" ed entrato nella lingua italiana nel 1983, \u00e8 inoltre usato per riferirsi a una singola particella virale, stabile e infettiva, che viene rilasciata dalla cellula ed \u00e8 pienamente in grado di infettare altre cellule dello stesso tipo.\nStoria.\nLouis Pasteur riusc\u00ec a determinare l'agente eziologico per la rabbia e previde l'esistenza di un patogeno troppo piccolo per essere rilevato utilizzando un microscopio. Nel 1884 il microbiologo francese Charles Chamberland invent\u00f2 un filtro (conosciuto oggi come il filtro Chamberland o filtro di Chamberland-Pasteur) con pori di dimensioni minori di quelle dei batteri, in modo da poterli rimuovere completamente filtrando il liquido contenente i germi in sospensione.\nNel 1892 il biologo russo Dmitri Ivanovsky utilizz\u00f2 questo filtro per studiare quello che oggi \u00e8 conosciuto come il virus del mosaico del tabacco. I suoi esperimenti hanno dimostrato che estratti di foglie da piante di tabacco schiacciate e infettate rimangono infettivi dopo la filtrazione. Ivanovsky sugger\u00ec che l'infezione poteva essere causata da una tossina prodotta da batteri, ma non approfond\u00ec la questione. Al momento si pensava che tutti gli agenti infettivi potessero essere trattenuti dai filtri e coltivati su un terreno nutritivo. Nel 1898, il microbiologo olandese Martinus Beijerinck ripet\u00e9 gli esperimenti e si convinse che la soluzione filtrata conteneva una nuova forma di agente infettivo. Egli osserv\u00f2 che questo agente si moltiplicava solo nelle cellule che si stavano dividendo, ma poich\u00e9 i suoi esperimenti non mostrarono che fosse fatto di particelle, lo chiam\u00f2 \"contagium vivum fluidum\" (solubile germe di vita), e reintrodusse la parola virus. Beijerinck sostenne che i virus fossero liquidi in natura, una teoria pi\u00f9 tardi screditata da Wendell Meredith Stanley, che dimostr\u00f2 che erano delle particelle. Nello stesso anno Friedrich Loeffler e Paolo Frosch isolarono il primo virus animale, l'agente dell'afta epizootica (\"aphthovirus\"), attraverso un filtro simile.\nNel XX secolo, il batteriologo inglese Frederick Twort scopr\u00ec un gruppo di virus capaci di infettare i batteri, oggi chiamati batteriofagi (o comunemente fagi) e il microbiologo franco-canadese F\u00e9lix d'Herelle descrisse un virus che, quando aggiunto a batteri su agar, produrrebbe aree di batteri morti. Dilu\u00ec accuratamente una sospensione di questi virus e scopr\u00ec che le pi\u00f9 alte diluizioni (concentrazioni pi\u00f9 basse di virus), piuttosto che uccidere tutti i batteri, formavano aree discrete di organismi morti. Contando questi settori e moltiplicando per il fattore di diluizione egli riusc\u00ec a calcolare il numero di virus nella sospensione originale. I fagi furono considerati come un potenziale trattamento per alcune malattie come il tifo e il colera, ma tale idea fu messa da parte grazie all'introduzione della penicillina. Lo studio di fagi, tuttavia, ha permesso di capire alcuni aspetti dell'espressione genica e un meccanismo utile per introdurre geni estranei nei batteri.\nAlla fine del XIX secolo, i virus vennero classificati secondo la loro infettivit\u00e0, la loro capacit\u00e0 di essere filtrati e i requisiti per i loro ospiti viventi. Inizialmente i virus vennero coltivati solo nelle piante e negli animali. Nel 1906, Ross Granville Harrison introdusse un metodo per la coltivazione nella linfa, e, nel 1913, E. Steinhardt, C. Israeli, and R. A. Lambert utilizzarono questo metodo per allevare i virus destinati a diventare vaccini in frammenti di tessuto corneale di una cavia. Nel 1928, HB Maitland e MC Maitland fecero moltiplicare i virus-vaccino in sospensioni di reni di galline. Il loro metodo incominci\u00f2 a essere ampiamente adottato a partire dal 1950, quando il poliovirus venne coltivato su larga scala per la produzione del vaccino antipoliomielite.\nUn'altra svolta arriv\u00f2 nel 1931, quando il patologo statunitense Ernest William Goodpasture fece crescere il virus dell'influenza e molti altri virus nelle uova di galline fecondate. Nel 1949, John Franklin Enders, Thomas Weller e Frederick Robbins fecero crescere il virus della poliomielite in cellule in coltura su embrioni umani, il primo virus a essere coltivato senza l'uso di tessuti animali solidi o uova. Questo lavoro permise a Jonas Salk di realizzare un efficace vaccino antipolio.\nLe prime immagini di virus sono state ottenute in seguito all'invenzione del microscopio elettronico nel 1931, grazie al lavoro degli ingegneri tedeschi Ernst Ruska e Max Knoll. Nel 1935, il biochimico e virologo americano Wendell Meredith Stanley analizz\u00f2 il virus del mosaico del tabacco e dimostr\u00f2 che era per la maggior parte costituito da proteine. Poco tempo dopo, fu possibile separare in questo virus le proteine dall'RNA. Il virus del mosaico del tabacco \u00e8 stato il primo a essere cristallizzato e la sua struttura \u00e8 stata conseguentemente analizzata nel dettaglio. Le prime immagini a raggi X di diffrazione del virus cristallizzato, furono ottenute da Bernal e Fankuchen nel 1941. Sulla base delle loro foto, Rosalind Franklin scopr\u00ec, nel 1955, la struttura completa del virus. Nello stesso anno, Heinz Fraenkel-Conrat e Robley Williams dimostrarono che il virus del mosaico del tabacco purificato e il suo rivestimento proteico sono in grado di assemblare da soli dei virus funzionali, suggerendo che questo semplice meccanismo \u00e8 probabilmente stato il mezzo attraverso cui i virus vengono creati all'interno delle loro cellule ospiti.\nLa seconda met\u00e0 del XX secolo \u00e8 stato un periodo d'oro per lo studio dei virus, e buona parte delle circa specie \u00e8 stata scoperta nel corso di questi anni. Nel 1957 fu scoperto l'arteriviridae equino, la causa della diarrea virale bovina (una \"pestivirus\"). Nel 1963 Baruch Blumberg scopr\u00ec il virus dell'epatite B, e nel 1965, Howard Temin descrisse il primo retrovirus. La trascrittasi inversa, l'enzima che i retrovirus utilizzano per fare copie di DNA del loro RNA, \u00e8 stata descritta per la prima volta nel 1970, indipendentemente da Howard Martin Temin e da David Baltimore. Nel 1983, il gruppo guidato da Luc Montagnier, presso l'Istituto Pasteur in Francia, isol\u00f2 per primo il retrovirus oggi chiamato HIV.\nCaratteristiche.\nI virus sono tutti parassiti intracellulari obbligati. All'esterno delle cellule ospiti sono costituiti da un virione, formato da una capsula proteica (detta capside) contenente l'acido nucleico (DNA o RNA). I virus degli Eucarioti possono possedere anche una membrana che avvolge il capside detta peplos o pericapside. Talvolta tra il capside e il peplos presentano un ulteriore strato proteico che prende il nome di tegumento. I virioni non possiedono metabolismo: vengono quindi trasportati passivamente finch\u00e9 non trovano una cellula da infettare. L'infezione di una cellula ospite richiede il legame con proteine specifiche di membrana.\nNelle cellule infettate i virus perdono la loro individualit\u00e0 strutturale: consistono negli acidi nucleici e nei loro prodotti che assumono il controllo di parte dell'attivit\u00e0 biosintetica cellulare al fine di produrre nuovi virioni.\nIn alternativa, alcuni virus possono inserire fisicamente il loro genoma in quello dell'ospite in modo che sia replicato insieme con esso. Il genoma virale inserito in quello dell'ospite, detto \"provirus\", riprende la sua individualit\u00e0 e produce nuovi virioni in caso di danneggiamento della cellula ospite.\nOrigine.\nI virus forse esistono fin dall'evoluzione delle prime cellule viventi. L'origine dei virus non \u00e8 tuttavia chiara poich\u00e9 non formano fossili nel senso classico del termine; tecniche molecolari sono state utilizzate per confrontare il DNA o l'RNA dei virus e si sono dimostrate molto utili per indagare su come si potevano presentare anticamente. Inoltre, il materiale genetico virale pu\u00f2 occasionalmente passare nella linea germinale degli organismi ospitanti, per cui i discendenti ospitanti avranno il virus integrato nel proprio genoma. Ci\u00f2 fornisce una preziosa fonte di informazioni per i virologi per poter risalire agli antichi virus che sono esistiti liberi fino a milioni di anni fa.\nVi sono tre ipotesi principali che mirano a spiegare le origini dei virus:\nIpotesi regressiva.\nQuesta teoria afferma che i virus potrebbero essere stati una volta delle piccole cellule parassitarie di cellule pi\u00f9 grandi. Nel corso del tempo, i geni non richiesti dalla loro natura parassitaria sono andati persi. I batteri dei generi \"Rickettsia\" e \"Clamidia\" sono le cellule che, come i virus, sono in grado di riprodursi solo all'interno di cellule ospiti viventi. Essi prestano sostegno a questa ipotesi per il fatto che la loro dipendenza da parassitismo probabilmente caus\u00f2 loro la perdita dei geni che gli potevano permettere di sopravvivere al di fuori di una cellula. Questa ipotesi \u00e8 chiamata anche \"di degenerazione\" o \"di riduzione\".\nIpotesi dell'origine cellulare.\nQuesta, talvolta chiamata ipotesi del vagabondaggio o ipotesi di fuga, consiste nel credere che alcuni virus si siano evoluti da frammenti di DNA o RNA che sono \"sfuggiti\" da geni di un organismo pi\u00f9 grande. Il DNA fuggito sarebbe potuto provenire da plasmidi (frammenti di DNA che possono muoversi tra le cellule) o trasposoni/retrotrasposoni (molecole di DNA che si replicano e si muovono da diverse posizioni all'interno dei geni della cellula). Una volta chiamati \"geni che saltano\", i trasposoni sono esempi di elementi genetici mobili che potrebbero essere l'origine di alcuni virus perch\u00e9 hanno delle sequenze analoghe. Essi sono stati scoperti nel mais da Barbara McClintock nel 1950.\nIpotesi della coevoluzione.\nQuesta \u00e8 chiamata anche ipotesi del primo virus e propone che i virus si siano evoluti da molecole complesse di proteine e acidi nucleici contemporaneamente alla prima apparizione sulla Terra della cellula e sarebbero rimasti dipendenti dalla vita cellulare per miliardi di anni. I viroidi sono molecole di RNA che non sono classificati come virus poich\u00e9 mancano di un rivestimento proteico. Tuttavia, essi hanno caratteristiche che sono comuni a diversi virus e sono spesso chiamati agenti subvirali. I viroidi sono importanti patogeni delle piante. Questi non codificano proteine ma interagiscono con la cellula ospite e utilizzano le sue strutture per replicarsi. Il virus dell'epatite delta degli esseri umani ha un genoma RNA simile ai viroidi, ma \u00e8 dotato di un rivestimento proteico derivato dal virus dell'epatite B e non pu\u00f2 produrne uno suo. \u00c8, quindi, un \"virus difettoso\". Sebbene il genoma del virus dell'epatite delta possa replicarsi indipendentemente all'interno di una cellula ospite, esso richiede la presenza del virus dell'epatite B che gli fornisca un rivestimento proteico in modo che possa essere trasmesso alle nuove cellule. In modo analogo, il virofago \"Sputnik\" dipende dai mimivirus, e infetta il protozoo \"Acanthamoeba castellanii\". Questi virus, che dipendono dalla presenza di altre specie di virus nella cellula ospite, sono chiamati \"satelliti\" e possono rappresentare intermedi evolutivi dei viroidi e dei virus.\nIn passato, vi sono stati problemi con tutte queste ipotesi: l'ipotesi regressiva non spiega il motivo per cui anche il pi\u00f9 piccolo dei parassiti cellulari non assomigli ai virus in alcun modo. L'ipotesi della fuga non spiega la presenza di capsidi complessi e altre strutture di particelle virali. L'ipotesi del primo virus viola la stessa definizione di virus che richiede una cellula ospite.\nI virus sono ora riconosciuti come molto antichi e con una data d'origine antecedente alla divergenza della vita nei tre domini. Questa scoperta ha portato i virologi moderni a riconsiderare e rivalutare le tre ipotesi classiche..\nL'evidenza di un mondo ancestrale delle cellule RNA e le analisi al computer di sequenze di DNA virale stanno fornendo una migliore comprensione delle relazioni evolutive tra i diversi virus e potranno aiutare a identificare gli antenati dei virus moderni. Queste analisi non hanno potuto dimostrare quale delle ipotesi formulate sia pi\u00f9 corretta, tuttavia sembra improbabile che tutti i virus conosciuti abbiano un antenato comune e probabilmente molti virus sono nati in passato con diversi meccanismi.\nMicrobiologia.\nPropriet\u00e0 vitali.\nVi \u00e8 una divergenza di opinioni sulla questione se i virus siano una forma di vita o strutture organiche che interagiscono con gli organismi viventi. Sono stati descritti da un autore come \"organismi ai margini della vita\", dal momento che assomigliano agli organismi che possiedono i geni e si evolvono per selezione naturale e si riproducono tramite la creazione di pi\u00f9 copie di loro stessi attraverso un meccanismo di auto-assemblaggio il che li farebbe anche definire come \"creatori di diversit\u00e0\". Nonostante possiedano geni, essi non hanno una struttura cellulare, aspetto che viene spesso visto come l'unit\u00e0 base della vita. I virus non hanno nemmeno un proprio metabolismo e necessitano della cellula ospite per realizzare nuovi prodotti. Essi, pertanto, non possono naturalmente riprodursi al di fuori di una cellula ospite. Tuttavia specie batteriche come le \"rickettsie\" e le \"clamidie\" sono considerati organismi viventi nonostante abbiano la stessa limitazione. Forme di vita accettate come tali utilizzano la divisione cellulare per riprodursi, mentre i virus si assemblano spontaneamente all'interno delle cellule. Si differenziano dalla crescita autonoma dei cristalli per il fatto che ereditano mutazioni genetiche e sono soggetti alla selezione naturale. L'auto-assemblaggio dei virus nelle cellule ospiti comporta implicazioni per lo studio dell'origine della vita, in quanto conferisce ulteriore credito all'ipotesi che la vita possa aver avuto origine da molecole organiche auto-assemblate.\nStruttura.\nI virus mostrano una grande diversit\u00e0 di forme e dimensioni, chiamate morfologie. In generale, i virus sono molto pi\u00f9 piccoli dei batteri. La maggior parte dei virus che sono stati studiati hanno un diametro tra 20 e 300 nanometri. Alcuni \"filovirus\" arrivano fino a una lunghezza totale a 1400\u00a0nm, ma il loro diametro \u00e8 solo di circa 80\u00a0nm. La maggior parte dei virus non possono essere visti con un microscopio ottico e dunque per visualizzare i virioni \u00e8 necessario utilizzare il microscopio elettronico. Per aumentare il contrasto tra i virus e lo sfondo, vengono utilizzati dei \"coloranti\" densi di elettroni. Si tratta di soluzioni di sali di metalli pesanti, come il tungsteno, che disperdono gli elettroni. Quando i virioni vengono rivestiti con questa macchia (colorazione positiva), i piccoli dettagli vengono oscurati. La colorazione negativa supera questo problema colorando solo lo sfondo.\nUna particella virale completa, nota come un virione, \u00e8 costituita da acido nucleico circondato da un rivestimento protettivo formato da proteine chiamato capside. Questo \u00e8 realizzato da subunit\u00e0 proteiche identiche chiamati capsomeri. I virus possono avere una \"sacca\" lipidica derivata dalla membrana della cellula ospite. Il capside \u00e8 costituito da proteine codificate dal genoma virale e la sua forma serve come base per la distinzione morfologica. Perch\u00e9 le subunit\u00e0 proteiche virali codificate si possano auto-assemblare per formare il capside, in generale si richiede la presenza del genoma virale. Virus complessi codificano proteine che aiutano la costruzione del loro capside. Le proteine associate all'acido nucleico sono note come nucleoproteine e l'associazione di proteine del capside virale con l'acido nucleico virale \u00e8 chiamato nucleocapside. Il capside e l'intera struttura del virus possono essere fisicamente sondati attraverso il microscopio a forza atomica. In generale, i virus si possono distinguere in cinque tipologie morfologiche:\nGenoma.\nUn'enorme variet\u00e0 di strutture genomiche possono essere riscontrate tra le specie virali; come gruppo, essi contengono una diversit\u00e0 genomica strutturale maggiore rispetto alle piante, agli animali, agli archeobatteri o ai batteri. Vi sono milioni di diverse specie di virus, anche se solo circa specie sono stati descritte in dettaglio. A settembre 2015, il database NCBI dei genoma dei virus contava pi\u00f9 di sequenze genomiche complete, ma senza dubbio ve ne sono molte di pi\u00f9 ancora da scoprire.\nUn virus pu\u00f2 essere dotato di un genoma a DNA o uno a RNA e pertanto vengono denominati rispettivamente virus a DNA o virus a RNA; la stragrande maggioranza sono a RNA. I virus delle piante tendono ad avere genomi composti da un singolo filamento di RNA mentre i batteriofagi spesso hanno un genoma a DNA a doppia elica.\nI genomi virali possono essere circolari, come nel \"poliomavirus\", o lineari come negli \"adenovirus\". Il tipo di acido nucleico \u00e8 irrilevante per la forma del genoma. Tra virus a RNA e certi virus a DNA, il genoma \u00e8 spesso diviso in parti distinte, nel qual caso esso \u00e8 chiamato \"segmentato\". Per i virus a RNA, ogni segmento spesso codifica per una sola proteina e si trovano solitamente in un unico capside. Tuttavia, non \u00e8 necessario che tutti i segmenti siano nello stesso virione perch\u00e9 il virus sia infettivo, come dimostrato dal virus del mosaico del tabacco e da molti altri virus delle piante.\nUn genoma virale, indipendentemente dal tipo di acido nucleico, \u00e8 a singolo filamento oppure a doppio filamento. Genomi a singolo filamento consistono di un acido nucleico spaiato. Genomi a doppio filamento sono costituiti da due acidi nucleici complementari accoppiati. Quasi tutti i virus hanno un solo tipo di filamento, singolo oppure doppio, tuttavia alcune famiglie di virus, come quelli appartenenti agli \"Hepadnaviridae\", contengono entrambi i tipi di filamento: ovvero hanno un genoma che \u00e8 parzialmente a singolo filamento e parzialmente a doppio filamento.\nPer la maggior parte dei virus con genoma a RNA e alcuni con genomi a DNA a singolo filamento, i singoli filamenti sono classificati a senso-positivo (chiamato \"filamento positivo\") o senso-negativo (chiamato \"filamento negativo\"), a seconda se sono complementari all'RNA messaggero virale (mRNA). L'RNA virale a senso positivo \u00e8 nello stesso senso dell'mRNA virale e quindi almeno una parte di esso pu\u00f2 essere tradotto immediatamente dalla cellula ospite. L'RNA virale a senso negativo \u00e8 complementare all'mRNA e quindi deve essere convertito in RNA a senso-positivo tramite una RNA polimerasi RNA-dipendente prima della traduzione. La nomenclatura dei virus DNA con un genoma a un solo senso ssDNA \u00e8 simile alla nomenclatura RNA, in quanto il filamento stampo per l'mRNA virale \u00e8 complementare a esso (-) e il filamento codificante \u00e8 una copia (+). Tuttavia, diversi tipi di virus ssDNA e ssRNA hanno genomi che sono ambisenso e che la trascrizione pu\u00f2 verificarsi fuori da entrambi i filamenti in un doppio filamento replicativo intermedio. Gli esempi includono i \"geminivirus\", che sono i virus ssDNA delle piante e molti \"arenavirus\" che sono i virus ssRNA degli animali.\nLa dimensione del genoma varia notevolmente tra le specie. I genomi virali pi\u00f9 piccoli, i \"circoviruses\" ssDNA della famiglia dei \"circoviridae\", codificano solo per due proteine e hanno una dimensione del genoma di due sole kilobase; il pi\u00f9 grande dei \"pandoravirus\" possono avere dimensioni del genoma di circa due megabasi che codificano per circa 2500 proteine.\nIn generale, i virus a RNA hanno dimensioni del genoma pi\u00f9 piccoli rispetto ai virus a DNA a causa di un pi\u00f9 alto tasso di errore durante la replica e hanno un limite di dimensione massima superiore. Al di l\u00e0 di questo limite, gli errori nel genoma durante la replica rendono il virus inutile o non infettivo. Per compensare questo, i virus a RNA spesso hanno un genoma segmentato: il genoma risulta pertanto diviso in molecole pi\u00f9 piccole, riducendo cos\u00ec la possibilit\u00e0 che un errore in un singolo componente inabiliti l'intero genoma. Al contrario, i virus a DNA, in genere, possiedono genomi pi\u00f9 grandi a causa della alta fedelt\u00e0 dei loro enzimi di replicazione. I virus a DNA a singolo filamento sono un'eccezione a questa regola, tuttavia, i tassi di mutazione di questi genomi possono avvicinarsi al caso estremo dei virus ssRNA.\nMutazioni genetiche.\nI virus subiscono mutazioni genetiche attraverso diversi meccanismi. Tra questi, un processo chiamato deriva antigenica le cui basi individuali nel DNA o RNA mutano altre basi. La maggior parte di queste mutazioni puntiformi sono \"silenziose\", ovvero non cambiano la proteina che il gene codifica. Ma altri possono conferire vantaggi evolutivi quali la resistenza ai farmaci antivirali. Lo spostamento antigenico si verifica quando vi \u00e8 un cambiamento importante nel genoma del virus. Questo pu\u00f2 essere il risultato di una ricombinazione o un riassortimento. Quando questo accade con i virus influenzali, possono verificarsi le pandemie. I virus a RNA spesso esistono come quasispecie o sciami di virus della stessa specie, ma con una sequenza nucleotidica leggermente diversa del genoma. Tali quasispecie sono un obiettivo primario per la selezione naturale.\nSequenze di genomi conferiscono vantaggi evolutivi; diversi ceppi di un virus con un genoma segmentato possono mischiare e combinare i geni e quindi produrre prole virus con caratteristiche uniche. Questo \u00e8 chiamato riassortimento.\nLa ricombinazione genetica \u00e8 il processo mediante il quale un filamento di DNA viene rotto per poi essere unito al termine di una diversa molecola di DNA. Questo pu\u00f2 verificarsi quando i virus infettano cellule simultaneamente e studi riguardanti l'evoluzione virale hanno dimostrato che la ricombinazione \u00e8 stata molto frequente nelle specie studiate. La ricombinazione \u00e8 comune a entrambi i virus, sia a RNA sia a DNA.\nCiclo di replicazione.\nI virus non sono in grado di riprodursi attraverso la divisione cellulare poich\u00e9 non sono cellule. Pertanto sfruttano il metabolismo e le risorse di una cellula ospite per produrre copie multiple di s\u00e9 che si \"assemblano\" nella cellula.\nIl ciclo di vita dei virus varia molto attraverso le diverse specie, ma vi sono sei fasi fondamentali:\nIl materiale genetico all'interno delle particelle del virus e il metodo con cui il materiale viene replicato, varia notevolmente tra i diversi tipi di virus.\nVirus a DNA\nVirus a RNA\nVirus a trascrizione inversa\nEffetti sulla cellula ospite.\nVi \u00e8 un'ampia serie di effetti strutturali e biochimici che i virus producono sulla cellula ospite. Questi sono chiamati effetti citopatici. La maggior parte delle infezioni da virus alla fine provocano la morte della cellula ospite. Le cause di morte sono la lisi cellulare, le alterazioni della membrana superficie della cellula e l'apoptosi. Spesso la morte delle cellule \u00e8 causata dalla cessazione delle sue normali attivit\u00e0 a causa della soppressione da parte delle proteine specifiche del virus, che non tutti sono componenti della particella virale.\nAlcuni virus non provocano cambiamenti apparenti alla cellula infettata. Le cellule in cui il virus \u00e8 latente e inattivo mostrano pochi segni di infezione e spesso vivono normalmente. Ci\u00f2 provoca infezioni persistenti e il virus rimane spesso in sospeso per molti mesi o anni. Ci\u00f2 avviene frequentemente, ad esempio, con l\"'herpes virus\". Alcuni virus, come il virus di Epstein-Barr, possono indurre le cellule a proliferare senza provocare malignit\u00e0, mentre altri, come il \"papillomavirus\", sono cause ormai stabilite di insorgenza di tumori.\nGamma degli ospiti.\nI virus sono di gran lunga le pi\u00f9 abbondanti entit\u00e0 biologiche sulla Terra e superano tutte le altre messe insieme. Essi sono in grado di infettare tutti i tipi di vita cellulare, tra cui animali, piante, batteri e funghi. Tuttavia, le diverse tipologie di virus possono infettare solo una gamma limitata di ospiti e molti sono specie-specifici. Alcuni, come il virus del vaiolo, ad esempio, possono infettare solo una specie, in questo caso l'uomo, e pertanto si dice che hanno una gamma di ospiti potenziali ristretta. Altri virus, come il virus della rabbia, possono infettare diverse specie di mammiferi e si dice che hanno una gamma di ospiti vasta. I virus che infettano le piante sono innocui per gli animali e la maggior parte dei virus che infettano gli altri animali sono innocui per gli esseri umani. La gamma dei possibili ospiti di alcuni batteriofagi \u00e8 limitata a un unico ceppo di batteri e possono essere usati per rintracciare la fonte di focolai di infezioni, tramite un metodo chiamato fagotipizzazione.\nClassificazione.\nLa classificazione cerca di descrivere la diversit\u00e0 dei virus nominandoli e raggruppandoli sulla base di somiglianze. Nel 1962, Andr\u00e9 Lwoff, Robert W. Horne e Paul Tournier per primi svilupparono un sistema di classificazione dei virus, in base al sistema gerarchico di Linneo. Questo approccio si basa sul \"phylum\", sulla classe, sull'ordine, sulla famiglia, sul genere e sulla specie. I virus sono stati raggruppati in base alle loro propriet\u00e0 condivise (non quelle dei loro ospiti) e al tipo di acido nucleico che forma i loro genomi. In seguito l\"'International Committee on Taxonomy of Viruses\" \u00e8 stato costituito. \nClassificazione ICTV.\nL\"'International Committee on Taxonomy of Viruses\" (ICTV) ha sviluppato l'attuale sistema di classificazione e ha formulato le linee guida che attribuiscono un peso maggiore ad alcune propriet\u00e0 virali per mantenere l'uniformit\u00e0 della famiglia. \u00c8 stata istituita un tassonomia unificata (un sistema universale di classificazione per i virus). Il rapporto lCTV 9 definisce il concetto di specie virale come il gruppo pi\u00f9 basso nella gerarchia della ramificazione dei virus. Tuttavia solo una piccola parte dei virus \u00e8 stata studiata, con analisi di campioni provenienti da esseri umani che hanno dimostrato che il 20% circa delle sequenze virali recuperate non sono mai state viste prima, mentre campioni provenienti dall'ambiente, come dall'acqua di mare e sedimenti oceanici hanno rivelato la presenza di una grande maggioranza di sequenze totalmente nuove.\nLa struttura tassonomica generale \u00e8 la seguente:\nNell'attuale (2019) tassonomia ICTV, sono stati istituiti quattro domini: \"Duplodnaviria\", \"Monodnaviria\", \"Riboviria\" e \"Varidnaviria\", cui si aggiungono altri virus non assegnati a nessun dominio. Il comitato non \u00e8 responsabile della nomenclatura e della classificazione dei virus sotto il rango di specie, cio\u00e8 di sottospecie, variet\u00e0, isolati, genotipi e sierotipi. Le regole di nomenclatura e tassonomia dell'ICTV sono riportate nell'International Code of Virus Classification and Nomenclature (ICVCN). In totale vi sono 7 ordini, 103 famiglie, 22 sottofamiglie, 455 generi, circa specie e oltre tipi non ancora classificati.\nClassificazione di Baltimore.\nIl biologo premio Nobel David Baltimore ha ideato il sistema di classificazione di Baltimore.\nLa classificazione dei virus di Baltimore \u00e8 basato sul meccanismo di produzione di mRNA. I virus devono generare mRNA dai loro genomi per produrre proteine e replicarsi, ma diversi meccanismi sono utilizzati per raggiungere questo obiettivo in ogni famiglia di virus. I genomi virali possono essere a singolo filamento (ss) o doppio filamento (ds), RNA o DNA, e possono o non possono utilizzare la trascrittasi inversa (RT). Inoltre, i virus ssRNA possono essere sia senso (+) sia antisenso (-). Questa classificazione pone i virus in sette gruppi:\nCome esempio di classificazione virale, il virus della varicella, il \"varicella zoster\" (VZV), appartiene all'ordine \"Herpesvirales\", famiglia \"Herpesviridae\", sottofamiglia \"Alphaherpesvirinae\" e genere \"Varicellovirus\". VZV \u00e8 nel gruppo I della classificazione Baltimore perch\u00e9 \u00e8 un virus dsDNA che non utilizza la trascrittasi inversa.\nRuolo nelle malattie umane.\nEsempi di comuni malattie umane causate da virus includono il raffreddore comune, l'influenza, la varicella e l'herpes labiale. Vi sono anche gravi condizioni, come l'AIDS, la malattia da virus Ebola, l'influenza aviaria, la SARS e la COVID-19 che sono causate da virus. La capacit\u00e0 relativa di un virus di causare una malattia \u00e8 descritta in termini della sua virulenza. Altre patologie sono tutt'oggi indagate per scoprire se hanno un virus come agente causale, come ad esempio se vi sia una possibile connessione tra l\"'herpesvirus umano 6\" (HHV-6) e malattie neurologiche come la sclerosi multipla e la sindrome da affaticamento cronico. Vi sono accesi dibattiti sulla possibilit\u00e0 che il \"bornavirus\", ritenuto causa di malattie neurologiche nei cavalli, possa essere anche responsabile per alcune malattie psichiatriche negli esseri umani.\nI virus hanno differenti meccanismi per cui causano una malattia in un organismo, i quali dipendono in larga misura dalla specie virale. Meccanismi a livello cellulare comprendono principalmente la lisi cellulare, che comporta la rottura della cellula e la sua conseguente morte. Negli organismi pluricellulari, se un numero abbastanza consistente di cellule muoiono, l'intero organismo incomincer\u00e0 a subirne gli effetti. Sebbene i virus causino la perdita dell'omeostasi, con conseguente insorgenza di una malattia, possono esisterne di relativamente innocui all'interno di un organismo. Un esempio potrebbe includere la capacit\u00e0 del \"virus dell'herpes simplex\", responsabile dell'herpes labiale, di rimanere in uno stato inattivo nel corpo umano, una condizione denominata di \"latenza\" che \u00e8 una caratteristica dei virus herpes, tra cui il virus di Epstein-Barr, che provoca la febbre ghiandolare, e del virus della varicella-zoster, causa della varicella e dell'herpes zoster. La maggior parte delle persone al mondo, nella loro vita, sono state infettate con almeno uno di questi tipi di \"herpes virus\". Tuttavia, questi virus latenti possono talvolta essere utili, infatti la presenza del virus pu\u00f2 aumentare l'immunit\u00e0 contro alcuni batteri patogeni, come lo \"Yersinia pestis\".\nAlcuni virus possono causare un'infezione permanente o cronica, in cui i virus continuano a replicarsi nel corpo, nonostante i meccanismi di difesa dell'ospite. Questo \u00e8 comune nei virus dell'epatite B e nelle infezioni da virus dell'epatite C. Le persone con una infezione cronica sono note come vettori, in quanto fungono da serbatoi del virus infettivo. Nelle popolazioni con un'alta percentuale di portatori, la malattia si dice che sia endemica.\nEpidemiologia.\nL'epidemiologia virale \u00e8 una branca della scienza medica che si occupa di studiare la trasmissione e controllare le infezioni da virus negli esseri umani. La trasmissione di virus pu\u00f2 essere verticale, cio\u00e8 da madre a figlio, o orizzontale, cio\u00e8 da persona a persona. Esempi di trasmissione verticale comprendono il virus dell'epatite B e l'HIV, in cui il bambino nasce gi\u00e0 infettato con il virus. Un altro, pi\u00f9 raro, esempio \u00e8 il virus della varicella zoster, che, pur causando infezioni relativamente lievi negli esseri umani, pu\u00f2 essere fatale per il feto e il neonato.\nLa trasmissione orizzontale \u00e8 il meccanismo pi\u00f9 comune di diffusione del virus nelle popolazioni. La trasmissione pu\u00f2 verificarsi quando vi \u00e8 scambio di fluidi corporei durante un rapporto sessuale, come nel caso dell'HIV; o quando vi \u00e8 contaminazione di sangue infetto come durante una trasfusione o con lo scambio di aghi, come spesso si riscontra nella trasmissione dell'epatite C; lo scambio di saliva dalla bocca, per esempio pu\u00f2 portare alla trasmissione del virus di Epstein-Barr; il \"norovirus\" pu\u00f2 trasmettersi con l'ingestione di cibo o acqua contaminati; il virus dell'influenza per inalazione; mentre insetti vettori, come le zanzare, trasmettono all'organismo ospite alcuni virus come quello della febbre dengue. Il tasso o la velocit\u00e0 di trasmissione delle infezioni virali dipende da vari fattori che includono la densit\u00e0 della popolazione, il numero dei soggetti suscettibili (cio\u00e8 quelli che non immuni), la qualit\u00e0 dell'assistenza sanitaria e il tempo. Quando un focolaio d'infezione provoca una percentuale insolitamente alta di casi in una popolazione o in una regione si parla di epidemia. Se i focolai sono diffusamente distribuiti nel pianeta si parla di pandemia.\nTramite l'epidemiologia si tenta di interrompere la catena delle infezioni durante le epidemie di malattie virali. Le misure di controllo utilizzate si basano sulla conoscenza delle modalit\u00e0 di trasmissione del virus. \u00c8 fondamentale trovare la fonte o le fonti del focolaio in modo da identificare il virus, la cui catena di trasmissione pu\u00f2 talvolta essere interrotta grazie a vaccini. Quando questi non sono disponibili, misure di igiene e di disinfezione possono essere rimedi efficaci. Le persone infette possono essere isolate dal resto della comunit\u00e0 e quelle che sono state esposte al virus poste in quarantena. Per controllare l'epidemia di afta epizootica del 2001 in Gran Bretagna sono stati abbattuti migliaia di bovini. Le infezioni virali degli esseri umani e degli altri animali hanno periodi di incubazione che variano da pochi giorni a settimane e sono noti per la maggior parte delle infezioni. Con una piccola sovrapposizione, al termine del periodo di incubazione vi \u00e8 il periodo di contagiosit\u00e0, in cui un individuo infetto pu\u00f2 trasmettere la malattia. Anche questo periodo \u00e8 noto per molte infezioni virali e la conoscenza della durata di entrambi i periodi \u00e8 importante nel controllo dei focolai.\nEpidemie e pandemie.\nLe popolazioni dei nativi americani furono decimate dalle malattie contagiose, in particolare dal vaiolo, portate dai coloni europei in America. Non \u00e8 chiaro quanti siano deceduti a causa delle malattie importate dagli stranieri dopo l'arrivo di Colombo, Tutto ci\u00f2 ha contribuito in modo significativo ai tentativi europei di spostare e sottomettere la popolazione nativa.\nUna pandemia \u00e8 un'epidemia mondiale. La pandemia influenzale del 1918 (chiamata \"influenza spagnola\") che dur\u00f2 fino al 1919, fu catalogata come pandemia di livello 5, causata da un virus influenzale particolarmente aggressivo e mortale. Le vittime furono spesso giovani adulti sani, in contrasto con la maggior parte dei focolai di influenza che colpiscono prevalentemente i pazienti pediatrici, gli anziani o gli individui gi\u00e0 indeboliti. Le stime pi\u00f9 datate indicano che questa pandemia abbia ucciso tra le 40 e le 50 milioni di persone, mentre ricerche pi\u00f9 recenti suggeriscono che tale dato potrebbe arrivare fino a 100 milioni di persone, il 5% della popolazione mondiale del 1918.\nLa maggior parte dei ricercatori ritiene che l'origine del virus HIV sia nell'Africa sub-sahariana e che sia nato nel corso del XX secolo. Anche la sua diffusione \u00e8 oramai considerata una pandemia, con una stima di 38,6 milioni di persone infettate in tutto il mondo. Le stime del Programma delle Nazioni Unite per l'AIDS/HIV (UNAIDS) e dell'Organizzazione Mondiale della Sanit\u00e0 (OMS) indicando che l'AIDS (la condizione dovuta al virus HIV) abbia ucciso pi\u00f9 di 25 milioni di persone dal 5 giugno 1981, quando \u00e8 stato riconosciuto, rendendola una delle epidemie pi\u00f9 devastanti della storia. Nel 2007 sono state stimate 2,7 milioni di nuove infezioni da HIV e 2 milioni di decessi correlati alla condizione.\nDiversi agenti patogeni virali altamente letali sono membri dei \"Filoviridae\". I \"filovirus\" sono virus simili a filamenti che causano febbre emorragica, e comprendono l\"'Ebolavirus\" e il \"Marburgvirus\". Il virus di Marburg, scoperto nel 1967, ha attirato l'attenzione dei media nel mese di aprile 2005 per un focolaio in Angola. Il virus della malattia da virus Ebola ha causato epidemie intermittenti con alti tassi di mortalit\u00e0, dal 1976 quando \u00e8 stato identificato. Quella peggiore e pi\u00f9 recente \u00e8 stata l'epidemia di in Africa Occidentale del 2014.\nTumore.\nSi \u00e8 stabilito che i virus siano una causa di tumore negli esseri umani e in altre specie. Tuttavia, i tumori virali si verificano solo in una minoranza di persone (o animali) infette. I virus causa di tumore possono far parte di diverse famiglie di virus, compresi i virus a RNA e DNA e quindi non esiste un unico tipo di \"oncovirus\" (un termine ormai obsoleto). Lo sviluppo della neoplasia \u00e8 determinato da una serie di fattori come ad esempio l'immunit\u00e0 dell'ospite e le sue mutazioni. I virus ritenuti in grado di provocare tumori negli umani comprendono alcuni genotipi di papillomavirus umano, il virus dell'epatite B, il virus dell'epatite C, il virus di Epstein-Barr, l\"herpesvirus\" associato al sarcoma di Kaposi e il virus T-linfotropico dell'uomo. Il virus causa di tumore umano pi\u00f9 recentemente scoperto \u00e8 un \"poliomavirus\" (poliomavirus delle cellule di Merkel) che causa la maggior parte dei casi di una rara forma di tumore della pelle, chiamato carcinoma a cellule di Merkel.\nI virus dell'epatite possono sviluppare una infezione virale cronica che pu\u00f2 portare al tumore del fegato. L'infezione da virus T-linfotropico dell'uomo pu\u00f2 portare a paraparesi spastica tropicale e la leucemia a cellule T dell'adulto. I papillomavirus umani sono una causa consolidata di tumori della cervice uterina, della pelle, dell'ano e del pene. Gli Herpesvirus umano 8 provoca il sarcoma di Kaposi, mentre il virus di Epstein-Barr causa il linfoma di Burkitt, il linfoma di Hodgkin, disordini linfoproliferativi dei linfociti B e il carcinoma nasofaringeo. Il poliomavirus delle cellule di Merkel \u00e8 strettamente correlato al Simian virus 40 e al poliomavirus del topo; entrambi vengono utilizzati, da oltre 50 anni, come modelli animali per i virus tumorali.\nMeccanismi di difesa dell'ospite.\nLa prima linea di difesa dell'organismo contro i virus \u00e8 il sistema immunitario innato. Questo comprende le cellule e gli altri meccanismi che difendono l'ospite da infezioni in modo non specifico. Ci\u00f2 significa che le cellule del sistema innato riconoscono e rispondono agli agenti patogeni in modo generico ma, a differenza del sistema immunitario adattativo, esso non conferisce un'immunit\u00e0 duratura.\nL'interferenza dell'RNA \u00e8 un importante difesa innata contro i virus. Molti virus adottano una strategia di replica che coinvolge l'RNA a doppio filamento (dsRNA). Quando un virus infetta una cellula, rilascia la sua molecola di RNA che si lega immediatamente a un complesso proteico chiamato ribonucleasi III che taglia l'RNA in pezzi pi\u00f9 piccoli. Un percorso biochimico, il complesso RISC, si attiva assicurando la sopravvivenza cellulare degradando l'mRNA virale. I \"rotavirus\" si sono evoluti per evitare questo meccanismo di difesa evitando di tagliare completamente l'RNA all'interno della cellula ma rilasciando una nuova produzione di mRNA attraverso i pori del capside interno della particella. In questo modo il loro dsRNA genomico resta protetto all'interno del nucleo del virione.\nQuando il sistema immunitario adattativo di un vertebrato incontra un virus, produce anticorpi specifici che si legano a esso e spesso sono in grado di renderlo non infettivo. Ci\u00f2 \u00e8 chiamata immunit\u00e0 umorale. Due tipi di anticorpi sono importanti. I primi, chiamati IgM, sono altamente efficaci nel neutralizzare i virus, ma vengono prodotti dalle cellule del sistema immunitario solo per poche settimane. I secondi, chiamati IgG, vengono prodotti di continuo. La presenza di IgM nel sangue dell'ospite viene utilizzato per diagnosticare la presenza di una infezione acuta, mentre le IgG indicano un'infezione passata. Quando i test di immunit\u00e0 vengono effettuati, vengono misurati gli anticorpi IgG.\nGli anticorpi possono continuare a essere un meccanismo di difesa efficace anche dopo che i virus sono riusciti a ottenere l'ingresso nella cellula ospite. Una proteina presente nelle cellule, chiamata TRIM21, \u00e8 in grado di legarsi agli anticorpi sulla superficie della particella virale. Questo innesca la successiva distruzione del virus da parte degli enzimi del proteosoma della cellula.\nUna seconda difesa dei vertebrati contro i virus, si chiama immunit\u00e0 cellulo-mediata e coinvolge le cellule immunitarie conosciute come cellule T. Le cellule del corpo mostrano costantemente brevi frammenti delle loro proteine sulla superficie della cellula e se una cellula T riconosce un frammento virale sospetto, la cellula ospite viene distrutta dalle cellule \"T killer\" e le cellule T virus-specifiche proliferano. Le cellule, come i macrofagi sono specialisti in questa presentazione dell'antigene. La produzione di interferone \u00e8 anch'esso un importante meccanismo di difesa dell'ospite. Questo \u00e8 un ormone prodotto dal corpo quando vi \u00e8 la presenza di virus. Il suo ruolo nel sistema immunitario \u00e8 complesso; ma sostanzialmente mette fine alla riproduzione del virus, uccidendo la cellula infetta e le sue vicine.\nNon tutte le infezioni da virus producono una risposta immunitaria protettiva in questo modo. L'HIV elude il sistema immunitario cambiando continuamente la sequenza aminoacidica delle proteine sulla superficie del virione. Questa tecnica \u00e8 nota come \"mutazione di fuga\". Questi virus persistono nell'eludere il sistema immunitario, attraverso il sequestro e blocco della presentazione dell'antigene, la resistenza alle citochine, l'evasione delle attivit\u00e0 delle cellule natural killer, evitare l'apoptosi e la sostituzione antigenica. Altri virus, chiamati virus neurotropi, sfruttano la diffusione neurale in cui il sistema immunitario potrebbe non essere in grado di raggiungerli.\nPrevenzione e trattamento.\nPoich\u00e9 i virus utilizzano vie metaboliche vitali all'interno cellule ospiti per replicarsi, essi risultano difficili da eliminare senza usare farmaci che causino effetti tossici alle cellule dell'ospite. Gli approcci medici pi\u00f9 efficaci per le malattie virali sono le vaccinazioni, in grado di fornire l'immunit\u00e0 alle infezioni, e i farmaci antivirali che interferiscono selettivamente con la replicazione del virus.\nVaccini.\nLa vaccinazione \u00e8 un modo economico ed efficace per prevenire le infezioni da virus. I vaccini sono stati usati per prevenire le infezioni virali molto prima della scoperta dei virus reali. Il loro utilizzo ha portato a un drastico calo della morbilit\u00e0 (l'ammalarsi) e della mortalit\u00e0 (morte) associate a infezioni virali come la poliomielite, il morbillo, la parotite e la rosolia. Le infezioni di vaiolo sono state debellate. A oggi, 2015, vi \u00e8 la disponibilit\u00e0 di vaccini per oltre tredici infezioni virali che colpiscono gli esseri umani, e molti altri vengono utilizzati per prevenire le infezioni virali degli animali.\nI vaccini possono essere costituiti da virus vivi, attenuati o morti, o da proteine virali (antigeni). Le forme di vaccini vivi, contengono virus indeboliti che non causano la malattia ma, ci\u00f2 nonostante, conferiscono l'immunit\u00e0. I vaccini vivi possono essere pericolosi quando somministrati a persone con una debole immunit\u00e0 (individui immunocompromessi) poich\u00e9 in queste persone il virus indebolito pu\u00f2 provocare la malattia originale. La biotecnologia e le tecniche di ingegneria genetica vengono utilizzate per la produzione di vaccini di subunit\u00e0. Questi vaccini utilizzano solo le proteine del capside del virus. Il vaccino contro l'epatite B \u00e8 un esempio di questo tipo di vaccino. I vaccini di subunit\u00e0 sono sicuri per i pazienti immunocompromessi perch\u00e9 non possono in nessun modo provocare la malattia. Il vaccino contro il virus della febbre gialla, un ceppo vivo attenuato e chiamato 17D, \u00e8 probabilmente il pi\u00f9 sicuro e il pi\u00f9 efficace vaccino mai prodotto.\nFarmaci antivirali.\nI farmaci antivirali sono spesso analoghi nucleosidici (costruzioni di DNA falso), che i virus erroneamente incorporano nei loro genomi durante la replicazione. Il ciclo di vita del virus viene bloccata perch\u00e9 il DNA di nuova sintesi risulta inattivo. Infatti in questi analoghi mancano i gruppi ossidrilici, che, insieme con gli atomi di fosforo, si collegano insieme per formare la forte \"spina dorsale\" della molecola di DNA. Ci\u00f2 prende il nome di interruzione della catena del DNA. Esempi di analoghi nucleosidici sono l'aciclovir per il \"Virus dell'herpes simplex\" e la lamivudina per le infezioni da virus HIV e epatite B. L'aciclovir \u00e8 uno dei pi\u00f9 antichi farmaci antivirali e pi\u00f9 frequentemente prescritti. Altri farmaci antivirali utilizzano come bersaglio diverse fasi del ciclo di vita del virus. L'HIV dipende da un enzima proteolitico chiamato HIV-1 proteasi per farlo diventare completamente infettivo. Vi \u00e8 un vasto gruppo di farmaci, chiamati inibitori della proteasi, che inattivano questo enzima.\nL'epatite C \u00e8 causata da un virus a RNA. Nel 80% delle persone infette la malattia risulta cronica e in assenza di trattamento restano infetti per tutta la loro vita. Tuttavia, vi \u00e8 ora un trattamento efficace che utilizza un analogo nucleosidico, la ribavirina, combinato con l'interferone. Il trattamento dei portatori cronici del virus dell'epatite B utilizzando una strategia simile utilizzando la lamivudina.\nL'infezione in altre specie.\nI virus infettano tutta la vita cellulare anche se ogni specie ha una propria gamma di virus specifica in grado di infettarla. Alcuni virus, chiamati satelliti, possono replicarsi solo all'interno delle cellule che sono gi\u00e0 state infettate da un altro virus.\nVirus degli animali.\nI virus sono importanti patogeni del bestiame. Malattie come l'afta epizootica e la febbre catarrale dei piccoli ruminanti sono causati da virus. Gli animali da compagnia, come gatti, cani e cavalli, se non vaccinati, sono suscettibili di gravi infezioni virali. Il \"Parvovirus canina\" \u00e8 causata da un piccolo virus a DNA e le infezioni sono spesso fatali nei cuccioli. Come tutti gli invertebrati, le api sono suscettibili di molte infezioni virali. Tuttavia, la maggior parte dei virus coesistono con il loro ospite e non causano segni o sintomi di malattia.\nVirus delle piante.\nVi sono molti tipi di virus in grado di infettare il mondo vegetale, tuttavia il pi\u00f9 delle volte causano solo una perdita di rendimento della produzione dei frutti e quindi non \u00e8 economicamente vantaggioso cercare di controllarli. Virus si diffondono da pianta a pianta attraverso organismi, noti come vettori. Solitamente questi sono insetti, ma anche alcuni funghi, vermi nematodi e organismi unicellulari hanno dimostrato di poter essere vettori. Quando il controllo delle infezioni nelle coltivazioni \u00e8 ritenuta economica, ad esempio per gli alberi da frutta, gli sforzi sono concentrati sull'uccidere i vettori e rimuovere ospiti alternativi, come le erbacce. I virus delle piante non possono infettare gli esseri umani e altri animali poich\u00e9 sono in grado di riprodursi solo all'interno di una cellula vegetale.\nI vegetali possiedono elaborati meccanismi di difesa contro i virus. Uno dei pi\u00f9 efficaci \u00e8 la presenza del gene cosiddetto di resistenza (R). Ogni gene R conferisce una resistenza a un particolare virus attivando aree localizzate di morte cellulare intorno alla cellula infetta, che spesso possono essere viste a occhio nudo come grandi macchie. ci\u00f2 permette di interrompere la diffusione dell'infezione. L'interferenza RNA \u00e8 anch'essa un'efficace difesa delle piante. Quando sono infette, le piante spesso producono disinfettanti naturali che uccidono i virus, come l'acido salicilico, l'ossido nitrico e specie reattive dell'ossigeno.\nLe particelle dei virus delle piante hanno importanti applicazioni sia nelle biotecnologie sia nelle nanotecnologie. Nella maggior parte dei virus delle piante, i capsidi appaiono come strutture semplici e robuste che possono essere prodotte in grandi quantit\u00e0, sia per l'infezione di piante o mediante l'espressione in una variet\u00e0 di sistemi eterologhi. Le particelle dei virus delle piante possono essere modificati geneticamente e chimicamente per incapsulare materiale estraneo e possono essere incorporati in strutture supramolecolari per l'uso nel campo delle biotecnologie.\nVirus dei batteri.\nI batteriofagi (detti anche fagi) sono un gruppo comune e diversificato di virus e sono la forma pi\u00f9 abbondante di entit\u00e0 biologica presente negli ambienti acquatici. Vi sono fino a dieci volte di questi virus negli oceani rispetto a quanti siano i batteri, raggiungendo i valori di 250.000.000 batteriofagi per millilitro di acqua di mare. Questi virus infettano batteri specifici legandosi ai recettori di superficie per poi entrare nella cellula. Nel giro di un breve lasso di tempo, in alcuni casi pochi minuti, la polimerasi batterica incomincia a tradurre l'mRNA virale in proteine. Queste proteine diventano sia nuovi virioni all'interno della cellula che aiutano il montaggio di nuovi virioni, sia proteine coinvolte nella lisi cellulare. Gli enzimi virali aiutano nella ripartizione della membrana cellulare, e, nel caso del fago T4, in poco pi\u00f9 di venti minuti dopo l'infezione, oltre trecento fagi possono essere rilasciati.\nI principali batteri si difendono dai batteriofagi tramite la produzione di enzimi che distruggono il DNA estraneo. Questi enzimi, chiamati endonucleasi di restrizione, tagliano il DNA virale che batteriofagi iniettano nelle cellule batteriche. I batteri contengono anche un sistema che utilizza sequenze CRISPR e che conserva frammenti del genoma dei virus che sono entrati in contatto con esso in passato; ci\u00f2 gli consente di bloccare la replicazione del virus attraverso l'interferenza dell'RNA. Questo sistema genetico fornisce ai batteri una immunit\u00e0 acquisita alle infezioni.\nVirus degli archaea.\nAlcuni virus si replicano all'interno archeobatteri: questi sono virus DNA a doppia elica con forme insolite e talvolta unici. Sono stati studiati in maggior dettaglio negli archeobatteri termofili, in particolare gli ordini \"Sulfolobales\" e \"Thermoproteales\". Difese contro questi virus possono comportare l'interferenza dell'RNA da sequenze ripetute di DNA all'interno di genomi archei che riguardano i geni dei virus.\nRuolo negli ecosistemi acquatici.\nUn cucchiaino di acqua di mare contiene circa un milione di virus. La maggior parte di questi sono batteriofagi, che sono innocui per le piante e gli animali ma sono in realt\u00e0 essenziali per la regolazione degli ecosistemi d'acqua salata e di acqua dolce. Essi infettano e distruggono i batteri delle comunit\u00e0 microbiche acquatiche e sono il pi\u00f9 importante meccanismo di riciclaggio del carbonio nell'ambiente marino. Le molecole organiche rilasciate dalle cellule batteriche morte stimolano la crescita di nuovi batteri e alghe. l'attivit\u00e0 virale pu\u00f2 anche contribuire alla pompa biologica, il processo attraverso il quale carbonio viene immagazzinato nelle profondit\u00e0 dell'oceano.\nI microrganismi costituiscono pi\u00f9 del 90% della biomassa marina. Si stima che i virus uccidano circa il 20% di questa biomassa ogni giorno e che vi sia un numero 15 volte maggiore di virus negli oceani rispetto ai batteri e agli archeobatteri. I virus sono i principali agenti responsabili della rapida distruzione delle fioriture algali nocive, che spesso uccidono altre forme di vita marina. Il numero di virus negli oceani diminuisce pi\u00f9 ci si sposta verso il largo e pi\u00f9 ci si immerge in profondit\u00e0, dove si trovano meno organismi ospiti.\nCome ogni organismo, i mammiferi marini sono suscettibili alle infezioni virali. Nel 1988 e nel 2002, migliaia di foche sono state uccise in Europa dal virus \"phocine cimurro\". Molti altri virus, tra cui \"calicivirus\", \"herpesvirus\", \"adenovirus\" e \"parvovirus\" circolano nelle popolazioni di mammiferi marini.\nRicercatori indiani suggeriscono che l'acqua del fiume Gange pu\u00f2 rappresentare un'utile terapia nei confronti del COVID-19. Infatti questa \u00e8 ricca di batteriofagi (si ritiene contienga circa tipi di batteriofagi) che sono presenti in essa per il graduale scioglimento del permafrost himalayano nel fiume. Inoltre, l'acqua di questo fiume mostra un'elevata alcalinit\u00e0 e alcune delle sue propriet\u00e0 autopurificanti contribuiscono alla crescita dei batteriofagi.\nRuolo del permafrost.\nIl riscaldamento climatico osservato in Siberia e nell'Artico e lo scongelamento del permafrost potrebbero comportare il rilascio di agenti patogeni intrappolati nel permafrost nell'atmosfera, rappresentando un possibile meccanismo di genesi di virus che in futuro potrebbero emergere come conseguenza dello sviluppo del riscaldamento globale del nostro pianeta nei decenni a venire.\nRuolo nell'evoluzione.\nI virus sono un importante mezzo naturale per il trasferimento di geni tra le diverse specie, aumentando la diversit\u00e0 genetica e la deriva evolutiva. Si ritiene che i virus abbiano avuto un ruolo centrale nella prima evoluzione, prima che vi fosse la diversificazione dei batteri, degli Archea e degli eucarioti, nel momento in cui vi era sulla Terra l'ultimo antenato comune universale. I virus sono ancora una delle pi\u00f9 grandi riserve di diversit\u00e0 genetica inesplorate sulla Terra.\nApplicazioni.\nScienze della vita e medicina.\nI virus risultano importanti per lo studio della biologia molecolare e cellulare, in quanto forniscono sistemi semplici che possono essere utilizzati per manipolare e analizzare le funzioni delle cellule. Lo studio e l'uso di virus hanno fornito preziose informazioni riguardo aspetti della biologia cellulare. Ad esempio, i virus sono stati utili per lo studio della genetica e hanno aiutato a comprendere i meccanismi di base della genetica molecolare, come la replicazione del DNA, la trascrizione, l'elaborazione dell'RNA, la traduzione, il trasporto di membrana e l'immunologia.\nI genetisti spesso usano virus come vettori per introdurre geni in cellule che stanno studiando. Ci\u00f2 \u00e8 utile per far s\u00ec che la cellula produca una sostanza estranea o per studiare l'effetto dell'introduzione di un nuovo gene nel genoma. In maniera simile, la viroterapia utilizza i virus come vettori per il trattamento di varie malattie in quanto sono in grado di incidere direttamente sulle cellule sul DNA. Questa tecnica sembra molto promettente nel trattamento dei tumori e nella terapia genica. Scienziati europei e orientali utilizzarono la terapia mediante i fagi come alternativa agli antibiotici per qualche tempo e l'interesse per questo approccio \u00e8 in aumento per via dell'elevata resistenza antibiotica riscontrata in alcuni batteri patogeni. L'espressione di proteine eterologhe da virus \u00e8 la base di numerosi processi di fabbricazione che vengono utilizzati per la produzione di varie proteine, quali vaccini e anticorpi. Processi industriali sono stati recentemente sviluppati utilizzando vettori virali e un certo numero di proteine farmaceutiche sono in fase di studio clinico e pre-clinico.\nViroterapia.\nLa viroterapia consiste nell'uso di virus geneticamente modificati per il trattamento della malattie. I virus vengono modificati dagli scienziati in modo da attaccare e riprodursi nelle cellule tumorali distruggendole, ma non infettando le cellule sane. Il \"Talimogene laherparepvec\" (T-VEC), per esempio, \u00e8 un virus \"herpes simplex\" a cui un gene, utilizzato per replicarsi nelle cellule sane, \u00e8 stato eliminato e sostituito con gene umano (GM-CSF) che stimola la risposta immunitaria. Quando questo virus infetta le cellule tumorali le distrugge e la presenza del gene GM-CSF attrae le cellule dendritiche dai tessuti circostanti del corpo. Le cellule dendritiche elaborano le cellule tumorali morte e i loro componenti vengono \"segnalati\" alle altre cellule del sistema immunitario. Ci si aspetta che, una volta terminati con successo gli studi clinici, questo virus possa ottenere l'approvazione per il trattamento del melanoma, un tumore della pelle. I virus che sono stati riprogrammati per uccidere le cellule tumorali vengono chiamati virus oncolitici.\nScienza dei materiali e nanotecnologie.\nLe attuali ricerche nel campo delle nanotecnologie promettono di rendere molto versatile l'utilizzo di virus. Dal punto di vista di uno scienziato dei materiali, i virus possono essere considerati come nanoparticelle organiche. La loro superficie \u00e8 in grado di trasportare strumenti specifici volti a superare le barriere delle loro cellule ospiti. La dimensione e la forma del virus, e il numero e la natura dei gruppi funzionali sulla loro superficie, \u00e8 definita con precisione. Una particolare qualit\u00e0 dei virus \u00e8 che possono essere personalizzati per evoluzione diretta. Le potenti tecniche sviluppate dalle scienze della vita stanno diventando la base di approcci ingegneristici verso i nanomateriali e l'apertura di una vasta gamma di applicazioni che vanno ben oltre la biologia e la medicina.\nPer via della loro dimensione, forma e struttura chimica ben definite, i virus sono stati utilizzati come modelli per l'organizzazione dei materiali su scala nanometrica. Esempi recenti includono il lavoro presso lo \"United States Naval Research Laboratory\" di Washington, con particelle del virus del mosaico del fagiolo dall'occhio (CPMV) utilizzate per amplificare i segnali dei sensori basati su microarray di DNA. In questa esempio, le particelle virali separano i coloranti fluorescenti utilizzati per la segnalazione per prevenire la formazione di dimeri non fluorescenti che agiscono come smorzatori. Un altro esempio \u00e8 l'uso di una basetta di CPMV come nanoscala per l'elettronica molecolare.\nVirus sintetici.\nMolti virus possono essere sintetizzati \"da zero\" e il primo virus sintetico \u00e8 stato creato nel 2002. In effetti non \u00e8 il virus che viene sintetizzato, ma piuttosto il suo genoma DNA (in caso di un virus DNA) o una copia cDNA del suo genoma (in caso di virus a RNA). Per molte famiglie di virus sintetici a DNA o RNA (una volta enzimaticamente convertito indietro dal cDNA sintetico) sono infettivi quando vengono introdotti in una cellula, cio\u00e8 contengono tutte le informazioni necessarie per produrre nuovi virus. Questa tecnologia viene ora utilizzata per studiare nuove strategie vaccinali. Le intere sequenze del genoma di 3843 virus diversi sono accessibili al pubblico in una banca dati online gestita dal \"National Institutes of Health\".\nArmi.\nLa capacit\u00e0 dei virus di causare epidemie devastanti nelle societ\u00e0 umane ha portato alla preoccupazione che essi possano essere utilizzati come armi per la guerra biologica. Ulteriore preoccupazione \u00e8 stata sollevata dalla ricreazione con successo del pericoloso virus dell'influenza spagnola in un laboratorio. Il virus del vaiolo ha decimato numerose popolazioni nel corso della storia, prima della sua eliminazione. Vi sono solo due centri al mondo autorizzati dall'OMS a mantenere le scorte di questo virus: l'Istituto VECTOR in Russia e il Centro per la prevenzione e il controllo delle malattie negli Stati Uniti. La paura che esso possa essere utilizzato come arma non pu\u00f2 essere del tutto infondata. Poich\u00e9 il vaccino antivaioloso ha dimostrato di avere talvolta gravi effetti collaterali, non \u00e8 pi\u00f9 somministrato di routine in tutto il mondo, cosicch\u00e9 gran parte della popolazione umana moderna non possiede quasi nessuna difesa contro il virus e sarebbe quindi vulnerabile di fronte a una sua ricomparsa."}
{"id": "689853", "revid": "104485", "url": "https://it.wikipedia.org/wiki?curid=689853", "title": "Oral-B", "text": "Oral-B \u00e8 il marchio della linea di prodotti per l'igiene orale della multinazionale statunitense Procter &amp; Gamble. Con il marchio Oral-B vengono commercializzati spazzolini da denti manuali ed elettrici, irrigatori orali e fili interdentali.\nStoria.\nNel 1950 il dottor Robert W. Hutson (1920\u20132001), un parodontologo californiano, cre\u00f2 e brevett\u00f2 un tipo di spazzolino da denti chiamandolo Oral-B 60 perch\u00e9 aveva 60 setole. Hutson fond\u00f2 un'impresa familiare con due farmacisti locali e inizi\u00f2 a commercializzare gli spazzolini Oral-B coinvolgendo i dentisti per far conoscere il nuovo prodotto.\nNel 1960 Hutson vende la sua azienda e prosegue la sua attivit\u00e0 professionale nel suo studio di San Jose.\nNel 1984 Oral-B viene acquistata dal gruppo Gillette. \nBraun, altro marchio del gruppo, inizia a produrre e commercializzare gli spazzolini elettrici usando il marchio Oral-B.\nNel 2005 Gillette viene acquisita da Procter &amp; Gamble."}
{"id": "689854", "revid": "54354", "url": "https://it.wikipedia.org/wiki?curid=689854", "title": "Procter and Gamble", "text": ""}
{"id": "689855", "revid": "54354", "url": "https://it.wikipedia.org/wiki?curid=689855", "title": "Oral B", "text": ""}
{"id": "689856", "revid": "123072155", "url": "https://it.wikipedia.org/wiki?curid=689856", "title": "Flebologia", "text": "La flebologia \u00e8 una branca dell'angiologia, che s'interessa della fisiopatologia del sistema venoso umano.\nIn sintesi, attraverso l'ecocolor Doppler delle vene, del circolo venoso sia superficiale sia profondo, in concomitanza ad altre metodiche diagnostiche come la pletismografia o la flebografia, la flebologia si occupa di fornire inquadramento diagnostico e intervento terapeutico in merito alle patologie venose, in particolare ma non solo di quelle a carico degli arti inferiori; tra esse, le varici o i piccoli capillari meglio chiamati teleangectasie.\nS'interessa inoltre della pi\u00f9 grave patologia venosa, la trombosi profonda, cercando di prevenire o curare la grave complicanza di questa patologia agli arti inferiori comunemente nota come \"sindrome post-trombotica\"."}
{"id": "689857", "revid": "122120290", "url": "https://it.wikipedia.org/wiki?curid=689857", "title": "Peggy Ashcroft", "text": "Vinse il premio Oscar alla miglior attrice non protagonista nel 1985 per l'interpretazione in \"Passaggio in India\". Acclamata attrice teatrale, \u00e8 stata una raffinata interprete shakespeariana e colonna portante della Royal Shakespeare Company per due decenni, per poi espandere il proprio repertorio anche a drammaturghi contemporanei come Samuel Beckett, Edward Albee ed Harold Pinter.\nBiografia.\nEdith Margaret Emily Ashcroft nacque a Croydon, la figlia minore di Violetta Maud Bernheim e William Worsley Ashcroft, che mor\u00ec in battaglia durante la prima guerra mondiale. La Ashcroft studi\u00f2 alla Woodford School e alla Central School of Speech and Drama, formandosi anche da autodidatta sulle opere di Stanislavskij. Durante gli studi fece il suo debutto professionale sulle scene con \"Dear Brutus\" di J. M. Barrie al Birmingham Repertory Theatre e nel 1927 ottenne il diploma dalla scuola di recitazione. Due anni pi\u00f9 tardi fece il suo debutto nel West End londinese con la commedia Jew S\u00fcss, con cui ottenne grandi apprezzamenti per le sue doti d'attrice. Nel 1930 interpret\u00f2 Desdemona accanto all'Otello di Paul Robeson al Savoy Theatre, attirando cos\u00ec l'attenzione di John Gielgud, che la volle accanto a s\u00e9 come co-protagonista nel \"Romeo e Giulietta\" che l'attore stesso diresse e interpret\u00f2 ad Oxford. Si un\u00ec alla compagnia dell'Old Vic nella stagione 1932-1933, durante la quale interpret\u00f2 cinque eroine shakespeariane, Kate in \"Ella si umilia per vincere\" e Lady Teazle ne \"La scuola della maldicenza\". Nel 1933 fece il suo debutto cinematografico nel film di Maurice Elvey \"The Wandering Jew\", anche se l'attrice non am\u00f2 mai recitare per il cinema e apparve in solo una manciata di film nei successivi venticinque anni.\nDopo aver recitato per Hitchcok ne \"Il club dei 39\" e altre apparizioni teatrali, nell'ottobre del 1935 torn\u00f2 ad interpretare Giulietta accanto al Romeo di Laurence Olivier e di Gielgud, che si alternavano nel ruolo. L'anno successivo ottenne un altro successo sulle scene con \"Il gabbiano\" e nel 1937 fece il suo debutto a Broadway in una breve parentesi newyorchese. Tornata nel Regno Unito, la Aschcroft torn\u00f2 a recitare con Gielgud in quattro opere teatrali in scena al Queen's Theatre di Londra, interpretando la regina in \"Riccardo II\", Lady Teazle ne \"La scuola della maldicenza\", Irina in \"Tre sorelle\" e Porzia ne \"Il mercante di Venezia\". All'inizio degli anni quaranta l'attivit\u00e0 teatrale si dirad\u00f2 in seguito alla nascita della figlia e allo scoppio della seconda guerra mondiale, pur recitando ancora con Gielgud in apprezzate interpretazioni di Ofelia nell\"'Amleto\", Titania in \"Sogno di una notte di mezza estate\" e dell'omonima protagonista della \"Duchessa di Malfi\". Dopo la nascita del secondo figlio, l'attrice torn\u00f2 a recitare con successo nel 1947, interpretando l'alcolista Evelyn Holt in \"Edward, My Son\" a Londra e a Broadway e la protagonista Catherine Sloper ne \"L'ereditiera\" nel 1949.\nNegli anni cinquanta Peggy Ashcroft continu\u00f2 a recitare a Stratford e Londra, interpretando numerosi ruoli dal repertorio classico e rinascimentale come Beatrice in \"Molto rumore per nulla\", Cordelia in \"Re Lear\", Viola ne \"La dodicesima notte\", Elettra nella tragedia di Sofocle e Mistress Page ne \"Le allegre comari di Windsor\"; attiva anche nel repertorio moderno e contemporaneo, la Ashcroft interpret\u00f2 anche il ruolo di Shen Te e Shui Ta ne \"L'anima buona di Sezuan\" ed Hester Collyer nella prima assoluta de \"Il profondo mare azzurro\" di Terence Rattigan nel 1952. Nel 1958 si un\u00ec su invito di Peter Hall alla neo-fondata Royal Shakespeare Company (RSC), Nella prima stagione della RSC, Peggy Aschroft interpret\u00f2 Caterina ne \"La bisbetica domata\", Paolina ne \"Il racconto d'inverno\", \"La duchessa di Amalfi\", Emilia in \"Otello\" e Ranevskaya ne \"Il giardino dei ciliegi\", recitando spesso accanto a Gielgud. Particolarmente apprezzate furono le sue interpretazioni in \"The Wars of the Roses\" (1963-1964), un riadattamento di \"Enrico VI\" parte I, II e III e di \"Riccardo III\" in cui la Ashcroft interpret\u00f2 il personaggio di Margherita d'Angi\u00f2 dalla prima giovinezza alla maturit\u00e0. Durante il resto degli anni sessanta altern\u00f2 apparizioni in drammi classici e moderni, recitando i ruoli di Arkadina ne \"Il gabbiano\" (1964), Mrs Alvin in \"Spettri\" (1967), Agnes in \"Un equilibrio delicato\" (1969) e Caterina d'Aragona nell\"'Enrico VIII\" (1969).\nPur continuando a recitare con la RSC, quando Peter Hall subentr\u00f2 ad Olivier come direttore artistico nel National Theatre la Ashcroft inizi\u00f2 a recitare nel nuovo teatro del Southbank, interpretando, tra i vari, ruoli principali in \"John Gabriel Borkman\" e \"Giorni felici\". L'addio alle scene avvenne nel 1982, quando recit\u00f2 a Londra nel ruolo della contessa in \"Tutto \u00e8 bene quel che finisce bene\", un ruolo precedentemente interpretato a Statford l'anno prima. Dopo il termine della carriera teatrale la Aschcroft ottenne importanti successi in televisione e al cinema: nel 1985 vinse il BAFTA per la miglior attrice per \"The Jewel in the Crown\" e, soprattutto, nello stesso anno vinse l'Oscar alla miglior attrice non protagonista per \"Passaggio in India\", per cui vinse anche un secondo BAFTA. Nel 1989 vinse la Coppa Volpi per la migliore interpretazione femminile per il film TV \"\u00c8 stata via\", diretto da Peter Hall. Il suo ultimo lavoro fu il dramma radiofonico di Tom Stoppard \"In the Native State\", trasmesso dalla BBC nel 1991.\nPeggy Aschcroft mor\u00ec per un infarto a Londra nel 1991, all'et\u00e0 di ottantatr\u00e9 anni. La salma fu cremata e le ceneri furono sparse intorno a un albero di gelso che la stessa Ashcroft nel 1969 aveva piantato nel sito dell'ultima dimora di Shakespeare.\nVita privata.\nPeggy Aschcroft fu sposata tre volte. Nel 1929 si spos\u00f2 con Rupert Hart-Davis, attore e futuro editore, ma il matrimonio ebbe vita breve, anche a causa dei numerosi tradimenti dell'attrice prima con Paul Robeson, poi con J. B. Priestley e F\u00ebdor Komissar\u017eevskij. Dopo il divorzio nel 1933 per adulterio, nel 1934 si rispos\u00f2 proprio con Komissar\u017eevskij, ma anche il secondo matrimonio fu breve e termin\u00f2 nel 1936. Nel 1940 la Aschcroft spos\u00f2 in terze nozze l'avvocato Jeremy Hutchinson, con cui rimase per venticinque anni prima di divorziare nel 1965; la coppia ebbe due figli: Eliza (1941) e Nicholas St John Hutchinson (1946). Fu la nonna materna della cantante Emily Loizeau."}
{"id": "689858", "revid": "287204", "url": "https://it.wikipedia.org/wiki?curid=689858", "title": "Acrisio", "text": "Acrisio () \u00e8 un personaggio della mitologia greca e re di Argo.\nGenealogia.\nFiglio di Abante e Aglaia ebbe un fratello gemello (Preto) e spos\u00f2 Euridice che gli diede la figlia Danae.\nIgino chiama la moglie Aganippe e la figlia Evarete.\nMitologia.\nEbbe una forte rivalit\u00e0 con il fratello Preto che emerse fin dall'infanzia e che dur\u00f2 fino a quando l'antagonista non venne sopraffatto. Il motivo del contendere era l'eredit\u00e0 del padre ed il diritto di successione al trono della citt\u00e0 di Argo.\nUna volta insediatosi, l'oracolo di Delfi gli predisse che sarebbe morto per mano del figlio di sua figlia e cos\u00ec imprigiono Danae in un'alta torre di ottone con finestre sbarrate da spesse sbarre, ma Zeus di quella donna si innamor\u00f2 e vi si introdusse sotto forma di pioggia d'oro per sedurla.\nDopo la nascita del figlio Perseo, Acrisio lo fece rinchiudere assieme alla madre in una cassa che fece gettare in mare e che fu ritrovata ed aperta da un abitante di Serifo di nome Ditti e fratello del re dell'isola Polidette.\nIl bambino crebbe con Ditti e fece ritorno ad Argo una volta cresciuto forte ed adulto ed Acrisio, informato dell'arrivo di suo nipote e sempre spaventato dalla previsione dell'oracolo, fugg\u00ec a Larissa in Tessaglia.\nIl re della citt\u00e0 che lo ospitava (Teutamide) per\u00f2, dovette indire dei giochi funebri e Perseo fu tra gli invitati e fu cos\u00ec che accidentalmente in una gara di lancio del disco ne scagli\u00f2 uno cos\u00ec forte da colpirlo.\nAcrisio mor\u00ec dopo pochi giorni e la profezia si avver\u00f2."}
{"id": "689859", "revid": "2195494", "url": "https://it.wikipedia.org/wiki?curid=689859", "title": "Atene", "text": "Atene (: ; ; ) \u00e8 un comune greco di abitanti, capitale della Repubblica Ellenica, capoluogo dell'unit\u00e0 periferica di Atene Centrale e della periferia dell'Attica.\nHa una superficie di 39\u00a0km\u00b2, ma l'area metropolitana intesa come Grande Atene ha un'estensione di 412\u00a0km\u00b2 con abitanti, ed \u00e8 cos\u00ec la settima conurbazione pi\u00f9 grande dell'Unione europea, e la quinta capitale pi\u00f9 popolosa dell'Unione. Tradizionalmente la protettrice della citt\u00e0 \u00e8 la dea Atena, raffigurata sia sullo stemma che sulla bandiera della citt\u00e0.\nMetropoli cosmopolita e centro economico, finanziario, industriale e culturale della Grecia, ha una notevole importanza a livello europeo, ma anche mondiale: nel 2012 \u00e8 stata classificata come la 39\u00aa citt\u00e0 pi\u00f9 ricca del mondo per potere d'acquisto e come la 77\u00aa pi\u00f9 costosa in una ricerca effettuata dalla societ\u00e0 svizzera UBS.\n\u00c8 nota in tutto il mondo per la nascita della democrazia, per essere stata la sede dell'accademia di Platone e del liceo di Aristotele, oltre che aver dato i natali a Socrate, Pericle, Sofocle e molti altri filosofi e personaggi importanti dell'antichit\u00e0. Tra le citt\u00e0 pi\u00f9 antiche del mondo, \u00e8 stata una fiorente polis ed \u00e8 considerata la culla della civilt\u00e0 occidentale. Nel XXI secolo \u00e8 stata al centro dell'attenzione di tutto il mondo per aver organizzato con successo i Giochi della XXVIII Olimpiade nel 2004 e per l'inaugurazione del nuovo museo dell'Acropoli nel 2009, che ha riaperto il dibattito riguardante i Marmi del Partenone. Dall'aprile 2018 all'aprile 2019, Atene \u00e8 capitale mondiale del libro. La citt\u00e0 \u00e8 anche la sede del Santo Sinodo della Chiesa di Grecia, presso il Monastero di Petraki.\nGeografia fisica.\nTerritorio.\nAtene sorge su una pianura al centro dell'Attica e costituisce un'unica conurbazione con il Pireo e i comuni dell'omonima prefettura. Nella conurbazione Atene-Pireo vivono pi\u00f9 di di persone, ossia grossomodo il 35 per cento degli abitanti di tutta la Grecia (che sono secondo il censimento del 2008).\nLa citt\u00e0 si estende dalle pendici del monte Parnete, dove si trovano i cosiddetti sobborghi settentrionali, i pi\u00f9 famosi dei quali sono Kifisi\u00e0 e Marousi, fino alla costa, dove si trova il porto del Pireo e i sobborghi meridionali come Glyfada e Palaio Faliro.\nClima.\nAtene presenta un clima mediterraneo arido (K\u00f6ppen: Csa), con estati calde, secche e soleggiate, inverni miti e scarse precipitazioni concentrate in quest'ultima stagione.\n\u00c8 una delle citt\u00e0 d'Europa con il maggior numero di giorni di sole all'anno, visto che si possono contare in media 179 giorni durante i quali il sole non \u00e8 coperto da nuvole nemmeno in un istante, e altri 157 durante i quali il sole \u00e8 coperto da nuvole solo per mezz'ora.\nLe temperature medie del mese pi\u00f9 freddo (gennaio) si aggirano sui 9\u00a0\u00b0C, mentre nel mese pi\u00f9 caldo (luglio) sui 27-28\u00a0\u00b0C. In inverno non sono comunque rari gli afflussi di aria fredda proveniente dall'est europeo che abbassano la temperatura di parecchi gradi portando anche a precipitazioni nevose che, in considerazione della latitudine, non sono da considerarsi rare. Sono da ricordare, al riguardo, le tempeste di neve del febbraio 1992, del gennaio 2002, del febbraio 2004, del febbraio 2008, del febbraio 2021 e del gennaio 2022, particolarmente abbondanti. Per contro, in estate Atene deve sopportare temperature massime che superano spesso i 34\u00a0\u00b0C, per la mancanza del Meltemi, vento apportatore di aria fresca che interessa invece abbondantemente le isole egee.\nLa temperatura effettiva percepita \u00e8 per\u00f2 minore di quella di altre citt\u00e0 d'Europa per il basso tasso d'umidit\u00e0. Nei mesi estivi le precipitazioni si possono fare davvero molto rare: pertanto i mesi ideali per visitare la citt\u00e0 sono quelli di aprile, maggio, o settembre e ottobre. Ad ottobre-novembre ricomincia a piovere dappertutto e le precipitazioni massime si hanno a dicembre, gennaio e febbraio: ma Atene, essendo notevolmente riparata dalla catena montuosa del Pindo, non riceve neppure la met\u00e0 dei quantitativi annui del versante occidentale ionico, molto pi\u00f9 verdeggiante. Infatti mentre qui le precipitazioni medie annuali si aggirano sui 350\u2013400\u00a0mm, a Corf\u00f9 si superano spesso i 1000\u20131200\u00a0mm. Atene risulta pertanto, insieme a Madrid, una delle citt\u00e0 pi\u00f9 aride d'Europa.\nIl passaggio delle stagioni \u00e8 comunque molto presente anche nelle variazioni a livello della vegetazione: da met\u00e0 marzo ad inizio maggio c'\u00e8 un'intensa fioritura in tutte le zone circostanti, e in generale in tutta la provincia dell'Attica, la regione di Atene. Gli stessi fiori iniziano ad appassire non appena cambiano le condizioni climatiche, ovvero a met\u00e0 maggio.\nLa temperatura pi\u00f9 alta mai registrata \u00e8 48\u00a0\u00b0C ad Eleusi, cittadina a qualche km da Atene, mentre la pi\u00f9 bassa \u00e8 -10,1\u00a0\u00b0C, all'Osservatorio Nazionale di Atene.\nIsola urbana di calore di Atene.\nLa citt\u00e0 di Atene \u00e8 affetta da un forte effetto isola di calore causato dall'attivit\u00e0 umana, che eleva le sue temperature al confronto con le aree rurali circostanti, con effetti negativi sull'uso di energia, sulle spese per il raffreddamento, e sulla salute e il benessere umani. \u00c8 stata riscontrata la responsabilit\u00e0 dell'isola di calore di Atene anche rispetto ad alterazioni delle serie storiche climatologiche di alcune stazioni meteorologiche ateniesi quali Thiseio (Osservatorio Nazionale di Atene), Nea Philadelphia (HNMS) e Hellinikon (HNMS) a causa del suo effetto di innalzamento delle temperature da esse registrate rispetto alle vicine zone rurali.\nStoria.\nI primi segni di presenza umana si trovano nella Grotta di Scisto, e sono datati tra il 13000 e il 5000 a.C.\nLa citt\u00e0 di Atene \u00e8 stata abitata continuamente per i successivi 7000 anni. Popolazioni vi si erano insediate gi\u00e0 dal Neolitico intorno al 3500 a.C., ma fu in et\u00e0 micenea che la citt\u00e0 inizi\u00f2 a fiorire diventando sede di un'importante fortezza intorno all'acropoli. Nonostante l'invasione e la distruzione da parte dei Dori, gli ateniesi mantennero la loro cultura ionica. Ad ogni modo Atene, come gli altri insediamenti contemporanei, a causa del Collasso dell'et\u00e0 del bronzo cadde in declino economico per i successivi 300 anni. In et\u00e0 classica, nel V secolo a.C., Atene divent\u00f2 la citt\u00e0 pi\u00f9 importante del mondo greco, raggiungendo importanti traguardi in ambito culturale, scientifico, tecnologico e militare tanto da porre le basi della civilt\u00e0 occidentale. Negli anni della tarda antichit\u00e0 la citt\u00e0 visse un declino, seguito da un recupero in et\u00e0 bizantina (IX-X secolo), ed \u00e8 stata relativamente prosperosa durante le Crociate, anche grazie al commercio delle Repubbliche marinare italiane.\nDopo un lungo periodo di declino sotto il dominio dell'Impero ottomano, Atene riemerse nel diciannovesimo secolo come capitale del neonato Stato greco, e nel 1896 ospit\u00f2 la prima edizione dei Giochi olimpici moderni. Nel 1920 e negli anni seguenti Atene assorb\u00ec un numero cospicuo di rifugiati greci espulsi dall'Asia minore in seguito alla Guerra greco-turca (1919-1922); nonostante ci\u00f2 fu soprattutto dopo la Seconda guerra mondiale, e in particolare negli anni 1950 e 1960, che ci fu un vero e proprio boom demografico, con la citt\u00e0 che raggiunse notevoli dimensioni espandendosi gradualmente in ogni direzione.\nNegli anni 1980 divenne evidente che lo smog prodotto dalle fabbriche e da un crescente numero di automobili, nonch\u00e9 la notevole densit\u00e0 di popolazione, rappresentavano un importante problema da risolvere. Una serie di decisioni contro l'inquinamento furono prese dalle autorit\u00e0 negli anni novanta, insieme a un notevole ampliamento e miglioramento delle infrastrutture cittadine (costruzione di nuove tangenziali e autostrade, ampliamento della rete di metropolitana, e il nuovo aeroporto internazionale), con un considerevole miglioramento delle condizioni atmosferiche e rendendo Atene una citt\u00e0 molto pi\u00f9 funzionale.\nSu iniziativa del Consiglio dell'Unione Europea, fu designata Citt\u00e0 Europea della Cultura per l'anno 1985, manifestazione arrivata ai giorni nostri con il nome \"Capitale Europea della Cultura\".\nNel 2004 la citt\u00e0 ha organizzato con successo i Giochi della XXVIII Olimpiade, ed \u00e8 stata nominata capitale mondiale UNESCO del libro per l'anno 2018.\nOrigini di Atene nel mito.\nLa storia degli Ateniesi comincia con un mito. Gli abitanti di Atene, come la maggioranza delle persone di tutto il mondo e di tutti i tempi, affidano le proprie origini storiche a situazioni molto simili alle favole; ma non si trattava del tutto di storie inventate: erano verit\u00e0 deformate e remote, di fatto irrecuperabili, trasmesse di generazione in generazione per mezzo di canti e balli. Ci\u00f2 \u00e8 raccontato in parte attraverso le statue del frontone orientale del Partenone.\nIn queste leggende l'origine di tutto era una dea, che in principio formava un tutt'uno con la citt\u00e0 che cre\u00f2, e dalla quale prende il nome: Atena. \u00c8 un nome greco molto antico. Un'altra versione del mito che spiega l'origine del nome di questa citt\u00e0, non designa Atena come fondatrice, ma solo come la dea che le diede il proprio nome e ne divent\u00f2 la protettrice. Il mito racconta che, quando la citt\u00e0 che sarebbe poi divenuta Atene era stata appena fondata, la Moira aveva stabilito che sarebbe diventata ricca, prospera e la pi\u00f9 potente di tutta la Grecia. Atena decise, quindi, di prenderla sotto la sua custodia. Tuttavia, anche Poseidone la voleva sotto la sua protezione, poich\u00e9 egli era il protettore dell'Attica.\nAtena e Poseidone entrarono in conflitto, perch\u00e9 nessuno dei due voleva concedere la giovane citt\u00e0 all'altro; neppure Zeus riusc\u00ec a metterli d'accordo. Cos\u00ec Atena propose di lasciar decidere ai cittadini chi ne avrebbe preso la custodia. Atena e Poseidone riunirono il popolo della citt\u00e0 sull'Acropoli e dissero che ciascuno dei due avrebbe concesso un dono: il regalo giudicato migliore avrebbe fatto vincere la rispettiva divinit\u00e0. Poseidone fece comparire un magnifico cavallo, mentre Atena fece nascere dal terreno un ulivo. A quel punto dalla folla si fece avanti uno degli anziani pi\u00f9 autorevoli affermando che entrambi i doni erano degni di essere scelti e avevano un significato: il cavallo rappresentava la forza, il coraggio, la guerra, mentre l'ulivo la prudenza, la serenit\u00e0, la pace.\nL'anziano disse anche che la guerra poteva portare ricchezze, potere, ma era incerta; invece la pace, anche se i beni che concedeva erano meno vistosi, erano anche pi\u00f9 sicuri e duraturi. Tutti concordarono con le parole dell'anziano e scelsero il dono di Atena, che diede infine il suo nome alla citt\u00e0. Dopo la decisione i cittadini promisero a Poseidone che avrebbero innalzato un tempio anche per lui e gli avrebbero concesso i sacrifici dovuti per mantenere il suo favore: infatti Atene si trovava poco distante dal mare e quest'ultimo sarebbe divenuto il fulcro della sua civilt\u00e0.\nSotto la protezione di Atena, dea della saggezza, Atene divent\u00f2 una citt\u00e0 fiorente, abile anche nelle guerre, per l'intelligenza e per l'attento uso della tattica dei suoi comandanti. Finch\u00e9 Atene mantenne i valori della prudenza, della diplomazia, della pace, visse senza problemi: quando li abbandon\u00f2, decadde e venne assoggettata.\nAtene sarebbe stata fondata dal leggendario Cecrope, che era un mezzo uomo e mezzo serpente. Il mito lo considera primo re di Atene.\nCultura.\nCultura antica.\nIl periodo che va dalla fine delle Guerre persiane alla conquista della Macedonia segna l'acme di Atene come centro della letteratura, della filosofia e dell'arte.\nAlcune delle pi\u00f9 importanti figure della storia culturale e intellettuale dell'Occidente vissero ad Atene in quello stesso periodo, come i tragediografi Eschilo, Sofocle ed Euripide, il commediografo Aristofane, i filosofi Socrate, Platone ed Aristotele, gli storici Erodoto, Tucidide e Senofonte, il poeta Simonide e lo scultore Fidia. Come ebbe ad affermare lo stesso Pericle, Atene divenne \u00abla scuola dell'Ellade\u00bb (Tucidide, \"Storie\", II, 41, 1).\nIn occasione del Venerd\u00ec Santo ortodosso, si svolge annualmente la Processione dell'Epitaffio, un rito che si conclude col rogo della sagoma di Giuda il Traditore appeso ad una forca nella barca di qualche sconosciuto.\nIstruzione.\nAtene \u00e8 il centro culturale della Grecia. Essa ospita la maggior parte delle imprese editoriali greche e la maggior parte dei mezzi di comunicazione radiofonica e televisiva, tra cui due reti della televisione di Stato ERT (esiste anche una terza rete, su base regionale, che ha sede a Salonicco). Ospita inoltre diverse Universit\u00e0 statali e private, molte biblioteche, e teatri.\nUniversit\u00e0.\nAd Atene sono presenti le seguenti universit\u00e0 statali:\nData la sua importanza storica, ad Atene si trovano anche numerose scuole archeologiche straniere, le pi\u00f9 importanti delle quali sono la Scuola archeologica tedesca, la Scuola archeologica francese, la Scuola archeologica inglese, la Scuola archeologica americana e la Scuola archeologica italiana. \u00c8 presente anche la Scuola Italiana di Atene, attualmente solo in lingua Italiana.\nGrande importanza nel campo della ricerca rivestono anche l'Accademia di Atene, che dispone di numerosi laboratori scientifici e biblioteche, il Centro nazionale delle ricerche (ospitato nella sede progettata dall'architetto Doxiadis) e il Centro per le ricerche nucleari \"Democrito\".\nBiblioteche.\nLe maggiori biblioteche cittadine sono:\nAltre biblioteche sono annesse alle summenzionate istituzioni scientifiche e agli Istituti culturali stranieri presenti in citt\u00e0. Sparse nei vari sobborghi inoltre sono attive numerose biblioteche comunali. Da segnalare la Biblioteca dei ragazzi attiva nel sobborgo di Chalandri.\nTeatri nazionali.\nAltre importanti istituzioni culturali sono:\nMusei.\nAd Atene sono presenti decine di musei riguardanti tutte le epoche storiche, dalla preistoria fino alle gallerie d'arte moderna. I pi\u00f9 famosi e visitati dal turismo internazionale sono:\nNel marzo 2014 aprir\u00e0 i battenti la nuova sede del museo d'arte contemporanea, il National Museum of Contemporary Art, in Syngrou Avenue, nell'edificio rinnovato dello storico birrificio Fix.\nEconomia.\nGli anni dal 1950 al 1973 sono stati quelli del miracolo economico grazie anche ad una variazione decisamente positiva del PIL. La capitale greca \u00e8 diventata velocemente uno dei centri economici pi\u00f9 importanti dell'Unione europea, ed \u00e8 la citt\u00e0 greca pi\u00f9 ricca, insieme a Salonicco, in termini di PIL pro capite.\nAd Atene ha sede la Borsa valori (Borsa di Atene), la principale piazza finanziaria del Paese, fondata nel 1876.\nDalla fine della seconda guerra mondiale nella conurbazione di Atene e nella regione dell'Attica sono cresciuti diversi centri industriali, sia nella zona di Elefsina, che lungo l'autostrada verso le citt\u00e0 di Lamia e Larissa. Un importante centro finanziario \u00e8 il sobborgo di Maroussi, dove hanno sede diverse multinazionali e grandi compagnie greche.\nLa sede della maggior parte delle compagnie di marina mercantile, industria molto sviluppata in Grecia, si trova invece nei pressi del porto del Pireo.\nL'ulteriore sviluppo delle infrastrutture a partire dalla fine degli anni novanta ha permesso un'ulteriore crescita economica, testimoniata dall'organizzazione dei Giochi Olimpici del 2004 da parte della citt\u00e0.\nDal 2009 la citt\u00e0 risente della crisi economica globale, che ha colpito la Grecia in maniera particolare.\nAmministrazione.\nIl comune di Atene in senso stretto copre solo l'area centrale della metropoli ateniese, sviluppatasi, a partire dalla fine della Seconda Guerra Mondiale, oltre i confini del Comune, fino a raggiungere la grandezza della conurbazione ateniese del ventunesimo secolo. Le ultime elezioni comunali, svoltesi nel 2010, hanno portato alla carica di sindaco l'ex difensore civico Giorgos Kaminis, candidato indipendente sostenuto da una coalizione formata dai Socialisti, dai Verdi, dal partito della Sinistra Democratica e da numerose associazioni e iniziative civiche. Da segnalare il forte astensionismo, che ha toccato oltre il cinquanta per cento.\nNel 2010 \u00e8 stata approvata dal Parlamento la riforma degli enti locali denominata \"Kallikratis\". Tale riforma limita a due i livelli di autogoverno locale (comuni - dimi\u00a0\u2013 e regioni\u00a0\u2013 perif\u00e8ries), con conseguente soppressione delle \"nomarchies\", equivalente greco delle province. Inoltre, numerose municipalit\u00e0 sono state accorpate anche entro l'area metropolitana di Atene ed \u00e8 stata soppressa la super-prefettura Atene-Pireo. Periferiarca dell'Attica (ossia, governatore) \u00e8 dal settembre 2014 Rena Dourou.\nIl comune di Atene \u00e8 suddiviso in 7 distretti, ciascuno guidato da un consiglio di quartiere di quindici membri la cui maggioranza politica \u00e8 omologata per legge a quella che sostiene il sindaco. La popolazione dei sette quartieri \u00e8 la seguente:\nGemellaggi.\nAtene \u00e8 gemellata con:\nInfrastrutture e trasporti.\nUrbano.\nL'asse portante dei trasporti pubblici nel bacino urbano Atene-Pireo \u00e8 costituito dal sistema su ferro incrementato e potenziato in occasione delle Olimpiadi del 2004. Il sistema su ferro \u00e8 costituito da:\nI futuri progetti di sviluppo, che riguardano il prossimo decennio, prevedono l'ampliamento della ferrovia suburbana verso il Peloponneso e verso nord, la costruzione della quarta linea della metropolitana (arancione), l'ampliamento delle tre esistenti, e il prolungamento della metrotranvia fino ai sobborghi occidentali del Pireo.\nI trasporti pubblici su gomma sono garantiti da una vasta flotta di autobus, gran parte dei quali funzionano a metano: Atene possiede uno dei maggiori parchi autobus a metano in Europa e di filobus, per un totale di 293 linee che si sviluppano per circa 8500 chilometri con 8000 fermate. La rete di filobus \u00e8 la pi\u00f9 estesa dell'Europa occidentale (392 chilometri). Alcune linee funzionano tutta la notte mentre altre sono esercite esclusivamente di notte lungo l'asse delle linee metropolitane. Durante il fine settimana le tre linee della metrotranvia funzionano ventiquattr'ore su ventiquattro. Venerd\u00ec notte e sabato notte le linee 2 e 3 della metropolitana sono esercite fino alle ore 3:00. Il biglietto costa \u20ac 1,40 e consente di viaggiare per 90 minuti su tutta la rete sotterranea e di superficie all'interno dell'area urbana (\u00e8 possibile percorrere la stessa tratta sia all'andata sia al ritorno anche sui mezzi su ferro). Esiste inoltre un biglietto valido 24 ore su tutta la rete al costo di \u20ac 4,00 e un biglietto settimanale del costo di \u20ac 14,00. Inoltre \u00e8 in vendita un carnet di undici biglietti al costo di 14 euro (un biglietto \u00e8 gratuito). Solo verso l'aeroporto \u00e8 richiesto un biglietto diverso, pari a \u20ac 10,00, valido anch'esso per 90 minuti su tutta la rete.\nPorti.\nI porti principali sono:\nAutostrade e tangenziali.\nLe tangenziali sono tre: a nord Attiki Odos, che collega Elefsina e l'autostrada per Corinto con l'aeroporto El. Venizelos; a est la tangenziale del monte Imetto (Hymettus Ring Road) che si snoda sulle pendici del monte Imetto con una lunga serie di gallerie e collega l'Attiki Odos con i sobborghi meridionali; a ovest la tangenziale Perifereiaki Aigaleo. La citt\u00e0 \u00e8 inoltre tagliata da nord a sud tramite la tangenziale del Cefiso (Leoforos Kifisias, dal nome del fiume sul quale \u00e8 stata in parte costruita, \u00e8 infatti sopraelevata per un lungo tratto), che costituisce il prolungamento urbano dell'autostrada per le citt\u00e0 settentrionali di Lamia, Larissa e Salonicco, e giunge fino al Pireo concludendosi in uno degli svincoli autostradali pi\u00f9 grandi d'Europa. La lunghezza totale della rete \u00e8 di circa 150\u00a0km. Tutte le tangenziali, salvo quella del Cefiso, sono a pagamento.\nAeroporti.\nL'aeroporto internazionale di Atene Elefth\u00e9rios Veniz\u00e9los \u00e8 situato nel comune di Spata-Artemida, a circa 30\u00a0km a est della capitale, ed \u00e8 collegato al resto della citt\u00e0 tramite metropolitana, ferrovia suburbana e la tangenziale Attiki Odos. L'aeroporto \u00e8 stato inaugurato nel 2001, e ha un traffico di passeggeri all'anno (dati del 2016).\nFerrovie.\nLa citt\u00e0 dispone di diverse stazioni ferroviarie, tra cui la stazione Larissis, situata nel quartiere di Kolos, attiva dal 1904 e gestita da OSE, la stazione ferroviaria del Pireo, e varie stazioni periferiche, come la stazione Paiania\u2013Kantza. Le ferrovie interurbane sono strettamente interconnesse con le ferrovie suburbane. Una importante stazione di interscambio tra i due sistemi \u00e8 la stazione SKA, posta nel sobborgo di Acharnes."}
{"id": "689864", "revid": "73169", "url": "https://it.wikipedia.org/wiki?curid=689864", "title": "Contrazione isometrica", "text": " \nLa contrazione isometrica \u00e8 un tipo di contrazione muscolare, la quale non prevede alcun cambiamento di lunghezza da parte del muscolo.\nParticolarit\u00e0.\nQuando un muscolo si contrae isometricamente, si crea tensione senza accorciamento o allungamento delle fibre muscolari.\nPer misurare la contrazione isometrica entrambi i capi del muscolo non devono essere in grado di muoversi (i due capi sono fissati ad un sistema rigido). Quindi quando un muscolo viene contratto da uno stimolo elettrico, si sviluppa tensione non accompagnata da accorciamento: l'andamento della forza mostra che la tensione aumenta fino a raggiungere un picco, cui segue una diminuzione fino a raggiungere di nuovo il livello di riposo. \nQuando un muscolo si contrae isometricamente, i suoi sarcomeri si accorciano anche se l'intero muscolo non lo fa. Questo \u00e8 possibile perch\u00e9 i sarcomeri non si estendono per l'intera lunghezza della fibra muscolare e quindi non trasmettono la forza direttamente ai capi muscolari.\nAl contrario, la forza viene trasmessa attraverso le componenti cellulari che connettono le miofibrille ai capi delle cellule e inoltre attraverso il tessuto connettivo che collega tra loro le porzioni terminali e si prolunga a formare i tendini. \nQueste parti del muscolo (o della cellula muscolare) che non generano attivamente forza, ma che servono solo a trasmettere passivamente la forza ai capi del muscolo, vengono dette componenti elastiche del muscolo (CE). Quando un muscolo si contrae isometricamente, la componente contrattile (CC) si accorcia e stira la CE, provocando tensione ai capi del muscolo.\nCos\u00ec facendo, la CE si allunga mentre la CC si accorcia, con una variazione globale pari a zero."}
{"id": "689866", "revid": "1745361", "url": "https://it.wikipedia.org/wiki?curid=689866", "title": "Atteone", "text": "Atteone () \u00e8 un personaggio della mitologia greca, figlio di Aristeo (figlio di Apollo) e di Autonoe (discendente di Ares e Afrodite), allevato dal centauro Chirone, che gli insegn\u00f2 le tecniche di caccia.\nMitologia.\nSecondo il mito, nel corso di una battuta di caccia, Atteone provoc\u00f2 l'ira di Artemide, quando la sorprese mentre faceva il bagno insieme alle sue compagne all'ombra della selva Gargafia. Il caldo estivo, infatti, la indusse a riporre le vesti e a rinfrescarsi interrompendo la caccia. La dea, per impedire al cacciatore di proferir parola intorno a quello che aveva visto, trasform\u00f2 il giovane in un cervo spruzzandogli dell'acqua sul viso. Atteone si accorse della sua trasformazione solo quando scappando giunse a una fonte, dove pot\u00e9 specchiarsi nell'acqua. Intanto il cacciatore venne raggiunto dalla muta dei suoi 50 cani, resi furiosi da Artemide, che, non riconoscendolo, sbranarono il loro vecchio padrone. I cani, una volta divorato Atteone, si misero alla ricerca del loro padrone per tutta la foresta, riempiendola di dolorosi lamenti. Pi\u00f9 tardi giunsero nella caverna di Chirone il quale don\u00f2 loro un'immagine del loro padrone per attenuare il loro dolore.\nAlcune versioni raccontano che a far impazzire i cani sarebbe stato l'intervento di Lissa.\nSecondo un'altra versione del mito, la punizione provenne da Zeus, perch\u00e9 aveva cercato di insidiare Semele. Secondo Euripide, Atteone fu punito per aver sostenuto di essere un cacciatore superiore ad Artemide.\nMarc-Antoine Charpentier diede del mito una celebre interpretazione musicale nella Pastorale in Sei Scene \"Act\u00e9on\" (1684). Nell'epilogo la dea Giunone spiega di aver favorito la crudele vendetta di Diana sull'incauto cacciatore per essere Atteone figlio di Europa, che al momento era la favorita dello sposo infedele Zeus."}
{"id": "689868", "revid": "29727", "url": "https://it.wikipedia.org/wiki?curid=689868", "title": "Ampelodesmo", "text": ""}
{"id": "689872", "revid": "290948", "url": "https://it.wikipedia.org/wiki?curid=689872", "title": "Vertebra", "text": "Le vertebre sono ossa irregolari che costituiscono la colonna vertebrale. Esse presentano caratteristiche comuni che permettono di descrivere una vertebra tipo.\nLa vertebra \u00e8 costituita da un corpo vertebrale che insieme all'arco vertebrale delimita il foro vertebrale, il quale, insieme agli altri fori vertebrali, per sovrapposizione delle vertebre, costituisce il canale vertebrale attraversato dal midollo spinale.\nStruttura.\nLa struttura della vertebra \u00e8 simile a quella delle ossa brevi, cio\u00e8 costituita da tessuto osseo trabecolare rivestito esternamente da una lamina pi\u00f9 sottile di osso lamellare, sia a livello del corpo, sia dell'arco (\"epifisi anulare\").\nIl corpo vertebrale presenta una superficie articolare superiore che si articola con la superficie articolare inferiore della vertebra soprastante, entrambe le superfici sono depresse al centro e rialzate ai bordi e, affinch\u00e9 combacino, \u00e8 interposto tra loro un disco di tessuto fibrocartilagineo detto disco intervertebrale. La superficie laterale del corpo vertebrale, detta circonferenza, si presenta depressa trasversalmente nelle porzioni laterali e anteriore, mentre, nella porzione che si affaccia nel foro vertebrale presenta una leggera depressione longitudinale rispetto all'asse del rachide.\nL'arco della vertebra \u00e8 costituito da diverse porzioni: i peduncoli, le masse apofisarie, le lamine e la spina vertebrale.\nI peduncoli rappresentano le radici dell'arco, quei punti, cio\u00e8, tramite i quali l'arco si mette in giunzione con il corpo. I peduncoli hanno forma laminare, irregolarmente quadrangolare e presentano due facce e quattro margini; la faccia esterna o laterale continua anteriormente nella circonferenza del corpo vertebrale e posteriormente nei processo trasverso della massa apofisaria, mentre quella interna o mediale delimita lateralmente il foro vertebrale e continua anteriormente nella porzione posteriore della circonferenza del corpo e posteriormente nella superficie anteriore delle lamine dell'arco; il margine anteriore \u00e8 in contatto con il corpo vertebrale mentre il margine posteriore e in contatto con la massa apofisaria, i margini superiore e inferiore presentano le incisure vertebrali, rispettivamente, superiore (pi\u00f9 marcata) e inferiore (pi\u00f9 lieve) che, unendosi con le incisure delle vertebre soprastanti e sottostanti, delimitano i fori intervertebrali che danno passaggio ai nervi spinali.\nLa massa apofisaria \u00e8 costituita dal processo trasverso e dai processi articolari superiore e inferiore. Il processo trasverso, a forma laminare, si proietta orizzontalmente e lateralmente mentre i processi articolari si proiettano verticalmente e presentano, alle loro estremit\u00e0 libere, delle faccette articolari piane, ricoperte di cartilagine ialina e variamente orientate a seconda del tratto della colonna, le faccette articolari dei processi articolari superiori si articolano con quelle dei processi articolari inferiori della vertebra soprastante (diartrosi del tipo delle artrodie, articolazioni, caratterizzate da superfici articolari piane, che permettono lievi movimenti di traslazione ma non di rotazione).\nProcedendo all'indietro si trovano le lamine, di forma quadrangolare, che delimitano posteriormente il foro vertebrale con la loro superficie anteriore e che si continuano ventralmente nei processi trasversi e dorsalmente con il processo spinoso con orientamento, forma e dimensione variabili a seconda del tratto della colonna considerato. La sovrapposizione dei processi spinosi lungo la colonna vertebrale forma la spina dorsale."}
{"id": "689873", "revid": "751106", "url": "https://it.wikipedia.org/wiki?curid=689873", "title": "Ferita", "text": "Per ferita si intende l'interruzione dei tessuti causata da agenti esterni.\nClassificazione.\nIn relazione al percorso e alla profondit\u00e0 le ferite possono essere:\nUn sistema di classificazione importante \u00e8 quello che si basa sul grado di contaminazione delle ferite. \u00c8 opportuno tuttavia precisare che la presenza di germi patogeni nella ferita non determina necessariamente una infezione della stessa. \nTipologia.\nA seconda del meccanismo che le determina si distinguono:\nFerite da taglio.\nSono prodotte da agenti \"affilati\" quali coltelli, rasoi, schegge di vetro o metalliche, premuti e fatti scorrere su un tessuto corporeo.\nSi presentano rettilinee o ad ampia curvatura, pi\u00f9 lunghe che profonde, con una caratteristica coda iniziale breve (tratto iniziale del contatto) e una coda finale pi\u00f9 lunga (allontanamento del tagliente dal tessuto). Una caratteristica ferita da taglio \u00e8 quella chirurgica da bisturi.\nHanno i margini netti e sono, in genere, fortemente sanguinanti. L'entit\u00e0 dell'emorragia \u00e8 legata al numero, al diametro e alla natura arteriosa o venosa dei vasi interrotti, elementi spesso in relazione sia con la profondit\u00e0 del taglio che con il distretto coinvolto. Risultano particolarmente sanguinanti, ad esempio, le ferite del cuoio capelluto, molto meno quelle della linea alba, struttura preferita, per questo motivo, nelle grandi incisioni laparotomiche. Le ferite da taglio spesso provocano un sanguinamento diffuso e puntiforme dei bordi, detto \"a nappo\".\nQuesto tipo di ferita, in particolare quella chirurgica che \u00e8 pi\u00f9 netta e regolare, va incontro a guarigione con ottimi risultati estetici. \u00c8 condizione essenziale per\u00f2 che sia adeguatamente suturata e che non sia contaminata. In presenza di fenomeni settici concomitanti (intervento per appendicite acuta purulenta o per perforazione intestinale) o insorti nel decorso post-operatorio (infezione secondaria del sito chirurgico) anche la sutura pi\u00f9 accurata non riesce ad evitare danni al normale processo di guarigione della ferita con possibili esiti cicatriziali antiestetici.\nFerite da punta.\nSono prodotte da agenti vulneranti \"appuntiti\" quali spine, aghi, chiodi, spilli, infissi nel tessuto. Si presentano con un foro di entrata pi\u00f9 o meno piccolo e un tragitto di lunghezza diversa e che ne determina la distinzione in: superficiali e profonde. Possono essere:\nLe ferite da punta vanno incontro ad una rapida guarigione favorita dalla loro stessa conformazione che per\u00f2 implica anche maggiori rischi di: \nPatologia.\nLe ferite hanno tendenza alla guarigione spontanea che avviene mediante il fenomeno della cicatrizzazione. I tempi e gli esiti sotto l'aspetto estetico e funzionale dipendono dai fattori ai quali si \u00e8 accennato in precedenza.\nIn alcune circostanze il processo cicatriziale evolve in senso francamente patologico:\nTerapia.\nLa terapia delle ferite \u00e8 essenzialmente chirurgica. A questa va sempre associata una idonea copertura con antibiotici."}
{"id": "689876", "revid": "1305772", "url": "https://it.wikipedia.org/wiki?curid=689876", "title": "Carica", "text": ""}
{"id": "689881", "revid": "1305772", "url": "https://it.wikipedia.org/wiki?curid=689881", "title": "Ventricolo", "text": "Il ventricolo \u00e8 una parte anatomica dilatata di canali o organi cavi.\nCon questo termine si possono designare diverse concamerazioni anatomiche"}
{"id": "689883", "revid": "21880", "url": "https://it.wikipedia.org/wiki?curid=689883", "title": "Petagnaea", "text": ""}
{"id": "689884", "revid": "2519", "url": "https://it.wikipedia.org/wiki?curid=689884", "title": "Comune di \u0160avnik", "text": ""}
{"id": "689889", "revid": "1745361", "url": "https://it.wikipedia.org/wiki?curid=689889", "title": "Adrasto", "text": "Adrasto () \u00e8 un personaggio della mitologia greca. Fu un re di Argo e di Sicione ed uno dei Sette contro Tebe.\nGenealogia.\nFiglio di Talao e di Lisimaca o Lisinassa o Eurinome, spos\u00f2 Anfitea (figlia di Pronace) o Demonassa e fu padre di Egialeo, Argia, Deipile, Egialea e Cianippo.\nMitologia.\nSi spost\u00f2 da Argo a Sicione e quando suo nonno (Polibo, che non aveva figli maschi) mor\u00ec gli successe al trono divenendo re di Sicione. \nRitornato ad Argo e succeduto al trono dopo la morte del padre, si spost\u00f2 a Nemea dove, dopo la morte di Archemoro, partecip\u00f2 ai Giochi nemei vincendo la corsa dei cavalli.\nL'oracolo (la versione di Igino).\nL'oracolo di Apollo gli predisse che avrebbe dato le sue figlie in sposa ad un cinghiale ed un leone ed un giorno Tideo, esiliato dal padre per aver ucciso il fratello Menalippo, si rec\u00f2 ad Argo vestito di pelle di cinghiale e nello stesso tempo Polinice, (cacciato invece dal fratello), giunse in citt\u00e0 indossando una pelle di leone. Quando Adrasto li vide, memore dell'oracolo, diede ai due in matrimonio le figlie Argia e Deipila.\nL'indovino (le versioni in greco).\nAccolti gli esuli Polinice e Tideo nel suo palazzo, una notte li sorprese a combattere tra loro e, dividendoli, not\u00f2 le pelli di leone e di cinghiale poste sui loro scudi e cos\u00ec, ricordandosi della previsione di un indovino (Anfiarao, che gli disse di far sposare le sue figlie ad un leone e ad un cinghiale), offr\u00ec ai due le sue figlie in moglie con la promessa che avrebbe ridato ad entrambi il trono delle terre natie. \nTideo, esule da Calidone, spos\u00f2 Deipile e Polinice, esule da Tebe, prese la mano di Argia.\nI sette contro Tebe.\nAdrasto, dovendo scegliere chi dei due dovesse essere rimesso sul trono per primo, decise per Polinice e mand\u00f2 Tideo dal re di Tebe (Eteocle) per reclamare il regno. Tideo per\u00f2, sub\u00ec solo un'imboscata e si difese, cos\u00ec Adrasto si alle\u00f2 con Capaneo, Ippomedonte e Partenopeo. Polinice infine, riusc\u00ec a persuadere Anfiarao (consegnandogli la Collana di Armonia) ed ottenne il suo assenso alla guerra contro Tebe.\nAdrasto perse la guerra quando il suo esercito non riusc\u00ec a sfondare le porte di Tebe e non fu in grado di scavalcarne le mura e rimase l'unico tra i sette eroi a sopravvivere poich\u00e9 pot\u00e9 fuggire cavalcando Arione mentre gli altri eroi furono lasciati sul campo insepolti.\nGli Epigoni.\nDieci anni dopo, Adrasto riusc\u00ec a convincere i figli dei precedenti alleati a riunire un esercito (gli Epigoni) per unirsi con lui per attaccare di nuovo Tebe ed Anfiarao, (l'indovino che della precedente guerra aveva previsto l'insuccesso) questa volta predisse la vittoria. Cos\u00ec Tebe fu rasa al suolo dopo che buona parte dei suoi abitanti era gi\u00e0 fuggita.\nAdrasto perse per\u00f2 in battaglia il figlio Egaileo e lui stesso mor\u00ec mentre tornava ad Argo con il suo esercito e fu sepolto a .\nCulto ed epica.\nAdrasto fu venerato a Megara, a Sicione ed in Attica. \nLe leggende su Adrasto e le due guerre contro Tebe fornirono molto materiale per poemi e tragedie ed a lui furono erette alcune statue che lo ritraevano in ed a Delfi.\nLetteratura.\nDal tentativo di conquista di Tebe da parte di Adrasto, vari autori presero ispirazione per le loro opere, tra gli altri:\nAdrasto compare inoltre nel libro VI dell\"'Eneide\" dove Enea, disceso vivo negli inferi insieme alla Sibilla vede anche l'anima del vecchio eroe."}
{"id": "689890", "revid": "125264293", "url": "https://it.wikipedia.org/wiki?curid=689890", "title": "Geraldine Page", "text": "Considerata tra le migliori attrici cinematografiche e teatrali statunitensi, la Page \u00e8, insieme a Glenn Close, la quarta attrice pi\u00f9 candidata nella storia dei Premi Oscar avendo ricevuto ben otto candidature, di cui una trasformatasi in vittoria nel 1986 per il film \"In viaggio verso Bountiful\". Vinse anche due Golden Globes, un Premio Bafta, due Premi Emmy e, in campo teatrale, ottenne quattro candidature al Tony Award.\nBiografia.\nNata in una cittadina del Missouri, figlia di Leon Elwin Page, medico osteopata, e Pearl Maize Page, casalinga, aveva un fratello maggiore di nome Donald. Nel 1929 la famiglia si trasfer\u00ec a Chicago, ove Geraldine intraprese studi artistici, dedicandosi anche alla pittura e alla musica; successivamente si avvicin\u00f2 al teatro, unendosi alla compagnia drammatica della chiesa locale e iniziando ad appassionarsi alla carriera di alcune note attrici, come Lucille La Verne, Maude Adams ed Eva Le Gallienne. Dopo essersi diplomata all'Art Institute of Chicago nel 1942, entr\u00f2 alla Goodman Theatre School, ove si esib\u00ec in vari spettacoli e si occup\u00f2 anche di un gruppo teatrale dedicato ai bambini. Negli anni successivi prese parte a diversi spettacoli teatrali universitari allestiti tra New York e Chicago. Nel 1948 debutt\u00f2 a New York con una produzione Off-Broadway di \"Seven Mirrors\" e lavor\u00f2 anche in drammi radiofonici. Nel 1952 fu la protagonista, con il ruolo di Alma Winemiller, di una pi\u00f9 ambiziosa produzione, basata sull'opera \"Summer and Smoke\" di Tennessee Williams e con la regia di Jos\u00e9 Quintero, che ottenne un successo di pubblico e di critica tale da farle vincere il New York Drama Critics' Circle, prima attrice di una produzione non di Broadway a ricevere tale premio.\nPur continuando a recitare in programmi radiofonici e riduzioni teatrali destinate alla televisione, nel gennaio del 1953 debutt\u00f2 nel circuito ufficiale di Broadway con la commedia di Vi\u00f1a Delmar \"Mid-Summer\", interpretando il personaggio di una donna non istruita sposata con un insegnante, che ottenne molte lodi da parte della critica. Dopo una breve apparizione non accreditata nel film \"Taxi\" (1953) di Gregory Ratoff, ove interpretava una vivace ragazza in cerca d'amore, le venne assegnato il ruolo di una giovane vedova volitiva, al fianco di John Wayne, nel western \"Hondo\" (1954) di John Farrow; malgrado la candidatura all'Oscar come migliore attrice protagonista per questo film, la Page non ricevette altre buone offerte da parte di Hollywood e fece ritorno a New York. In compenso, nell'arco degli anni cinquanta la sua carriera teatrale ebbe uno sviluppo sorprendente e con il consenso crescente della critica, grazie anche al perfezionamento con i corsi di recitazione prima all'Herbert Berghof School of Acting, ove ebbe come insegnante Uta Hagen, e in seguito presso l'Actor's Studio, allora diretto da Lee Strasberg, e alle intense interpretazioni di donne non particolarmente attraenti, secondo gli standard canonici dell'epoca, e tuttavia dotate di fascino e di un carattere tormentato e fragile, ma anche deciso e vitale. Nella sua carriera teatrale e televisiva la Page predilesse testi di autori come William Faulkner, Eugene O'Neill, Jean Giraudoux, Clifford Odets e William Somerset Maugham; nel 1954 affianc\u00f2 James Dean in \"L'immoralista\", basato sul romanzo omonimo (1902) di Andr\u00e9 Gide; nel 1960 vinse il premio \"Sarah Siddons\" per la sua interpretazione in \"Chicago\". \nNel marzo del 1959, sotto la direzione di Elia Kazan, la Page ottenne uno dei suoi maggiori e pi\u00f9 identificativi successi teatrali con l'audace ruolo, per l'epoca, di Alexandra Del Lago, capricciosa star del cinema sul viale del tramonto dedita ad alcool, droghe e gigol\u00f2 in \"Sweet Bird of Youth\" di Tennessee Williams, ove affianc\u00f2 Paul Newman, Sidney Blackmer, Rip Torn, Diana Hyland, Madeleine Sherwood e Bruce Dern, e che le valse una candidatura al Tony Award e il rinnovato interesse di Hollywood. All'inizio del decennio successivo torn\u00f2 a recitare sul grande schermo con le trasposizioni di due suoi successi teatrali, entrambe coronate da una candidatura al premio Oscar alla miglior attrice: \"Estate e fumo\" (1961) di Peter Glenville, accanto a Laurence Harvey, Pamela Tiffin e Rita Moreno, e \"La dolce ala della giovinezza\" (1962) di Richard Brooks, ancora in coppia con Paul Newman e insieme ad alcuni attori della versione teatrale di tre anni prima, imponendo senza modifiche e censure il proprio personaggio. Da allora, senza adeguarsi alle rigide regole dello star system hollywoodiano, altern\u00f2 le apparizioni al cinema con quelle in teatro, tanto da guadagnarsi - secondo la maggior parte dei critici - la fama di una delle pi\u00f9 grandi attrici statunitensi di tutti i tempi. \nPur continuando a lavorare assiduamente in teatro, anche nel circuito Off-Broadway e in compagnie di provincia, negli anni sessanta apparve in pellicole di vario genere e anche in produzioni indipendenti, tra cui \"La porta dei sogni\" (1963) di George Roy Hill, tratto da un lavoro teatrale di Lillian Hellman, \"Tre donne per uno scapolo\" (1964) di Delbert Mann, \"Buttati Bernardo!\" (1966), seconda regia di Francis Ford Coppola, \"A Christmas Memory\" (1966) di Eleanor Perry, tratto dal racconto di Truman Capote, \"La chica del lunes\" (1967) di Leopoldo Torre Nilsson, \"Il pi\u00f9 felice dei miliardari\" (1967) di Norman Tokar e \"La terza fossa\" (1969) di Lee H. Katzin. Nel 1966 Paul Bogart la diresse nella parte di Olga in \"The Three Sisters\" di Anton \u010cechov, versione cinematografica della produzione teatrale di due anni prima, ove la Page era stata diretta dal suo maestro di recitazione Lee Strasberg; in tale occasione recit\u00f2 accanto a Shelley Winters, Kim Stanley, Sandy Dennis, Robert Loggia e Kevin McCarthy. \nNegli anni successivi si distinse in altre rimarchevoli interpretazioni, anche se non sempre in ruoli da protagonista, nei film \"La notte brava del soldato Jonathan\" (1971) di Don Siegel, ove ebbe come partner Clint Eastwood, \"Un marito per Tillie\" (1972) di Martin Ritt, nel quale interpret\u00f2 la nevrotica amica di Carol Burnett, \"Il giorno della locusta\" (1975) di John Schlesinger, \"Cattive abitudini\" (1977) di Michael Lindsay-Hogg e \"Interiors\" (1978) di Woody Allen, ove rese con grande finezza il complesso e sofferto personaggio di una madre suicida. Nel film di produzione disneyana \"Le avventure di Bianca e Bernie\" (1977) di Wolfgang Reitherman prest\u00f2 la propria voce all'eccentrico personaggio di Madame Medusa, ironicamente ispirato alla celebre Alexandra Del Lago da lei interpretata in teatro e al cinema anni prima. \nDai primi anni ottanta si dedic\u00f2 soprattutto all'insegnamento della recitazione presso una scuola da lei stessa fondata e la Pelican Theater School di New York, ma continu\u00f2 ad apparire in vari film, tra i quali \"Harry's War\" (1981) di Kieth Merrill, \"I'm Dancing as Fast as I Can\" (1982) di Jack Hofsiss, \"Il Papa del Greenwich Village\" (1984) di Stuart Rosenberg, \"La sposa promessa\" (1985) di Franc Roddam e \"Il sole a mezzanotte\" (1985) di Taylor Hackford, con Michail Bary\u0161nikov. Tra le produzioni televisive a cui partecip\u00f2 in quel periodo si segnalano le serie \"Le sorelle Snoop\" (1973), ove recit\u00f2 accanto a Helen Hayes e Mildred Natwick, e \"Il grigio e il blu\" (1982) di Andrew V. McLaglen, oltre ai film drammatici \"The Dollmaker\" (1984) di Daniel Petrie e \"Il coraggio di non dimenticare\" (1986) di Michael Lindsay-Hogg, con protagoniste rispettivamente Jane Fonda e Farrah Fawcett.\nVenne fatto anche il suo nome per ruoli importanti, poi assegnati ad altre attrici, nei film \"Il mago della pioggia\" (1956) di Joseph Anthony, \"Tavole separate\" (1958) di Delbert Mann, \"Anna dei miracoli\" (1962) di Arthur Penn, \"Chi ha paura di Virginia Woolf?\" (1966) di Mike Nichols, \"Qualcuno vol\u00f2 sul nido del cuculo\" (1975) di Milo\u0161 Forman e \"Agnese di Dio\" (1985) di Norman Jewison, alcuni dei quali erano versioni cinematografiche di personaggi interpretati dalla Page in teatro. Nel 1986, dopo tante candidature, vinse il premio Oscar alla miglior attrice con il film \"In viaggio verso Bountiful\" (1985) di Peter Masterson, tratto dalla omonima pi\u00e8ce teatrale di Horton Foote ambientata nel 1947 e resa celebre in teatro nel 1953 dall'interpretazione di Helen Hayes, nel ruolo di una tenera sessantenne costretta ad un'angusta vita in citt\u00e0 e che desidera ardentemente tornare nei dismessi luoghi della propria giovinezza; durante la cerimonia di premiazione l'attore F. Murray Abraham, aprendo la busta e leggendo il nome della vincitrice, annunci\u00f2: \"Ah! Considero questa donna la pi\u00f9 grande attrice in lingua inglese\". Nello stesso anno recit\u00f2 con Matt Dillon, Oprah Winfrey e Carroll Baker in \"Paura\" di Jerrold Freedman. Il suo ultimo film, di cui era la protagonista, \u00e8 \"Riders to the Sea\" (1987) di Ronan O'Leary.\nDopo un breve matrimonio (1954-1956) con il violinista e direttore d'orchestra di origine lituana Alexander Schneider, terminato con il divorzio, nel 1963 spos\u00f2 il collega Rip Torn, suo partner nella versione teatrale e in quella cinematografica di \"La dolce ala della giovinezza\", e con il quale torner\u00e0 a recitare nei film \"Buttati Bernardo!\" (1966) e \"Cattive abitudini\" (1977); nel 1973 Torn diresse la moglie in teatro a Broadway in \"Look Away\" di Jerome Kilty. Dalla loro unione sono nati Angelica (1964), divenuta anch'essa attrice, e i gemelli Anthony S. e Jonathan Leon (1965), entrambi apparsi in un cameo insieme alla madre in una breve scena del film \"In viaggio verso Bountiful\", accreditati come Tony e Jon Torn.\nLa Page mor\u00ec a 62 anni, per le conseguenze di un infarto, il 13 giugno 1987, mentre era impegnata nelle recite teatrali di \"Spirito allegro\" di No\u00ebl Coward. Subito dopo i funerali privati, in un teatro di Broadway si svolse una cerimonia commemorativa alla presenza di numerose celebrit\u00e0, tra cui Meryl Streep, Jessica Tandy e Paul Newman, e con l'omaggio anche di un mazzo di fiori inviato direttamente dalla Presidenza della Casa Bianca. Per volont\u00e0 della famiglia le sue spoglie furono cremate. \nNel corso della sua intensa carriera di attrice teatrale e cinematografica, oltre che di insegnante di recitazione, ricevette numerosi premi, raggiungendo traguardi paragonabili a poche altre attrici, anche di generazioni successive: vinse il premio Oscar alla miglior attrice nel 1986 per \"In viaggio verso Bountiful\" di Peter Masterson, ricevendo altre sette candidature; ottenne inoltre otto candidature ai Golden Globe, vincendone un paio, due candidature al Premio BAFTA, vincendone uno, due candidature al Kansas City Film Critics Circle, vincendone una, oltre a tre candidature al Tony Award.\nDoppiatrici italiane.\nDa doppiatrice \u00e8 stata sostituita da:\nCitazioni e omaggi.\nLa Page, nelle vesti di attrice candidata al premio Oscar e invitata insieme al marito alla cerimonia di premiazione a Hollywood nel 1963, \u00e8 stata interpretata nel 2017 da Sarah Paulson nella serie TV \"Feud: Bette and Joan\". La figlia Angelica Page le ha reso omaggio interpretandola nel monologo \"Turning Page\", da lei scritto e presentato negli anni 2015-2017 in alcuni teatri di Los Angeles e New York."}
{"id": "689892", "revid": "124525563", "url": "https://it.wikipedia.org/wiki?curid=689892", "title": "Rosalind Russell", "text": "Biografia.\nNata in una numerosa famiglia di origine irlandese, fu la prima di sette sorelle e vide la luce a Waterbury, nel Connecticut, dove comp\u00ec i primi studi presso istituti cattolici, per poi approdare alla American Academy of Dramatic Arts di New York. Inizi\u00f2 la sua carriera come modella e con qualche ruolo minore nei teatri di Broadway. All'inizio degli anni trenta venne scritturata dalla MGM, dove recit\u00f2 in diverse commedie come \"La moglie di Craig\" (1937) e \"La quadriglia dell'illusione\" (1938), e in film drammatici come \"La cittadella\" (1938). Nel 1939 venne scritturata per partecipare al celebre film \"Donne\" (1939), nel quale il regista George Cukor riun\u00ec un cast tutto al femminile, tra cui Paulette Goddard, Norma Shearer e Joan Crawford.\nLa Russell dimostr\u00f2 il suo talento per la commedia, recitando in \"La signora del venerd\u00ec\" (1940), diretto da Howard Hawks, una brillante commedia in cui imperson\u00f2 un'avvenente reporter che \u00e8 anche la moglie del proprietario del giornale per il quale lavora (interpretato da Cary Grant) e che \u00e8 ancora innamorato di lei. Negli anni quaranta continu\u00f2 a sfruttare la sua verve nelle commedie \"Chi dice donna...\" (1941) di W. S. Van Dyke e \"Segretario a mezzanotte\" (1942) di Mitchell Leisen, e interpretando anche ruoli drammatici in pellicole come \"L'angelo del dolore\" (1946) e \"Il lutto si addice ad Elettra\" (1947), entrambe dirette da Dudley Nichols.\nNel 1953 la Russell vinse il Tony Award per la sua interpretazione del musical \"Wonderful Town\". Lo spettacolo, versione teatrale del suo precedente film \"Mia sorella Evelina\" (1942), riscosse un grande consenso di pubblico e di critica. Nel 1956 l'attrice forn\u00ec la sua pi\u00f9 celebre performance teatrale nello spettacolo \"Auntie Mame\", che ripropose due anni pi\u00f9 tardi nella versione cinematografica intitolata \"La signora mia zia\" (1958) di Morton DaCosta, in cui riprese il ruolo della bizzarra e matura gentildonna che stravolge la vita del suo nipotino orfano. Il film fu un grande successo e la Russell venne candidata all'Oscar. Quando le veniva chiesto nelle interviste quale fosse il suo personaggio preferito, rispondeva senza indugi: \"Hey, Zia Mame!\".\nTra gli anni cinquanta e la seconda met\u00e0 degli anni sessanta la Russell interpret\u00f2 altri notevoli ruoli in pellicole come \"La ragazza di Las Vegas\" (1955) di Robert Pirosh, \"Picnic\" (1956) di Joshua Logan, \"Il molto onorevole ministro\" (1961) di Mervyn LeRoy, \"Guai con gli angeli\" (1966) di Ida Lupino e \"Where Angels Go Trouble Follows!\" (1968) di James Neilson. Nel 1963 vinse un Golden Globe per la sua energica interpretazione della madre desiderosa di successo per le due figlie in \"La donna che invent\u00f2 lo strip-tease\" (1962) di Mervyn LeRoy, trasposizione del musical di successo \"Gypsy\" ed ove ebbe come partner Natalie Wood. La sua ultima apparizione sul grande schermo fu in \"Zia, vuoi fare parte della CIA?\" (1972) di Leslie H. Martinson.\nDa sempre impegnata in attivit\u00e0 benefiche, durante la cerimonia di premiazione degli Oscar del 1973, l'attrice ricevette da Frank Sinatra il Premio umanitario Jean Hersholt. Mor\u00ec nel 1976, all'et\u00e0 di sessantanove anni, dopo una lunga lotta contro un cancro al seno (che si era aggiunto all'artrite reumatoide di cui soffriva da tempo) e fu seppellita all'Holy Cross Cemetery, in California. "}
{"id": "689893", "revid": "1745361", "url": "https://it.wikipedia.org/wiki?curid=689893", "title": "Temi", "text": "Temi () o Themis \u00e8 un personaggio della mitologia greca, figlia di Urano (il cielo) e di Gea (la terra).\nGenealogia.\nSposa di Zeus ebbe da lui le Ore (Eunomia, Dike ed Eirene), le Moire (Cloto, Lachesi e Atropo) e le ninfe Temeidi.\nEschilo indica Temi come madre di Prometeo nella sua tragedia intitolata Prometeo incatenato.\nMitologia.\nIl significato del nome Temi \u00e8 \"irremovibile\" e forse per questo motivo questa figura mitologica fu considerata non tanto una dea, quanto la personificazione dell'ordine, della giustizia e del diritto, tanto che si usava invocarla nel momento in cui qualcuno doveva prestare un giuramento.\nIn alcuni casi, Temi \u00e8 stata anche identificata con la madre Gea.\nFu la seconda moglie di Zeus. Essa inizialmente \u00e8 la dea del diritto naturale, e pass\u00f2 poi a designare la legge e l'ordine. In Omero svolge il compito di convocare, per comando di Zeus, le assemblee degli dei e di presiedere i loro banchetti. Successivamente il mito la voleva seduta al fianco di Zeus con Dike e Nemesi. Dal matrimonio col padre degli olimpi, secondo la Teogonia (vv.901 sgg.), nacquero le Ore, che Omero presenta nell'Iliade come le custodi delle porte del cielo. Esse sono state immaginate come le divinit\u00e0 che regolavano le stagioni poich\u00e9, secondo le credenze dei Greci, dalle porte del cielo uscivano tutti i fenomeni meteorologici. Originariamente il numero delle Ore non era fisso, perch\u00e9 da principio non erano personificate. In primavera le ore passavano gran parte del proprio tempo cantando e danzando con le Muse, le C\u00e0riti e con Afrodite, della quale sono le ancelle. Esiodo dice che esse \"si prendono cura delle opere dei mortali\", perci\u00f2 nel tempo assunsero una certa importanza anche nella vita umana, in particolare erano considerate protettrici della giovent\u00f9. Dato che le stagioni ritornano regolarmente e periodicamente, si svilupp\u00f2 il concetto che le Ore fossero figlie di Zeus, la suprema divinit\u00e0 dell'ordine universale. Ad Atene le Ore erano inizialmente solamente due: Tallo, la fioritura primaverile, e Carpo, la fruttificazione autunnale; solo pi\u00f9 tardi venne aggiunta Auxo, il rigoglio estivo. Anche nella Teogonia sono presenti in numero di tre: Eunomia (la buona usanza), Dike (la giustizia) e Eirene (la pace). Esse erano tre perch\u00e9 in Grecia le stagioni erano tre: primavera, autunno e inverno. Quando in tempi successivi l'anno venne diviso in quattro stagioni, si disse che anche queste fossero quattro.\nSecondo altri miti era la padrona dell'oracolo di Delfi prima che Apollo nascesse ed Ovidio narra infatti che l'oscuro responso che diede a Deucalione e Pirra indicasse loro di lanciare dietro di s\u00e9 le ossa della loro madre. Essi compresero allora che l'oracolo si riferiva alla Terra (Gea) e che dovevano gettare alle loro spalle delle pietre, cosicch\u00e9 quando queste avessero toccato terra si sarebbero trasformate in persone.\nDante Alighieri nomina la dea nel \"Purgatorio\" nel canto XXXIII, dove \u00e8 citata per la sua nebulosa profezia."}
{"id": "689894", "revid": "543022", "url": "https://it.wikipedia.org/wiki?curid=689894", "title": "Don Ameche", "text": "Vinse il premio Oscar al miglior attore non protagonista nel 1986 per \"Cocoon - L'energia dell'universo\" di Ron Howard.\nBiografia.\nNacque da padre di origini italiane, Felice Amici, originario di Montemonaco, in provincia di Ascoli Piceno, e da madre di discendenza tedesca e irlandese, Barbara Etta Hertel. Aveva tre fratelli, Umberto detto Bert, Jim, noto \"speaker\" radiofonico e Louis, e quattro sorelle, Elizabeth, Catherine, Mary e Anna. Suo cugino Alan era un famoso giocatore di football. Inizi\u00f2 la sua carriera come attore di \"vaudeville\" con Texas Guinan, che in seguito lo tolse dai suoi spettacoli ritenendolo \"troppo rigido\".\nAttore dotato di presenza e di ironia, fece il suo debutto cinematografico nel 1935, diventando subito uno degli attori pi\u00f9 gettonati di Hollywood, conquistando grande popolarit\u00e0 tra la fine degli anni trenta e l'inizio degli anni quaranta. Tra i suoi film di maggior successo sono da ricordare \"La sposa di Boston\" (1939) di Irving Cummings, nel ruolo dell'inventore Alexander Graham Bell, \"Chi dice donna...\" (1941) di W. S. Van Dyke, ove ebbe come \"partner\" Rosalind Russell, e \"Il cielo pu\u00f2 attendere\" (1943), celebre commedia di Ernst Lubitsch.\nDopo alcune sporadiche apparizioni negli anni cinquanta e sessanta in film minori, come \"Febbre nel sangue\" (1961) di Vincent Sherman, \"La bambola di pezza\" (1966) di Bert I. Gordon e \"Supponiamo che dichiarino la guerra e nessuno ci vada\" (1970) di Hy Averback, in et\u00e0 matura Ameche ottenne una rinnovata notoriet\u00e0 per le sue brillanti apparizioni in \"Una poltrona per due\" (1983) di John Landis, nel ruolo di uno di due fratelli (entrambi ai vertici della finanza) che architettano per scommessa uno scambio di persona, in \"Cocoon - L'energia dell'universo\" (1985) di Ron Howard, che gli valse l'Oscar al miglior attore non protagonista del 1986, nel \"sequel\" \"Cocoon - Il ritorno\" (1988) di Daniel Petrie e in \"Le cose cambiano\" (1988) di David Mamet, che gli fece vincere la Coppa Volpi per la migliore interpretazione maschile al Festival di Venezia, \"ex aequo\" con il coprotagonista Joe Mantegna.\nVita privata.\nSposato dal 1932 con Honore Prendergast, Don Ameche ebbe sei figli. Il matrimonio dur\u00f2 fino alla morte della Prendergast, avvenuta nel 1986. Il fratello, Jim Ameche, nato nel 1915 e deceduto nel 1983, fu anch'egli attore, oltre che annunciatore radiofonico. Don Ameche mor\u00ec nel 1993, poco dopo aver terminato le riprese del film \"Una moglie per pap\u00e0\" di Jessie Nelson, uscito postumo nel 1994. \u00c8 stato sepolto nel Cimitero Cattolico della Resurrezione di Dubuque nell'Iowa.\nDoppiatori italiani.\nDa doppiatore \u00e8 stato sostituito da:"}
{"id": "689896", "revid": "363629", "url": "https://it.wikipedia.org/wiki?curid=689896", "title": "Autoesame della mammella", "text": "L'autoesame della mammella \u00e8 una tecnica diagnostica utilizzata per rivelare la presenza di eventuali tumori della mammella. Questo esame \u00e8 consigliato a tutte le donne di et\u00e0 superiore ai 30 anni, sono sufficienti una decina di minuti ogni mese e la sua corretta esecuzione pu\u00f2 essere appresa dal medico o da altra persona esperta.\nInformazioni generali.\nCapita che una donna che abbia scoperto un nodo mammario lo trascuri perch\u00e9 non provoca dolore o, viceversa, che desti allarme un dolore mammario anche non associato alla presenza di noduli palpabili. Il dolore al seno \u00e8 un sintomo frequente, \u00e8 dovuto a varie cause (nelle giovani spesso compare prima delle mestruazioni e si attenua fino a scomparire alla fine di queste; nelle donne pi\u00f9 mature pu\u00f2 essere espressione di una nevralgia o di un'artrosi) ma non \u00e8 il sintomo tipico dei tumori, che si manifestano in genere con un nodo non dolente.\nL'autoesame \u00e8 quindi il sistema migliore per una donna per acquisire una buona conoscenza della conformazione del proprio seno, per seguirne le modificazioni in rapporto all'et\u00e0, alla fase del ciclo mestruale, alla gravidanza e alle variazioni di peso, e le permette pertanto di scoprire tempestivamente la comparsa di qualsiasi irregolarit\u00e0 (noduli, indurimenti, infossamenti, retrazioni) e riferirla al curante.\nL'autoesame da solo non \u00e8 sufficiente alla diagnosi precoce dei tumori al seno, per la quale \u00e8 necessaria l'esecuzione di una visita senologica annuale e di mammografie di screening nelle fasce di et\u00e0 a maggiore rischio, ma \u00e8 sicuramente il metodo pi\u00f9 efficace per individuare in maniera tempestiva, anche negli intervalli tra un controllo clinico-strumentale e l'altro, l'eventuale comparsa di anomalie significative.\nEsame visivo.\nIl periodo corretto per l'esecuzione \u00e8 subito dopo la fine del ciclo mestruale, poich\u00e9 il seno \u00e8 meno turgido e meno dolente. La donna si deve posizionare di fronte ad uno specchio in un ambiente ben illuminato col busto ben eretto e le braccia lungo i fianchi. La prima verifica consiste nel valutare eventuali variazioni di forma e volume delle mammelle rispetto al mese precedente, la comparsa di arrossamenti superficiali, piccoli infossamenti o retrazioni. Occorre prestar maggiore attenzione nell'esaminare il capezzolo e l'areola mammaria.\nUna volta alzate le braccia, si proceder\u00e0 con l'esame del quadrante inferiore e del solco sottomammario. Portando le mani sui fianchi e premendo con forza, si mettono in contrazione i muscoli grande pettorale e piccolo pettorale che permettono di rilevare anomalie nella forma.\nAutopalpazione.\nL'autopalpazione va iniziata dall'esame delle fossette sopraclavicolari e dalle cavit\u00e0 ascellari, alla ricerca di eventuali ghiandole ingrossate.\nLe fossette sopraclavicolari vanno esplorate con l'aiuto dei polpastrelli dell'indice e del medio della mano del lato opposto, avendo cura di tenere il braccio del lato esplorato pendente lungo il fianco.\nIl cavo ascellare va esplorato flettendo il braccio sull'avambraccio, poggiandolo su un piano, a formare un angolo retto rispetto al tronco. I muscoli che delimitano la cavit\u00e0 ascellare non devono essere in tensione. L'esplorazione viene eseguita con le dita della mano opposta.\nL'esplorazione manuale della mammella si esegue in posizione supina, mettendo un piccolo cuscino sotto la spalla corrispondente alla mammella. Il braccio dello stesso lato deve essere piegato al di sotto della testa. L'autopalpazione deve essere leggera, praticata a partire dai margini (cavo ascellare, sterno, clavicole e solco sottomammario) verso il centro (il capezzolo). L'autopalpazione pu\u00f2 essere eseguita con le mani leggermente insaponate per renderla pi\u00f9 fluida."}
