{"id": "752285", "revid": "729019", "url": "https://it.wikipedia.org/wiki?curid=752285", "title": "Unit\u00e0 di analisi del crimine violento", "text": "L'UACV \u00e8 l'Unit\u00e0 di analisi del crimine violento del Servizio di polizia scientifica della Direzione centrale anticrimine della Polizia di Stato.\nStoria.\nNata nel 1994 su idea del funzionario Gianni De Gennaro, ai tempi direttore della Direzione centrale della polizia criminale, l'unit\u00e0 ha il compito di supportare le strutture investigative e l'autorit\u00e0 giudiziaria nel caso di omicidi particolarmente efferati e/o commessi dai cosiddetti serial killer. In particolare, l'unit\u00e0 procede all'analisi delle informazioni ricavate dall'esame della scena del crimine, correlandole con le risultanze investigative e con gli accertamenti tecnico-scientifici al fine di pervenire ad una ricostruzione della dinamica dell'evento criminoso.\n\u00c8 organizzata in tre settori:\nL'U.A.C.V. si avvale, tra l'altro, di un sistema informativo di tipo relazionale, denominato S.A.S.C. (Sistema di Analisi della Scena del Crimine), di raccolta dei dati acquisiti nel corso dei sopralluoghi, effettuati dal personale specializzato in servizio presso gli uffici territoriali e riguardanti casi di crimini riconducibili ad un unico autore.\nOltre al S.A.S.C. l'Unit\u00e0 dispone del sistema RI.TRI.D.E.C. di ricostruzione tridimensionale della dinamica dell'evento criminale.\nIl primo direttore \u00e8 stato Carlo Bui. Attualmente \u00e8 diretta dal VQA della Polizia di Stato, dott.ssa Anna Maria Di Giulio.\nCarriera.\nSolo per via interna.\nPer entrare a fare parte dell'UACV, unit\u00e0 interna al servizio di polizia scientifica, \u00e8 necessario essere gi\u00e0 membri della Polizia di Stato e, di conseguenza, per poterne fare parte, occorre aver superato uno dei concorsi pubblici che periodicamente vengono banditi per quei profili professionali della Polizia di Stato che trovano utile impiego presso l'UACV.\nQuindi, dopo essere entrati in polizia, e dopo un periodo di esperienza sul campo di almeno due anni, frequentare un corso di formazione di base in polizia scientifica della durata di 5 mesi con circa 900 ore di lezioni sul sopralluogo.\nLe qualifiche, fra quelle dei ruoli tecnici che trovano impiego nella polizia scientifica e quindi nello UACV sono:\n1. dirigenti e direttori tecnici (chimici, biologi, fisici, informatici, ingegneri, medici, psicologi)\n2. periti tecnici\n3. operatori tecnici\nPer quanto riguarda, invece, il ruolo ordinario vengono impiegati:\n4. agenti, assistenti, sovrintendenti ed ispettori che abbiano conseguito la specializzazione come dattiloscopista o come\nvideofotosegnalatore che abbiano almeno due anni di anzianit\u00e0 di servizio in Polizia,\n5. commissari, vice questori aggiunti e dirigenti, con esperienza di polizia scientifica."}
{"id": "752287", "revid": "1788108", "url": "https://it.wikipedia.org/wiki?curid=752287", "title": "Cammino minimo", "text": "Nella teoria dei grafi, il cammino minimo (o shortest path) tra due vertici (o nodi) di un grafo \u00e8 quel percorso che collega i suddetti vertici e che minimizza la somma dei costi associati all'attraversamento di ciascun arco (o lato). \nProblema.\nIl problema della ricerca del cammino minimo pu\u00f2 essere definito sia su grafi orientati che su grafi non orientati. Esso pu\u00f2 essere cos\u00ec formalizzato: dato un grafo pesato (cio\u00e8 un insieme formula_1 di vertici, un insieme formula_2 di archi e una funzione che associ a ciascun lato un costo sotto forma di numero reale: formula_3) e dati inoltre due vertici distinti formula_4, trovare un cammino formula_5 da formula_6 a formula_7 che, tra tutti quelli che collegano i vertici formula_6 e formula_7, minimizzi la somma formula_10.\nDi questo problema esistono alcune varianti in cui, partendo da un dato vertice, pu\u00f2 essere richiesto di trovare i cammini minimi verso tutti gli altri vertici; oppure trovare i cammini minimi per ogni coppia di vertici del grafo.\nUn problema simile \u00e8 quello del commesso viaggiatore, in cui si cerca il percorso pi\u00f9 breve che attraversi tutti i nodi del grafo una sola volta, per poi ritornare al punto di partenza. Questo problema \u00e8 per\u00f2 NP-Completo, per cui una soluzione efficiente potrebbe non esistere.\nNel campo delle telecomunicazioni, questo problema viene a volte chiamato \"min-delay path problem\".\nUn'altra applicazione di questo problema \u00e8 presente nel gioco dei Sei gradi di separazione che tenta di dimostrare che ogni persona \u00e8 connessa ad un'altra persona casuale attraverso un percorso di conoscenze con non pi\u00f9 di 5 intermediari.\nSoluzione.\nUna soluzione al problema del cammino minimo \u00e8 ottenuta attraverso gli \"algoritmi di tracciamento (di rotta)\" (\"pathing algorithm\"). I pi\u00f9 importanti algoritmi di questa categoria sono:"}
{"id": "752299", "revid": "149485", "url": "https://it.wikipedia.org/wiki?curid=752299", "title": "Maksim Opalev", "text": "Oltre a 3 medaglie olimpiche, l'ultima a Pechino 2008, ha ottenuto anche numerosi successi ai mondiali di canoa."}
{"id": "752300", "revid": "438678", "url": "https://it.wikipedia.org/wiki?curid=752300", "title": "Minimum spanning tree", "text": ""}
{"id": "752302", "revid": "2226931", "url": "https://it.wikipedia.org/wiki?curid=752302", "title": "Cromartie High School", "text": " \u00e8 un manga del 2001 di Eiji Nonaka da cui successivamente nel 2003 \u00e8 stato tratto un anime di 26 episodi. Il genere dell'opera \u00e8 quello demenziale: la trama vede protagonista un gruppo di ragazzi della scuola superiore Cromartie coinvolti in varie situazioni scolastiche improbabili, al limite dell'assurdo. Nel 2005 \u00e8 stato realizzato \"\", il film live action basato sull'opera.\nTrama.\nQuando Kamiyama si trasferisce alla Cromartie High School, si rende subito conto che le voci sulla scuola erano vere: ogni suo studente si distingue per nefandezze compiute durante la propria vita, tanto che ogni delinquente porta un particolare soprannome, come fosse un titolo onorario. Per sopravvivere in questo covo di teppisti l'unica cosa che pu\u00f2 fare \u00e8 adattarsi, cosa in cui riesce subito facendosi accettare immediatamente dal gruppo.\nIl ragazzo vive cos\u00ec con i suoi nuovi amici, di cui impara a conoscere pregi e problematiche pi\u00f9 o meno intime poco a poco, svariate avventure che vanno dalla rivalit\u00e0 con le altre scuole alla comparsa degli alieni. Infatti sembra che la Cromartie attiri entit\u00e0 particolari da ogni dove. Alcuni compagni di Kamiyama sono l'emblema di questa caratteristica: Mechazawa (un robot cilindrico che tutti senza apparente motivo credono umano), un vero gorilla e uno studente somigliante incredibilmente a Freddie Mercury.\nStile.\nI disegni e le animazioni sono particolarmente grezzi e poco curati, dando l'impressione di guardare un anime piuttosto datato. Il character design e lo stile in generale (anche per quanto riguarda la trama e i topoi della serie) ricorda molto Ry\u014dichi Ikegami a cui fa chiaramente il verso.\nLa comicit\u00e0 di Cromartie High School \u00e8 costruita intorno al cozzare di elementi improbabili contro la dura realt\u00e0 in cui viene catapultato il protagonista, un ragazzo che si descrive come normale (seppure ammette di aver commesso un singolo atto grave nella sua vita)."}
{"id": "752303", "revid": "1979289", "url": "https://it.wikipedia.org/wiki?curid=752303", "title": "Cristina Campo", "text": "Biografia.\nNacque a Bologna, unica figlia di Guido Guerrini, musicista e compositore originario di Faenza, e di Emilia Putti, nipote di Enrico Panzacchi e sorella di Vittorio Putti, celebre chirurgo ortopedico. Per una congenita malformazione cardiaca, che rese sempre precaria la sua salute, Cristina crebbe isolata dai coetanei e non pot\u00e9 seguire regolari studi scolastici.\nFino al 1925 la famiglia Guerrini visse presso la residenza del professor Putti, nel parco dell'Ospedale Rizzoli di Bologna. Successivamente la famiglia si trasfer\u00ec a Parma, e dal 1928 a Firenze, dove Guido Guerrini fu chiamato a dirigere il conservatorio Cherubini. L'ambiente culturale fiorentino fu determinante nella formazione di Cristina Campo, a cominciare dall'amicizia con il germanista e traduttore Leone Traverso, da lei chiamato affettuosamente \"Bul\", al quale, per qualche tempo, fu legata anche sentimentalmente. Importanti furono gli incontri con Mario Luzi e Gianfranco Draghi (che le fecero conoscere il pensiero di Simone Weil), Gabriella Bemporad e Margherita Pieracci Harwell, la letterata che avrebbe curato la pubblicazione delle opere postume di Cristina Campo. Rest\u00f2 a Firenze fino al 1955, divenendo nota negli ambienti culturali: \nLa sua natura solitaria, per certi versi anacoretica, la port\u00f2 a rifuggire da riconoscimenti e apprezzamenti (prefer\u00ec firmare con nomi fittizi le poche opere pubblicate in vita), dimostrandosi sempre indifferente alle strategie e alle esigenze del mercato letterario. \nDi s\u00e9 amava dire: \"Ha scritto poco, e le piacerebbe aver scritto meno\". Il suo stile personalissimo, ricorrente nei diversi generi letterari da lei praticati, \u00e8 caratterizzato da una spiccata tensione a far coincidere la parola con il suo significato pi\u00f9 profondo, rifuggendo da tutto ci\u00f2 che era da lei ritenuto ovvio o superfluo. \nCristina Campo fu traduttrice soprattutto di autori di lingua inglese, come Katherine Mansfield, Virginia Woolf, John Donne, e William Carlos Williams. Per tutta la vita predilesse Hugo von Hofmannsthal e Simone Weil, della quale tradusse la tragedia \"Venezia salva\" e il saggio \"Iliade Poema della forza\".\nIl padre nel 1945 \u00e8 internato in un campo di concentramento degli alleati perch\u00e9 simpatizzante del fascismo, e lei fa da interprete per tedeschi e americani.\nEccentrica e dominatrice, nel dopoguerra \u00aba Firenze, si divertiva a lodare ad alta voce Mussolini per scandalizzare i passanti\u00bb ha scritto la sua biografa Cristina De Stefano.\nNei primi anni Cinquanta lavor\u00f2 alla compilazione di un'antologia di scrittrici, \"Il Libro delle ottanta poetesse\", concepita come \"una raccolta mai tentata delle pi\u00f9 pure pagine vergate da mano femminile attraverso i tempi\". L'antologia, alla quale Cristina Campo lavor\u00f2 a lungo, coinvolgendo nella traduzione vari amici, non venne tuttavia mai pubblicata.\nNel 1955 si trasfer\u00ec a Roma, dove il padre fu chiamato a dirigere il conservatorio di Santa Cecilia e il Collegio di Musica. In questa citt\u00e0, verso la quale ebbe sempre un rapporto controverso, ebbe nuove amicizie, come Margherita Dalmati (pseudonimo di Maria-Nike Zoroghiannide), Roberto Bazlen, Mar\u00eda Zambrano. Il dottor Ernst Bernhard, lo psicoanalista e astrologo tedesco di origine ebraica che introdusse le tecniche di Carl Gustav Jung in Italia, la guar\u00ec da una fastidiosa agorafobia.\nAl 1958 risale l'incontro, per lei fondamentale, con lo studioso e scrittore El\u00e9mire Zolla, con il quale visse a lungo. Negli ultimi anni di vita ebbe un intenso scambio epistolare con il filosofo Andrea Emo, che come lei visse appartato e la cui opera solo di recente \u00e8 stata scoperta e pubblicata postuma.\nNel 1956, presso l'editore Vanni Scheiwiller di Milano, apparve il suo primo libro, la raccolta di poesie \"Passo d'addio\". Nel 1962 usc\u00ec da Vallecchi il volume di saggi \"Fiaba e mistero\", in parte confluito nel libro successivo \"Il flauto e il tappeto\", pubblicato nel 1971 da Rusconi. \nNella sua vita frequent\u00f2 anche Mario Luzi, e al suo cenacolo letterario parteciparono diversi scrittori e poeti divenuti famosi in seguito come Guido Ceronetti. Riguardo al rapporto con Luzi:\nL'ultimo decennio della sua vita la vide emarginata dalla scena culturale e profondamente interessata alle tematiche del sacro e della spiritualit\u00e0. Cos\u00ec El\u00e9mire Zolla ricorda quegli anni: \nTra i pochi che scrissero della Campo in occasione della morte, vi furono Roberto Calasso della casa editrice Adelphi e Alfredo Cattabiani, che in qualit\u00e0 di direttore editoriale della Rusconi aveva pubblicato \"Il flauto e il tappeto\".\nLa sua concezione del cristianesimo, a cui si avvicin\u00f2 sempre pi\u00f9 negli anni fino a diventare una fervente cattolica, fu nettamente ortodossa, contrapposta alle riforme liturgiche seguite al Concilio Vaticano II e in favore della messa tridentina, ossia del rito tridentino, in latino. Cristina Campo fu tra coloro che fondarono la prima associazione di cattolici tradizionalisti, \"Una Voce\", alla cui vicepresidenza onoraria fu nominato Eugenio Montale. Fu anche la redattrice del testo in italiano del \"Breve esame critico del Novus ordo Missae\", firmato dai cardinali Alfredo Ottaviani e Antonio Bacci, il cosiddetto \"Intervento Ottaviani\", lavoro di disamina critica di tali riforme, inviato a papa Paolo VI. Il suo amore per la liturgia la avvicin\u00f2 dapprima all'Abbazia benedettina di Sant'Anselmo sull'Aventino a Roma, dove si cantava ancora il gregoriano, e successivamente al Collegium Russicum. Individu\u00f2 infatti nel rito bizantino, praticato dalla Chiesa ortodossa e dalle chiese romane di rito greco-orientale, una maggiore aderenza al suo modo di concepire la spiritualit\u00e0 cristiana. Fu altres\u00ec una seguace del gruppo tradizionalista della Fraternit\u00e0 Sacerdotale San Pio X.\nMonsignor Lef\u00e8bvre fu scomunicato per aver ordinato vescovi senza il permesso del papa, atto che fu considerato \"scismatico\".\nSulla rivista \"Conoscenza religiosa\", diretta da El\u00e9mire Zolla, apparvero gli ultimi scritti di Cristina Campo, tra i quali vanno ricordati il saggio \"Sensi soprannaturali\" e le \"poesie sacre\" ispirate alla liturgia bizantina.\nCristina Campo mor\u00ec a Roma il 10 gennaio 1977, all'et\u00e0 di 53 anni, per un'ennesima crisi di scompenso cardiaco, ed \u00e8 sepolta nel Cimitero monumentale della Certosa di Bologna. "}
{"id": "752306", "revid": "767487", "url": "https://it.wikipedia.org/wiki?curid=752306", "title": "Tapinella", "text": "Tapinella E.-J. Gilbert,: 67 (1931)\nTapinella \u00e8 un genere di funghi appartenente alla famiglia Hygrophoropsidaceae che un tempo era annoverato nella famiglia Paxillaceae.\nSpecie di Tapinella.\nLa specie tipo \u00e8 \"Tapinella panuoides\" (Batsch) E.-J. Gilbert (1931), altre specie incluse sono:"}
{"id": "752312", "revid": "438678", "url": "https://it.wikipedia.org/wiki?curid=752312", "title": "La carica dei 101 II - Macchia, un eroe a Londra", "text": "La carica dei 101 II - Macchia, un eroe a Londra (\"101 Dalmatians II: Patch's London Adventure\") \u00e8 un film d'animazione \"direct-to-video\" del 2003 diretto da Jim Kammerud e Brian Smith. \u00c8 un prodotto da Walt Disney Television Animation e distribuito da Buena Vista Home Entertainment il 21 gennaio 2003. Il film \u00e8 il sequel del Classico Disney del 1961 \"La carica dei cento e uno\".\nTrama.\nRudy e Anita stanno preparando le valigie per trasferirsi in una casa di campagna. Durante i preparativi il cucciolo Macchia si sente perso in mezzo agli altri cuccioli, il giorno dopo per\u00f2, durante il trasloco, viene dimenticato a casa per errore.\nNon volendo restare nella vecchia casa, Macchia decide di seguire un furgone dei croccantini che mangia, per raggiungere Fulmine, il cane pi\u00f9 eroico della televisione, che si trova a Londra. Nel frattempo, Crudelia De Mon \u00e8 in una situazione disastrosa e sul lastrico, in seguito all'incidente del film precedente, la sua auto \u00e8 distrutta e fuori uso. Non solo questo, la polizia le ha dato la libert\u00e0 vigilata, in cambio per\u00f2 le ha proibito di avvicinarsi a qualunque vestito o pelliccia che voglia comprare. Non ha nemmeno una casa in cui stare, dato che, oltre alle altre pellicce, le \u00e8 stato proibito di mettere piede nella sua azienda di moda. Una sera per\u00f2, Crudelia vede in una galleria d'arte un dipinto meraviglioso: uno sfondo bianco, con una macchia nera al suo interno. Subito dopo, conosce il pittore, si tratta di Lars, un genio dell'ispirazione. Dopo aver visto altri suoi dipinti, Crudelia chiede a Lars di farne uno per lei e lui accetta. \nMacchia, dopo essere arrivato al teatro dove si trova Fulmine, emette il suo verso, per il concorso che si sta svolgendo. Il vincitore di questo concorso, apparir\u00e0 in tv con Fulmine, Macchia per\u00f2 fallisce. Tutti ridono di lui, compreso Fulmine che, dopo varie foto, si ritira nel suo camerino, con il suo assistente Lampo. Questi gli spiega che i produttori vogliono sostituirlo con un altro cane, Fulmine, in preda al panico, scappa via. Il suo piano, \u00e8 quello di fare una vera azione eroica, in modo da farsi desiderare nuovamente dai produttori. Una volta allontanato, Fulmine incontra nuovamente Macchia. Questi, gli spiega un modo per salvare un gatto su un albero. Il metodo funziona, e quando Fulmine capisce che Macchia sa tutte le sue puntate a memoria, decide di sfruttarlo. Intanto, Lars fa un nuovo dipinto a Crudelia, ma questo non le piace, cos\u00ec inizia a crearne altri. \nFulmine, intanto, convince Macchia che lui \u00e8 il suo aiutante, Macchia dovr\u00e0 ricordare a Fulmine le imprese compiute, mentre lui le esibir\u00e0 in prima persona, per aiutare la gente, cercando di farsi notare dai fotografi. Per tutto il giorno, Macchia e Fulmine girano per Londra svolgendo quelle imprese, mentre Lars cerca pi\u00f9 volte di accontentare Crudelia coi suoi quadri. Dopo svariati tentativi di Lars, Crudelia decide di ispirarlo, rubando nuovamente i 99 cuccioli. Ma, una volta arrivata alla vecchia casa, la trova deserta. Sembra che stavolta lei non possa fare nulla, ma, per sua fortuna, c'\u00e8 una cosa che Crudelia non aspettava. Leggendo un giornale, trova in prima pagina una foto di Macchia e Fulmine. In quella foto, Macchia ha la nuova medaglietta con il nuovo indirizzo, che Crudelia riesce a leggere. \nAnche alla nuova casa arriva il giornale, inizialmente viene ignorato, ma poi Rudy riesce a leggerlo, scoprendo che Macchia \u00e8 a Londra. Cos\u00ec Rudy, Anita, Pongo e Peggy, tornano a Londra per trovarlo. Crudelia sa dove andare, infatti paga la cauzione a Gaspare e Orazio, i suoi vecchi scagnozzi, finiti in prigione. I tre riescono a rubare un furgone di croccantini, nel frattempo, nel luogo dove lavora Fulmine, Lampo riesce a convincere il produttore a fare una serie su lui, cancellando quella di Fulmine. A questo punto, viene a galla la verit\u00e0: Lampo ha fatto credere a Fulmine che volevano rimpiazzarlo, per poter prendere il suo posto nello show. Crudelia riesce, grazie a Gaspare e Orazio, a rubare i 98 cuccioli alla fattoria. Tornati da Lars, i tre gli rivelano che vogliono uccidere i cuccioli, per prenderne la pelle e usarla come tela. Ma Lars si rifiuta di aiutarli, per cui Crudelia lo lega e imbavaglia per impedirgli di ostacolarla.\nMacchia e Fulmine vengono informati del rapimento grazie al telegrafo del crepuscolo, e decidono di entrare in azione. Anche Lampo viene a saperlo, per paura che Fulmine riesca nell'impresa, decide quindi di raggiungerli, per fermarli. Il trio raggiunge il magazzino dove si trovano i cuccioli e ci entrano, purtroppo Macchia e Fulmine vengono catturati da Crudelia, Gaspare e Orazio, che li mettono in gabbia. Lampo per\u00f2, rimasto libero rivela a Macchia la verit\u00e0, cio\u00e8 che Fulmine \u00e8 solo un attore. Detto questo, Lampo se ne va, Macchia e Fulmine litigano, cos\u00ec entrambi cadono in depressione. Ma, uno dei cuccioli, d\u00e0 a Macchia un'idea, gli fa ricordare una mossa utilizzata in passato da Fulmine, cos\u00ec riesce a liberarsi. Subito dopo, Macchia libera anche gli altri cuccioli. Fulmine per\u00f2, ancora depresso, decide di rimanere in gabbia. I cuccioli riescono, dopo essere sfuggiti pi\u00f9 volte a Gaspare e Orazio, ad uscire dall'edificio, intanto Fulmine, rimasto solo, libera Lars. \nCrudelia riesce per\u00f2 a trovare comunque i cuccioli, questi salgono su un autobus, lo attivano e fuggono a bordo di esso, inseguiti da Crudelia, Gaspare e Orazio, con il furgone rubato. Durante l'inseguimento, si schiantano nel luogo dove si sta girando la prima puntata della serie basata su Lampo, scaraventando quest'ultimo sul parabrezza. Poco dopo, Rolly, uno dei cuccioli, finisce davanti al parabrezza del furgone di Crudelia rischiando di venire catturato. Macchia, imitando le mosse di Fulmine, mette temporaneamente fuori combattimento Crudelia, e a salvare Rolly. Arrivati in un vicolo, l'autobus si ferma, e i cuccioli tentano di nascondersi nelle finestre vicine, mentre Macchia trattiene i cattivi. \nSembra che per Macchia non ci sia speranza, ma ecco che arriva Fulmine, accompagnato da Lars. Fulmine riesce a inscenare una sua \"finta morte\", mentre Macchia spinge in retromarcia l'autobus. Il veicolo finisce contro il furgone rubato, che insegue Crudelia, Gaspare, Orazio e Lampo, spingendoli dentro al fiume. Subito dopo, Macchia riesce a emettere un abbaio, simile a quello di Fulmine. Poco dopo arriva la polizia, Lampo viene rinchiuso in un canile per cani cattivi, Lars, diventato famoso, racconta come Crudelia e i suoi scagnozzi volevano obbligarlo ad aiutarli ad uccidere i cuccioli per i loro crimini e si \u00e8 rifiutato. Orazio e Gaspare si redimono, cambiando vita e aprendo una boutique mentre Crudelia viene ricoverata in un reparto psichiatrico. In quel momento arrivano Rudy, Anita, Pongo e Peggy, Macchia si riunisce con Fulmine alla sua famiglia e diventa un eroe per Londra.\nIn una scena dopo i titoli di coda viene mostrato che Macchia \u00e8 diventato il nuovo compagno di Fulmine nella serie, quando il bandito tenta di scappare viene poi inseguito dai cuccioli verso il tramonto con Macchia e Fulmine al seguito.\nDistribuzione.\nEdizione italiana.\nIl doppiaggio italiano del film venne eseguito dalla Dea 5 e curato da Silvia Monelli. Il cast \u00e8 completamente diverso da quello del film originale, ma alcuni doppiatori (Ludovica Modugno, Roberto Ciufoli, Ennio Coltorti e Chiara Colizzi) riprendono i loro ruoli dal remake in live action. L'edizione italiana apporta alcuni cambiamenti ai nomi dei personaggi rispetto al Classico Disney, utilizzando un adattamento pi\u00f9 fedele all'originale: il protagonista Pizzi \u00e8 stato ribattezzato Macchia, mentre Nilla viene chiamata semplicemente \"tata\". Inoltre \u00e8 stato completamente cambiato il testo della canzone \"Dalmatian Plantation\".\nEdizioni home video.\nVHS.\nLa prima e unica edizione VHS usc\u00ec in Italia il 13 febbraio 2003, insieme alla prima edizione DVD.\nDVD.\nLa prima edizione DVD usc\u00ec in Italia il 13 febbraio 2003, insieme all'edizione VHS. La seconda edizione DVD usc\u00ec il 3 settembre 2008. Il DVD include tutti i contenuti dell'edizione precedente insieme ad alcuni di nuovi. La terza edizione DVD \u00e8 uscita il 1\u00ba agosto 2012. \nBlu-ray.\nLa prima edizione BD del film \u00e8 uscita in Italia il 1\u00ba agosto 2012."}
{"id": "752314", "revid": "6923", "url": "https://it.wikipedia.org/wiki?curid=752314", "title": "August Johann Georg Karl Batsch", "text": "Studi\u00f2 all'universit\u00e0 di Jena dove ottenne il dottorato nel 1781. Nel 1786, ottenne il dottorato in medicina e nello stesso anno inizi\u00f2 ad insegnare storia naturale.\nNel 1790, cre\u00f2 un orto botanico a Jena e fond\u00f2 la \"Naturforschende Gesellschaft\"."}
{"id": "752315", "revid": "30300", "url": "https://it.wikipedia.org/wiki?curid=752315", "title": "Starimost", "text": ""}
{"id": "752317", "revid": "93556", "url": "https://it.wikipedia.org/wiki?curid=752317", "title": "Gothia Cup", "text": "La Gothia Cup \u00e8 il torneo giovanile di calcio per squadre dilettantistiche pi\u00f9 grande al mondo, che si svolge nella citt\u00e0 di G\u00f6teborg. Si possono incontrare squadre provenienti da pi\u00f9 di 60 nazioni di tutti i continenti.\nLa prima edizione della Gothia Cup \u00e8 stata nel 1975, con 275 squadre partecipanti, arrivate a 1585 nel 2007.\nIl torneo \u00e8 suddiviso in sette diverse categorie per i maschi e in sei diverse categorie per le femmine: \nIl torneo inizia con una fase preliminare con 4 - 5 squadre per girone, le prime due squadre per girone si qualificano per i play-off A, mentre le terze giocano i play off B.\nSi passa successivamente a una fase ad eliminazione diretta fino alla finale, che si tiene tutti gli anni per tutte le categorie all'Ullevi Stadion di G\u00f6teborg, dove si tiene anche la cerimonia di apertura con la parata delle varie squadre rappresentative dei diversi paesi.\nLa manifestazione dura circa una settimana e si tiene nel mese di luglio. La competizione \u00e8 il principale evento estivo di G\u00f6teborg, con 4320 partite giocate (secondo statistiche del 2006) su 91 campi e con circa 300.000 visitatori al centro di Heden, cuore della competizione.\nSecondo le autorit\u00e0 turistiche di G\u00f6teborg la Gothia Cup ha portato nelle casse della citt\u00e0 circa 300 milioni di Corone svedesi come reddito turistico e circa 118 milioni in tasse."}
{"id": "752319", "revid": "767487", "url": "https://it.wikipedia.org/wiki?curid=752319", "title": "Jason Kay", "text": "Biografia.\nJay Kay \u00e8 nato a Stretford, Greater Manchester, il 30 dicembre 1969. Sua madre, Karen Kay, \u00e8 un'ex cantante di cabaret e una personalit\u00e0 televisiva abbastanza nota. Suo padre \u00e8 Lu\u00eds Saraiva, ex chitarrista portoghese, che riusc\u00ec a conoscere solamente nel 2001. Il gemello identico di Kay, David, \u00e8 morto alcune settimane dopo la nascita. La madre di Kay lo ha allevato in gran parte da sola dandogli \"un'infanzia itinerante, a met\u00e0 tra Suffolk e Devon\", secondo la sua intervista del Daily Telegraph risalente al 2010. Per un periodo \u00e8 stato residente a Ealing, dove ha vissuto sulla Grange Road. In questa localit\u00e0 ha eseguito alcuni dei suoi primi concerti al The Haven, un pub sulla Spring Bridge Road (ora trasformato in uffici) e sulla Broadway Boulevard (ora Club Karma).\nKay ha frequentato la scuola di Oakham a Rutland. Quando si trasfer\u00ec a Ealing durante i suoi anni adolescenti, ha frequentato la Twyford High School dove ha scoperto la sua passione per la musica. Lasci\u00f2 la scuola a soli 15 anni e tre mesi dopo se ne and\u00f2 dalla casa londinese della madre. Pass\u00f2 parte della sua giovent\u00f9 vagando per le strade e per sopravvivere dovette ricorrere al furto e ad adattarsi a fare svariati lavori, tra cui lo spacciatore di droghe leggere, ma dopo avere attraversato situazioni troppo rischiose decise di tornare a vivere dalla madre. Grazie alla sua vita randagia, tuttavia, ebbe modo di assorbire e di lasciarsi influenzare dalla cultura di strada, dall'hip hop, dall'arte dei graffiti e dalla break dance. La passione per la musica e in particolare per il canto nasce dalle ripetute esibizioni vissute insieme alla madre in giro per i vari cabaret e locali dove lei si esibiva; la voce di Kay e la sua peculiarit\u00e0 risentono dell'influenza jazz. Egli stesso ha pi\u00f9 volte affermato di ispirarsi vocalmente e musicalmente a Stevie Wonder o Roy Ayers.\nCarriera.\nTutto cambi\u00f2 nel 1989, quando un amico gli lasci\u00f2 uno studio di registrazione dove pot\u00e9 cominciare a mettere in pratica la sua passione per la musica. L\u00ec conobbe Wallis Buchanan, originario dell'Australia ed eccellente suonatore di didgeridoo. Con lui e altri amici musicisti Kay form\u00f2 la sua prima band e diede vita nel 1989 al primo demo \"When You Gonna Learn?\". Kay ha formato Jamiroquai con i membri Toby Smith (tastiere), Stuart Zender (basso), Nick Van Gelder (batteria dal 1992-1993), Derrick McKenzie (batteria dal 1994-presente), Wallis Buchanan (didgeridoo) e apparizioni di Gavin Dodds (chitarra), Maurizio Ravelico (percussioni) e Johnny Thirkell (fiati) tra gli altri, sia nell'album di debutto della band che nel loro primo tour.\nJamiroquai ha venduto pi\u00f9 di trenta milioni di album e ha trascorso 162 settimane complessive in classifica tra il 1992 e il 2006 con un patrimonio personale di Kay dichiarato di circa 40 milioni di sterline. \u00c8 apparso sul Sunday Times Rich List 2004 al 950\u00ba posto. Il Sunday Times Rich List 2008 lo ha relegato alla posizione numero , con 40 milioni di sterline. Dopo l'enorme successo del primo singolo di Jamiroquai, When You Gonna Learn, il gruppo ottiene un contratto con la Acid Jazz Records, ma dovette attendere il 1992 per raccogliere i primi frutti, quando Kay firm\u00f2 un contratto per otto dischi con la Sony BMG Music Entertainment.\nIl 17 maggio 1993 viene dato alle stampe il primo album intitolato \"Emergency on Planet Earth\", diventando il pi\u00f9 famoso tra i nuovi talenti di quell'anno nel Regno Unito. il contratto con la Sony fin\u00ec nel 2007. Il terzo album della band, \"Traveling Without Moving\" (1996), ha portato l'attenzione internazionale sul gruppo, grazie anche al video innovativo del singolo \"Virtual Insanity\" che ha fatto vincere a Jamiroquai quattro MTV Video Music Awards. Il loro quarto album, \"Synkronized\" (1999), \u00e8 stato registrato nello studio casalingo di Kay situato nel giardino della sua casa di 500 anni, con 11 camere da letto nella contea di Buckinghamshire. Kay \u00e8 talvolta chiamato \"Jamiroquai\", generando l'equivoco che invece che una band sia un artista solista.\nCappelli.\nKay \u00e8 noto per la sua gamma di cappelli e copricapo elaborati, quando si esibisce in concerti, interviste ecc. \u00c8 stato definito \"il cappellaio matto\" per il suo amore per i cappelli. Si dice che abbia molti cappelli differenti che indossa a concerti e in pubblico. Alcuni gruppi nativi americani e i loro sostenitori lo hanno criticato per disonorare la sacralit\u00e0 di questi copricapo.\nApparizioni televisive.\nKay \u00e8 apparso in un episodio della serie BBC \"The Naked Chef\" accanto allo chef Jamie Oliver. \u00c8 apparso sulla serie Strictly Come Dancing cantando \"Canned Heat\".\n\u00c8 apparso anche quattro volte nel programma TV \"Top Gear\" della BBC. La prima apparizione \u00e8 stata nella serie 1, episodio 2, dove ha fissato un tempo record di 1:48.1 per l'episodio \"Quante moto salta un autobus?\" diventando l'obiettivo da superare per la maggior parte della serie. La sua seconda apparizione \u00e8 stata nella serie 3, episodio 4, dove Kay ha guidato la sua Lamborghini Miura con Richard Hammond come passeggero. La terza apparizione \u00e8 nella serie 11, episodio 6, dove \u00e8 venuto a battere il nuovo detentore del giro record, Simon Cowell. \u00c8 riuscito nel tentativo con un tempo record di 1:45.8.\nKay ha vinto il premio John Sergeant di Top Gear per la migliore danza dopo aver appreso che il suo tempo sulla pista di prova di Top Gear \u00e8 stato il miglior tempo nel 2008.\nVita privata.\nDal 1998 al 2001, Kay ha frequentato Denise van Outen. Erano quasi prossimi al matrimonio, ma si lasciarono nel 2001; l'album di Jamiroquai \"A Funk Odyssey\" \u00e8 principalmente ispirato alla loro rottura. In un'intervista del 2010 Kay ha indicato che tempo fa aveva fatto uso di cocaina. Dal 2003 si \u00e8 disintossicato da qualsiasi sostanza. Nell'ottobre 2017, in occasione dell'uscita dell'ultimo album, ha affermato di essersi sposato con Maria e di avere due figlie, Carla e Tallulah.\nAutomobili.\nKay ha sempre avuto un forte interesse per le auto e ha posseduto pi\u00f9 di 100 auto di lusso, principalmente auto sportive. Il suo interesse per le automobili \u00e8 stato reso pubblico con il rilascio dell'album \"Travelling Without Moving\". La copertina dell'album presenta un adattamento del logo \"Buffalo Man\" e della cresta di una Ferrari. Nel 2011 ha visitato Maranello per una visione esclusiva della nuova Ferrari 458 Spider. Tre delle sue auto sono apparse nel video per la canzone \"Cosmic Girl\". In totale, possiede oltre 100 veicoli, tra cui una Ferrari 330 GT Vignale Shooting Brake del 1965.\nEgli detiene il record sul \"Top Gear\" per il giro pi\u00f9 veloce con una Chevrolet Lacetti. Il suo tempo di 1:46.83 era quattro centesimi di secondo davanti a Kevin McCloud, un decimo di secondo prima di Brian Johnson (cantante della rock band AC / DC) e un decimo di secondo al di sopra di Simon Cowell. Kay ha anche gareggiato nella gara di Celebrity Challenge al 2012 al Silverstone Classic, finendo terzo dietro Brian Johnson e Kelvin Fletcher. Al Festival della velocit\u00e0 di Goodwood del 2014 Kay ha mostrato una Ferrari \"La Ferrari\" verde brillante che \u00e8 attualmente unica per il suo colore al mondo."}
{"id": "752320", "revid": "1601148", "url": "https://it.wikipedia.org/wiki?curid=752320", "title": "Mae Marsh", "text": "Notevoli le sue interpretazioni nei film di David Wark Griffith \"Nascita di una nazione\" (1915) e \"Intolerance\" (1916).\nBiografia.\nLa sua carriera copre cinquant'anni di storia del cinema. Debutt\u00f2 negli anni dieci del Novecento poco dopo la sorella Marguerite (1888-1925), venendo diretta da David Wark Griffith e da Mack Sennett, senza avere, contrariamente alla maggior parte degli attori dell'epoca, alcuna esperienza teatrale alle spalle. Nel 1912 recit\u00f2 in \"La genesi dell'uomo\" e in \"The Sands of Dee\", entrambi di Griffith, imponendosi decisamente come sua attrice preferita.\nPrese cos\u00ec parte ai successivi film di Griffith \"Giuditta di Betulla\", \"Ragnatela\", \"Brute Force\" e soprattutto \"Nascita di una nazione\" e \"Intolerance\", del 1916, dove interpreta il ruolo di una madre accusata ingiustamente di omicidio. Lasci\u00f2 poi Griffith per la \"Goldwyn Company\", ma senza ottenere particolari successi, e nel 1923 torn\u00f2 con Griffith in \"La rosa bianca\". La sua carriera declin\u00f2 con il sonoro, come avvenne per tanti attori del muto, ma continu\u00f2 a girare film, pur in ruoli secondari, come in alcuni diretti John Ford.\nVita privata.\nMae Marsh si spos\u00f2 nel 1918 con Louis Lee Arms, agente pubblicitario di Sam Goldwyn. Dal matrimonio, durato fino alla morte di lei nel 1968, nacquero tre figli. Il marito mor\u00ec nel giugno 1989 all'et\u00e0 di 101 anni. Sono sepolti ambedue al Pacific Crest Cemetery di Redondo Beach, in California. Oltre che di Marguerite, Mae Marsh era sorella di Oliver T. Marsh (1892-1941), noto direttore della fotografia, di Mildred Marsh (1898-1975), anch'essa attrice, e della montatrice Frances Marsh (1897\u20131958). Fu anche zia del sassofonista jazz Warne Marsh."}
{"id": "752327", "revid": "1873017", "url": "https://it.wikipedia.org/wiki?curid=752327", "title": "Tekki Nidan", "text": "Tekki Nidan, Tekki letteralmente significa \"cavaliere di ferro\", mentre Nidan indica il secondo grado. Il nome deriva dalla posizione del kata che viene svolto tutto in kibadachi: viene cos\u00ec mantenuta fissa la parte inferiore del corpo, mentre quella superiore deve muoversi con estrema rapidit\u00e0 e forza."}
{"id": "752332", "revid": "125636787", "url": "https://it.wikipedia.org/wiki?curid=752332", "title": "Abandon - Misteriosi omicidi", "text": "Abandon - Misteriosi omicidi (\"Abandon\") \u00e8 un film del 2002 diretto da Stephen Gaghan.\nTrama.\nKatie sembra avere tutto: studia con profitto all'universit\u00e0 e sta per laurearsi, \u00e8 bella e simpatica ed inoltre \u00e8 stata gi\u00e0 selezionata per un qualificatissimo lavoro.\nVive per\u00f2 un periodo di stress causatole dagli ultimi esami e dalla preparazione della tesi, inoltre non riesce a riprendersi dall'abbandono di Embry, suo ex fidanzato, ricco ed eccentrico, scomparso nel nulla due anni prima.\nAl campus giunge il detective Wade Handler per indagare sulla misteriosa scomparsa.\nNella ragazza si riaprono vecchie ferite ed i ricordi passati la portano addirittura a vederlo nuovamente aggirarsi nel campus. La circostanza che sia solo lei a vederlo \u00e8 indice di uno squilibrio."}
{"id": "752337", "revid": "10652", "url": "https://it.wikipedia.org/wiki?curid=752337", "title": "August Batsch", "text": ""}
{"id": "752346", "revid": "2075473", "url": "https://it.wikipedia.org/wiki?curid=752346", "title": "Aquile randagie", "text": "Si facevano chiamare Aquile randagie i ragazzi del gruppo di scout di Milano, Monza e Parma che svolgeva attivit\u00e0 giovanili clandestine durante il periodo del fascismo. \nNascita dello scautismo in Italia.\nNel 1912 viene fondata la pi\u00f9 antica organizzazione scout italiana tuttora esistente: il Corpo Nazionale Giovani Esploratori Italiani (CNGEI), associazione non confessionale. Poco dopo, a Milano, nasce l'Associazione Ragazzi Pionieri Italiani (ARPI). Nel 1916 viene fondata l'Associazione Scautistica Cattolica Italiana (ASCI) che sar\u00e0 la pi\u00f9 importante delle associazioni italiane fino al 1974.\nScioglimento dei reparti scout.\nUna legge (la n. 5 del 9 gennaio 1927), una delle cosiddette Leggi Fascistissime, aveva decretato lo scioglimento dei Reparti scout nei centri inferiori a 20.000 abitanti, e l'obbligo di inserire l'acronimo \"ONB\" (Opera Nazionale Balilla) nelle insegne dei rimanenti. Papa Pio XI fu costretto a dichiarare sciolta l'Associazione Scautistica Cattolica Italiana (ASCI) il 24 gennaio dello stesso anno. Il 9 aprile 1928 tutto lo scautismo fu dichiarato soppresso dal Consiglio dei ministri.\nAnche il gruppo scout Milano 2 e il gruppo scout Milano 6 deposero ufficialmente le proprie insegne (fiamme). Ma alcuni di essi si rifiutarono di cessare l'attivit\u00e0.\nUsando messaggi in codice e cifrati per non venire scoperti, quei ragazzi continuarono a ritrovarsi, tenendo anche regolari campi scout d'estate in Val Codera (provincia di Sondrio), e svolgendo regolari attivit\u00e0 scout. Li guidavano e Giulio Cesare Uccellini, capo del Milano 2, che prender\u00e0 il nome di \"Kelly\" durante la resistenza e che ebbe anche il soprannome di \"Bad Boy\", affibbiatogli da J.S. Wilson, all'epoca direttore del Bureau Mondiale dello Scautismo e Andrea Ghetti, del gruppo Milano 11, detto \"Baden\",\nDopo l'armistizio dell'8 settembre 1943 le Aquile Randagie, insieme ad altri, diedero vita all'OSCAR (Organizzazione Scout, poi sostituito da Soccorso, Collocamento Assistenza Ricercati) che si impegn\u00f2 in un'opera di salvataggio di perseguitati e ricercati di diversa nazione, razza, religione, con espatri in Svizzera (noto quello di Indro Montanelli) e concludendo il proprio servizio proteggendo la vita, a guerra finita, ai persecutori di ieri.\nAltri gruppi scout clandestini rimasero attivi in Italia negli anni del fascismo: uno di essi si riuniva addirittura a Palazzo Venezia, lo stesso dal cui balcone il Duce si affacciava per i suoi discorsi.\nScout e fascismo.\nNell'ottobre del 1922 sale al potere il partito fascista che si prefigge uno stato totalitario e dunque un controllo sulle idee della popolazione italiana, per raggiungere questo obiettivo pone subito molta attenzione all'educazione dei giovani, e quindi, il 14 gennaio 1923 nasce l'ONB (Opera Nazionale Balilla) e vengono sciolte tutte le organizzazioni a carattere o inquadramento militare. Alcuni prefetti applicano questa classificazione anche alle organizzazioni scout, nonostante spesso le autorit\u00e0 ecclesiastiche intervengano in loro difesa, e molte camicie nere cominciano a compiere atti di violenza contro appartenenti a gruppi scout, tanto che ad Argenta viene ucciso Don Minzoni, fondatore del gruppo scout locale.\nPer poter arginare i comportamenti fascisti nel 1924 l'ASCI confluisce, anche grazie a Pio XI, nell'Azione Cattolica italiana rimanendo comunque totalmente autonoma. Il 3 aprile del 1926 vengono approvate le cosiddette \"leggi fascistissime\" che prevedono tra le altre cose anche lo scioglimento dei reparti scout nei centri con meno di 20.000 abitanti. Questa legge, a causa dei fragili rapporti con la Chiesa, viene applicata solo dal gennaio del 1927. \u00c8 un duro colpo per lo scautismo che vede drasticamente ridotto il numero dei suoi gruppi.\nDa questo punto in avanti la vita degli scout si fa sempre pi\u00f9 difficile finch\u00e9 due anni pi\u00f9 tardi l'ASCI viene ufficialmente chiusa e il 22 aprile del 1928 vengono deposte in Duomo a Milano le fiamme, insegne dei reparti. In quello stesso giorno Ciacio Andrea, un lupetto del gruppo Milano 2, fa la sua promessa entrando nella famiglia scout: \u00e8 il primo simbolico atto di rivolta. In quell'occasione, nella cripta di San Sepolcro, di fronte alla stessa \"casa dei fasci\" da cui erano partiti i fascisti milanesi per la marcia su Roma, nasce l'impegno a durare \"un giorno in pi\u00f9 del fascismo\".\nPeriodo della giungla silente.\nLa resistenza vera e propria inizia per\u00f2 un mese pi\u00f9 tardi, il 27 maggio, quando un gruppo scout guidato da Giulio Cesare Uccellini compie un'uscita ai Corni di Canzo testimoniata da varie fotografie. Su una di queste \u00e8 scritto: \"\u00c8 l'inizio Scout della Resistenza contro il fascismo\", la resistenza durer\u00e0 16 anni 10 mesi e 29 giorni, che saranno chiamati, basandosi sul linguaggio di Kipling, il periodo della \"giungla silente\". Questo piccolo nucleo di scout cerca in poco tempo di creare un'organizzazione di facciata per coprire le proprie attivit\u00e0, fondando nel 1929 il Convegno cattolico Pierino Delpiano, ma presto, in seguito a discussioni di natura metodologica col sacerdote della parrocchia ospitante, Uccellini crea intorno a s\u00e9 le Aquile Randagie (AR), un gruppo formato da una ventina di ragazzi tra gli undici e i diciassette anni legato soltanto dai valori dello scautismo. Una delle aquile randagie di maggior rilievo \u00e8 sicuramente Andrea Ghetti (\"Baden\") il quale, dopo aver avvicinato lo scautismo nel 1927, vi aderisce pienamente e diventa dal 1939 in poi assistente ecclesiastico del gruppo milanese intrattenendo contatti anche con le alte cariche ecclesiali (il card. Schuster \u00e8 a conoscenza dell'esistenza delle Aquile Randagie e la sostiene anche se non apertamente).\nLa repressione fascista prosegue sempre pi\u00f9 efferata e, per proteggersi, le aquile randagie si coprono con degli pseudonimi: Uccellini \u00e8 Kelly o Tigre, Andrea Ghetti \u00e8 Baden, Vittorio Ghetti \u00e8 Cicca, e sfruttano tutte le tecniche apprese nello scautismo per comunicare senza essere capiti, posizionando i propri avvisi scritti con l'ausilio di vari codici (dal codice morse al linguaggio del bosco) in un buco della terza colonna della Loggia dei Mercanti. Questi primi anni sono caratterizzati da violenze ancora limitate e le intimidazioni, pur non mancando, sono comunque relativamente rare (la perquisizione in casa Luppi non \u00e8 molto severa, e Fracassi di ritorno da un\u2019Uscita, \u00e8 circondato da alcuni fascisti che lo deridono, lo spintonano e alla fine lo percuotono). Tuttavia la vita clandestina \u00e8 vissuta con serenit\u00e0 e come parte integrante del gioco.\nOgni domenica si svolge un'uscita nella pianura vicino a Milano o in Brianza; si parte infagottati in doppi vestiti per raggiungere il luogo prefissato dove si rimane in perfetta uniforme a svolgere attivit\u00e0 semplici di gioco e tecnica, mentre in settimana l'attrezzatura rimane a casa di don Fusi che la custodisce in un sotterraneo di San Sepolcro, proprio il luogo dove era stato firmato il manifesto dei Fasci di combattimento.\nDurante tutto il periodo della \"giungla silente\" vengono realizzati campi estivi, settimane passate in cammino o in campi stabili totalmente dedicate allo scautismo, se si fa eccezione per gli anni 1933 e 1937 in cui alcune Aquile Randagie parteciparono ai jamboree mondiali di Ungheria e Paesi Bassi.\nNegli anni trenta.\nNel 1930 viene fondato il giornale \"Estote parati\" (traduzione latina del motto scout \"siate pronti\"), nel quale vengono descritte le attivit\u00e0 svolte e raccolti canti e appunti di tecniche scout. Questo giornale \u00e8 oggi molto utile in quanto d\u00e0 anche la possibilit\u00e0 di comprendere i rapporti instaurati con le autorit\u00e0 diocesane e il numero dei membri che compongono le Aquile Randagie, dati che mostrano un continuo sviluppo del movimento. I nuovi membri vengono sempre scelti fra famiglie provatamente antifasciste, anche perch\u00e9, vivendo lo scautismo, si rischiavano pestaggi da parte delle camicie nere e talvolta addirittura il carcere.\nNonostante il regime cercasse di reprimerli, gli scout italiani non erano isolati nella loro clandestinit\u00e0, infatti alcuni di essi divennero presto membri onorari di reparti francesi e svizzeri e nel 1933 tre Aquile Randagie, don Violi (Denvi), Kelly e Bertoletti (un operaio scout, il cui pseudonimo \u00e8 \"Tul\u00ecn de l'oli\", dialetto milanese per \u201cBarattolino dell\u2019olio\u201d, reclutato come dattilografo sebbene non avesse mai visto una macchina da scrivere), parteciparono al Jamboree in Ungheria dove poterono confrontarsi con altri scout di tutto il mondo.\nLe repressioni non intaccarono l'umorismo e lo spirito goliardico di Kelly, come mostra una \"beffa\" operata nel '35 dalle Aquile Randagie nei confronti dei fascisti: alla fine di una messa svoltasi in divisa nella chiesa di San Sepolcro, gli scout si trasferiscono in piazza Cordusio dove stanno sfilando tutte le organizzazioni fasciste e naziste in occasione di una manifestazione della Hitlerjugend. Kelly, da alcuni scout sale sul palco d'onore e si posiziona indisturbato a fianco dei grandi gerarchi nazisti e fascisti dileguandosi poco prima della fine della parata.\nDue anni pi\u00f9 tardi il Jamboree si tiene nei Paesi Bassi, a Vogelenzang: anche in questa occasione una delegazione delle Aquile Randagie partecipa aggregata agli scout della Corsica. Essa \u00e8 composta da Kelly e i due fratelli Ghetti; il gruppo ha anche l'onore di incontrare Baden-Powell che elogia le Aquile Randagie e le invita a continuare affidando a Uccellini l'incarico di nominare i futuri capi italiani; ci\u00f2 mostra come le Aquile Randagie e la delicata situazione italiana fossero ad alcuni capi scout europei.\nLa guerra.\nL'anno successivo, proprio una settimana dopo l'invasione della Polonia, le Aquile Randagie visitano una valle che definiranno \"il paradiso perduto\" e con cui intesseranno un forte legame: la Val Codera, situata poco sopra Novate Mezzola. Qui si svolgono i campi estivi del 1941 e del 1942, e grazie alla complicit\u00e0 della guardia di finanza non fascista e dei valligiani si possono svolgere le tipiche attivit\u00e0 scout in perfetta uniforme senza troppe preoccupazioni, cosa che non accadeva da alcuni anni a causa del timore di \"soffiate\" ai fascisti.\nNel 1940 per\u00f2, a seguito dell'entrata in guerra dell'Italia a fianco della Germania, molte delle Aquile sono richiamate nell'esercito. Le attivit\u00e0 tuttavia non diminuiscono, grazie anche all'interessamento di monsignor Montini, che invita Baden a continuare nonostante i rischi della vita clandestina aumentino, come dimostra l'attacco a Kelly del 3 ottobre 1942, a causa del quale perder\u00e0 in parte l'udito e rimarr\u00e0 vari giorni in ospedale.\nNel 1942 iniziano anche i rapporti con la famiglia Osio, il cui figlio \u00e8 allievo di Baden, che offre parte della sua tenuta di Montecchio di Colico prima come terreno per il campo del 1943 e, finita la guerra, come campo-scuola intitolato a Kelly (destinazione che rimane tuttora, facendone un posto caro agli scout di tutt'Italia).\nDurante l'inverno 1942-1943 gli alleati bombardano Milano causando 171 morti civili e la distruzione di parte della citt\u00e0, fra cui anche le case di alcuni scout. In questo clima drammatico ci si avvia verso il declino e la successiva caduta del fascismo che avviene proprio durante il campo estivo a Colico (25 luglio).\nL'attivit\u00e0 di OSCAR.\nDopo la firma dell'armistizio (8 settembre 1943) l'invasione tedesca e la formazione della Repubblica Sociale Italiana (RSI), vengono subito promulgate leggi sulla consegna alle autorit\u00e0 nazi-fasciste dei prigionieri di guerra, alcuni dei quali sono rifugiati da don Bigatti che si rivolge a Baden. Si propone subito il dilemma se subire passivamente o diventare partigiani e la risposta viene data seguendo i principi scout: \"Noi non spariamo, noi non uccidiamo\u2026 noi serviamo!\". Viene quindi combattuta una resistenza disarmata e passiva. Baden istituisce gi\u00e0 il 12 settembre del 1943 l'O.S.C.A.R. (la sigla starebbe per Organizzazione Scout, sostituito quasi subito con Soccorso, Collocamento Assistenza Ricercati ), la cui attivit\u00e0 consiste principalmente nell'espatrio di ebrei, renitenti alla leva e ricercati politici in Svizzera. \u00c8 da sottolineare come questa non sia l'unica rete di aiuto ai profughi presente in Italia ma sicuramente una tra le pi\u00f9 attive, organizzate e veloci.\nUna fondamentale attivit\u00e0 dell'OSCAR \u00e8 la continua fabbricazione di documenti falsi, ottenuti grazie anche alla collaborazione di timbrifici e amici che lavorano in questura. Il rischio maggiore tuttavia consiste nel varcare il confine, costantemente sorvegliato e recintato con filo spinato; un esempio della pericolosit\u00e0 di questo tipo di azioni pu\u00f2 essere l'espatrio di dieci greci, durante il quale, a causa della disattenzione di uno di questi, Kelly e Baden rischiano la vita riuscendo per\u00f2 a non essere visti e a far passare i profughi oltre il confine. Un altro episodio significativo \u00e8 il finto rapimento di Gabriele Balcone, bambino di madre ebrea, avvenuto nel dicembre 1943. La famiglia, mentre tenta di varcare il confine, viene catturata e il piccolo \u00e8 lasciato dalle SS nella Casa San Giuseppe di Varese in attesa di essere deportato a Buchenwald. L'OSCAR si mobilita e fa trasferire il piccolo in ospedale col pretesto di un intervento chirurgico; qui dopo che ne \u00e8 determinata con esattezza la posizione, Kelly e Baden, l'uno travestito da medico l'altro che lo attende in macchina, rapiscono Gabriele e, dopo averlo nascosto qualche tempo, lo restituiscono al padre col quale emigrer\u00e0 in Australia. Un altro impegnato nell'attivit\u00e0 \u00e8 Giovanni Barbareschi, all'epoca diacono, il quale verr\u00e0 riconosciuto come giusto tra le nazioni da Israele.\nNon sempre per\u00f2 le cose vanno bene: Peppino Candiani, appena diciannovenne, perde la vita sul fiume Tresa mentre cerca di far espatriare un lituano che, preso da vertigini, si mette a urlare richiamando l'attenzione dei nazifascisti che crivellano il giovane.\nA causa dell'attivit\u00e0 sempre pi\u00f9 intensa, la repressione fascista nei confronti dell'OSCAR diviene sempre pi\u00f9 aspra e proprio Baden, dopo che il cardinale Ildefonso Schuster gli comunica che le Brigate Nere e le SS lo stanno cercando con l'ordine di sparare a vista, \u00e8 costretto a nascondersi per un breve periodo, e grazie a un errore di battitura del suo cognome nei rapporti della polizia riesce a sfuggire ai militari. Anche in un periodo travagliato dai rastrellamenti e nonostante le attivit\u00e0 con l'OSCAR le Aquile Randagie proseguono, seppur tra mille difficolt\u00e0, le loro attivit\u00e0 scout comprese uscite e campi: questi si svolgono nel 1943, come gi\u00e0 detto, a Montecchio di Colico (Lecco) e nel 1944 Baccanello di Calusco d'Adda (Bergamo).\nL'OSCAR non era l'unica attivit\u00e0 extra scout: Natale Verri, detto \"Nino\", dopo aver disertato, diviene partigiano ma per non abbandonare un compagno ferito sul campo viene catturato e, il 16 aprile del 1945, fucilato.\nIl Ribelle.\nNel 1944 Teresio Olivelli, Carlo Bianchi (entrambi impegnati nell'OSCAR) insieme a Claudio Sartori fondano il giornale clandestino Il Ribelle, organo di stampa delle Brigate Fiamme Verdi, formazioni partigiane di orientamento cattolico. Collabora al giornale anche Giovanni Barbareschi. Il giornale riporta il sottotitolo \"esce quando pu\u00f2 e come pu\u00f2\".\nOlivelli e Bianchi vennero poco dopo catturati per colpa di un delatore e portati nel campo di transito di Fossoli. Bianchi fu fucilato, Olivelli fu deportato a Hersbruck dove fu ucciso da un sorvegliante per aver difeso un altro prigioniero.\nIl dopoguerra.\nPochi giorni dopo questo fatto arriva l'attesa liberazione. Inizia il periodo della ricostruzione. Non ci sono trionfalismi per le Aquile Randagie o per l'OSCAR il cui bilancio \u00e8 sicuramente molto interessante: nei 20 mesi di occupazione nazista ci sono stati 2\u00a0166 espatri tra i quali anche quello di Indro Montanelli, 3\u00a0000 documenti falsi stampati e una spesa complessiva di 10 milioni di lire di allora.\nMa l'attivit\u00e0 delle Aquile Randagie continua con gesti di prevenzione contro gli odi e le vendette verso i vinti, per esempio con un presidio \"armato\" della stazione ferroviaria di Sesto San Giovanni per lasciare passare un treno sanitario tedesco.\nDal punto di vista prettamente scout invece, nella parte d'Italia liberata dagli Alleati, fremono intanto i preparativi per il rilancio dell'ASCI: numerose sono infatti le riunioni del Commissariato Centrale con relative circolari. Significativa \u00e8 una di queste in cui si richiede alle Aquile Randagie l'organizzazione della gerarchia dell'ASCI lombarda che si trova sotto l'occupazione tedesca, e significativa \u00e8 per la risposta: \"Per quel che riguarda la regione lombarda, la gerarchia \u00e8 gi\u00e0 praticamente costituita dato che la nostra attivit\u00e0 \u00e8 stata ininterrotta dal 1928. Quindi per noi non \u00e8 una ripresa, ma la continuazione del lavoro che da venticinque anni stiamo svolgendo\". L'ASCI nel 1974 si fuse con la sua associazione femminile corrispondente, l'Associazione Guide Italiane (AGI), creando cos\u00ec l'Associazione Guide e Scouts Cattolici Italiani (AGESCI).\nL'apporto metodologico delle Aquile Randagie viene travasato mediante la cura della formazione Capi inaugurando il Campo Scuola di Colico con il primo Campo Scuola lombardo per capi clan e il primo per capi esploratori. E non dimentichiamo che l'importante carenza metodologica della branca Rover ferma al 1928 d\u00e0 l'opportunit\u00e0 a Baden di inventare il Roverismo italiano, sulla base delle esperienze cattoliche dei belgi, francesi, svizzeri, originando il Clan, con le sue giornate dello spirito, il noviziato, la B.A. di Natale, la Carta di Clan, il capitolo, l'inchiesta, l'impresa, il servizio, la spiritualit\u00e0 della strada, il campo di clan, la vita rude, la \"strada maestra di vita semplice povera faticosa\", la comunit\u00e0 del servizio, la partenza scout.\nCinematografia.\nNel 2019 \u00e8 stato prodotto il film \"Aquile randagie\", diretto da Gianni Aureli, che racconta la loro storia.\nComponenti.\nLaici.\nLa lista \u00e8 parziale ci sono altri nominativi ma sono incompleti o sconosciuti."}
{"id": "752347", "revid": "1318658", "url": "https://it.wikipedia.org/wiki?curid=752347", "title": "UKE", "text": ""}
{"id": "752355", "revid": "108682", "url": "https://it.wikipedia.org/wiki?curid=752355", "title": "Unienna", "text": ""}
{"id": "752376", "revid": "767487", "url": "https://it.wikipedia.org/wiki?curid=752376", "title": "La gang del bosco", "text": "La gang del bosco (\"Over the Hedge\") \u00e8 un film d'animazione in CGI del 2006, diretto da Tim Johnson e Karey Kirkpatrick e basato sulla striscia a fumetti statunitense \"Over the Hedge\" di Michael Fry e T. Lewis. La MPAA ha classificato questo film con il bollino \"PG\", consigliando cio\u00e8 che i bambini lo vedano assieme ai genitori perch\u00e9, anche se in modo divertente, gli animali presenti in questo film rubano il cibo.\n\u00c8 stato presentato fuori concorso al Festival di Cannes 2006 e nella sezione per ragazzi \"Alice nella citt\u00e0\" della Festa del Cinema di Roma 2006. \u00c8 uscito nelle sale italiane il 27 ottobre 2006.\nTrama.\nRJ \u00e8 un procione appassionato di oggetti umani, in particolare del loro cibo. Dopo aver provato invano a prendere un sacchetto di \"nachos\" da un distributore automatico, si intrufola nella grotta del perfido orso nero americano Vincent, non ancora svegliatosi dal letargo, per tentare di rubare un po' del cibo che l'orso ha accumulato in grande quantit\u00e0. Il procione, per\u00f2, fa troppo rumore e sveglia l'orso una settimana prima della fine del suo letargo; come se non bastasse, nel tentativo di scappare, distrugge tutto il cibo. Vincent si infuria, cos\u00ec RJ promette di recuperargli tutto il cibo in una settimana: l'orso accetta, ma minaccia di uccidere RJ se non rispetter\u00e0 il patto.\nIntanto, in un bosco vicino, c'\u00e8 una \"famiglia\" di animali composta dalla tartaruga Verne, lo scoiattolo Hammy, l'opossum Ozzie con la figlia Heather, i porcospini Penny e Lou con i loro tre piccoli figli e la moffetta Stella. Essi si svegliano dal letargo e scoprono inorriditi che, mentre dormivano, gli esseri umani hanno distrutto quasi tutto il bosco costruendovi le loro case e riducendo la piccola area in cui si trovano loro, rendendo quasi impossibile per loro trovare cibo. RJ arriva l\u00ec e, facendo assaggiare agli animali del bosco dei nachos al formaggio, riesce a convincerli a rubare il cibo agli umani; in realt\u00e0, il procione ha come priorit\u00e0 saldare il conto personale con Vincent.\nDopo una settimana, RJ \u00e8 riuscito sia a recuperare quasi tutto il cibo da dare all'orso sia a sfamare i nuovi amici, ma cos\u00ec facendo ha attirato sulla combriccola le furie di Gladys Sharp, la ricca presidentessa dell'associazione dei residenti del vicino quartiere cittadino, che \u00e8 determinata a fermare le scorribande del gruppo di animali ed ha richiesto l'aiuto di Spartaco Sparapanzi, un esperto di disinfestazione. Nel frattempo Verne, preoccupato dalla reazione degli umani dopo tutti i furti subiti, decide di restituire il cibo rubato ai legittimi proprietari, ma finisce per distruggerlo tutto. Gli altri animali, credendolo invidioso di RJ, si infuriano contro Verne, e quest'ultimo si allontana da solo nel bosco.\nA questo punto RJ \u00e8 preoccupato di non poter prestar fede al patto con Vincent e si rende conto di come l'orso, con la sua furia, sarebbe per il gruppo un pericolo ancora maggiore degli umani. Sul punto di rivelare a Verne l'accordo con l'orso, RJ scopre che Gladys dar\u00e0 una festa di inaugurazione del quartiere e comprende che si tratta di un'ottima occasione per recuperare in poco tempo il cibo perduto.\nVerne ora si sente perdonato dagli altri animali e si riunisce a loro e ad RJ, il quale ha gi\u00e0 avuto un'idea: trascina quindi tutti gli amici all'interno della casa dell'umana pur sapendo che il giardino \u00e8 disseminato di trappole, installate da Spartaco per conto di Gladys. Tra esse c'\u00e8 anche un terribile \"Sconciator Turbo\", un sistema robotico automatizzato illegale che rileva qualunque essere vivente non appena esso entra nel suo raggio d'azione, grazie ad un reticolo laser, e lo cattura chiudendolo fisicamente in gabbia e bruciandolo.\nRJ e gli altri riescono ad aggirare le trappole, a distrarre Tigre, il gatto-sentinella di Gladys, travestendo Stella da gatta nera che lo seduce, e ad entrare nella casa rubando tutto il cibo. Mentre si apprestano ad uscire, RJ si accorge di essersi dimenticato del cibo preferito di Vincent, un tubo di patatine di nome Tuberine. Cerca allora di rientrare e prenderlo, ma si fa scoprire. Lui riesce a scappare, ma i suoi amici vengono catturati da Spartaco.\nRJ porta il bottino all'orso, che si \"complimenta\" per l'ottimo lavoro e per la cattiveria dimostrata, non tanto per aver rubato il cibo ma per non essersi preoccupato degli amici, che ora sono prigionieri sul furgone della disinfestazione e vengono trasportati via. Resosi conto di aver tradito gli amici, RJ decide di liberarli, riprendendosi il carico di provviste appena consegnato a Vincent e lanciandolo contro il veicolo della disinfestazione. In seguito a ci\u00f2, dopo che Spartaco viene messo K.O. dallo scontro con il grosso carico di provviste, mentre il procione cerca di farsi perdonare dal gruppo, il furgone, alla cui guida si erano posti i tre piccoli di Penny e Lou, viene assaltato da Vincent, intenzionato a uccidere RJ e gli altri. L'orso non riesce ad afferrare il furgone ed anzi si schianta contro la casa di Gladys, distruggendola e scatenando la furia della proprietaria contro il gruppo.\nSpartaco rinviene e Vincent riesce a trovare la combriccola, rifugiata al momento nella foresta. Dopo una rapida fuga, i protagonisti si ritrovano sotto attacco da parte di Vincent con i suoi artigli, di Gladys armata con un decespugliatore e di Spartaco armato con un fucile elettrico. Grazie all'aiuto di Hammy, al quale viene fatta bere una bibita gassata che lo rende in grado di correre pi\u00f9 velocemente della rotazione della Terra, la combriccola riesce a salvarsi e a spedire i tre nemici nella griglia laser del giardino di Gladys ed a metterli K.O. grazie allo Sconciator Turbo, impostato da Hammy per catturare bestie di grossa taglia.\nMentre Vincent viene portato sulle Montagne Rocciose, Gladys e Spartaco vengono arrestati per la vendita e l'utilizzo della trappola illegale. RJ e Tigre rimangono con Verne, Hammy e gli altri, facendo ora parte della \"famiglia\".\nAccoglienza.\nIncassi.\nDurante la prima settimana di proiezione il film incass\u00f2 in Nord America. Al termine delle proiezioni il film registr\u00f2 un incasso di in Nord America e nel resto del mondo, per un incasso complessivo di .\nCritica.\nCome riportato sulla copertina del film, il giornale \"Il Messaggero\" definisce il film come \"un gioiello di comicit\u00e0\"."}
{"id": "752395", "revid": "10652", "url": "https://it.wikipedia.org/wiki?curid=752395", "title": "Paxillus panuoides", "text": ""}
{"id": "752403", "revid": "1793900", "url": "https://it.wikipedia.org/wiki?curid=752403", "title": "Contea di Franklin (New York)", "text": "Franklin \u00e8 una contea del nord-est dello Stato di New York negli Stati Uniti.\nGeografia fisica.\nLa contea sia affaccia a nord-ovest sul fiume San Lorenzo che segna il confine con la provincia canadese dell'Ontario, a nord confina con la provincia canadese del Qu\u00e9bec, ad est con la contea di Clinton, a sud-est con la contea di Essex, a sud con la contea di Hamilton ed a ovest con la contea di St. Lawrence.\nIl territorio \u00e8 montuoso nell'area centro-meridionale interessata dai rilievi dei monti Adirondack. Quest'area rientra nel parco statale dei monti Adirondack. Nel settentrione il territorio \u00e8 prevalentemente pianeggiante. L'area meridionale \u00e8 ricca di laghi. Tra questi i maggiori sono: l\"Upper Saranac\", il \"Tapper\", il \"Lower Saranac\" e l\"Union Falls Pound\". Nell'area centro-meridionale hanno origine i due rami del fiume \"St. Regis\" che scorrono verso nord-ovest. Nell'area settentrionale scorre verso nord-ovest il fiume \"Deer\", affluente dello St. Regis, e verso nord i fiumi \"Salmon\" e \"Chateaugay\", entrambi affluenti del San Lorenzo.\nIl capoluogo di contea \u00e8 la citt\u00e0 di Malone, posta nell'area settentrionale, sul fiume Salmon.\nStoria.\nCon l'istituzione delle \"Province di New York\" nel 1683 l'area dell'attuale contea faceva parte della contea di Albany. \nLa contea di Franklin \u00e8 stata istituita nel 1808 separandola dalla contea di Clinton.\nRiserva indiana.\nNell'estremo nord-ovest, al confine con il Canada \u00e8 situata la riserva degli indiani Mohawk di St. Regis.\nLa riserva \u00e8 posta lungo il fiume San Lorenzo che riceve nel territorio della riserva il fiume St. Regis da sud. La riserva \u00e8 contigua con la riserva Mohawk che si estende oltre il confine in territorio canadese."}
{"id": "752406", "revid": "2369", "url": "https://it.wikipedia.org/wiki?curid=752406", "title": "Vittoria Guerrini", "text": ""}
{"id": "752415", "revid": "367445", "url": "https://it.wikipedia.org/wiki?curid=752415", "title": "Discorso indiretto", "text": "Il discorso indiretto \u00e8 il modo in cui vengono riportate, in una proposizione subordinata, le parole dette in precedenza.\nDa un lato, c'\u00e8 la possibilit\u00e0 di riportare quanto \u00e8 stato detto usando il discorso diretto, cio\u00e8 ripetendo l'enunciato in forma invariata e usando per esempio le virgolette:\nCon il discorso indiretto, al contrario, l'enunciato viene integralmente incorporato in quello di chi lo sta citando:\nDato che il contesto in cui l'enunciato viene prodotto non \u00e8 pi\u00f9 lo stesso, nasce la necessit\u00e0 di adattare ogni forma di deissi, cio\u00e8 tutte le indicazioni di tempo, persona e di luogo.\nDiscorso indiretto e concordanza grammaticale dei tempi.\nNella trasposizione dal discorso diretto al discorso indiretto, le indicazioni temporali vanno adattate alle regole della concordanza dei tempi: nell'esempio del re Luigi, il presente della prima frase diventer\u00e0 dunque imperfetto.\nVa comunque detto che (sempre secondo le regole della concordanza), se il tempo della principale \u00e8 il presente, l'indicativo presente viene mantenuto e cambia solo la persona, dalla prima alla terza (\"Luigi XIV dice che il re \u00e8 lui\").\nSe la frase principale \u00e8 ad un tempo passato (imperfetto, passato remoto, trapassato, il pi\u00f9 delle volte passato prossimo), i tempi dell'enunciato citato andranno adattati in questo modo:\nAdattamento della persona.\nI pronomi personali vanno adattati al contesto; questo vuol dire che la deissi personale va adattata in modo tale che il significato della frase non venga stravolto.\ndiventa dunque\nIn altre parole, la prospettiva di chi parla al discorso diretto viene sostituita con la prospettiva della persona che \"riferisce\" quanto letto o sentito.\nAdattamento della deissi temporale e spaziale.\nAnche dal punto di vista temporale e spaziale, la deissi deve essere adattata al nuovo contesto, quello in cui l'enunciato viene ripreso. Per illustrare questo fenomeno, si ricorre ad un nuovo esempio:\ndiventer\u00e0\nNella lingua corrente, i fenomeni di adattamento della deissi temporale e spaziale sono numerosi: \"qui\" diventa normalmente \"l\u00ec\"; \"questo\" pu\u00f2 diventare \"quello\"; \"domani\" viene riportato di solito con l'anaforico \"l'indomani\", mentre \"ieri\" diventa \"il giorno prima\"."}
{"id": "752424", "revid": "124337930", "url": "https://it.wikipedia.org/wiki?curid=752424", "title": "Bjarni Herj\u00f3lfsson", "text": "Vita.\nBjarni nacque in Islanda, terra in cui viveva la sua famiglia, anche se la sua patria d'origine era la Norvegia.\nLa scoperta dell'America.\nBjarni Herj\u00f3lfsson \u00e8 ritenuto essere stato il primo europeo ad avvistare il Nordamerica. La Saga dei groenlandesi (\"Gr\u0153nlendinga saga\") narra che, dopo aver scoperto che suo padre non stava pi\u00f9 in Islanda, ma era emigrato in Groenlandia con Erik il Rosso, decise che avrebbe svernato da suo padre come ogni anno, e si mise di nuovo in mare per raggiungerlo, sebbene non avesse mai navigato nel mare di Groenlandia. Infatti quell'estate (correva l'anno 985 o 986) venne mandato fuori rotta da improvvisi venti da nord e da svariati giorni di nebbia. Poich\u00e9 nessuno degli uomini del suo equipaggio era mai stato in Groenlandia prima di allora, essi dovettero cercare la rotta giusta.\nQuando infine torn\u00f2 il sole, avvist\u00f2 una terra che non poteva essere la Groenlandia, essendo collinosa e molto boscosa.\nDopo 2 giorni di navigazione avvistarono una costa piatta, che anche in questo caso non poteva essere la Groenlandia, che sapeva avere imponenti ghiacciai.\nDopo 3 giorni di vento da sud-ovest giunsero in vista di un'isola con ghiacciai, ma inadatta agli uomini.\nDopo 4 giorni di vento forte avvistarono finalmente la Groenlandia, dove si ferm\u00f2 da suo padre, abbandonando i commerci e lavorando invece nella fattoria.\nEgli raccont\u00f2 della sua scoperta sia in Norvegia che in Groenlandia, dove Leif figlio di Erik si mostr\u00f2 estremamente interessato alle nuove terre.\nLeif Erikson.\nDieci anni dopo Leif Erikson (\"Leifr Eir\u00edksson\") prese sul serio i racconti di Bjarni, compr\u00f2 la nave che Bjarni Herj\u00f3lfsson aveva usato per il suo viaggio, assunse un equipaggio di 35 uomini e part\u00ec alla ricerca del nuovo territorio. Si pensa che il risultato sia stato l'insediamento vichingo di L'Anse aux Meadows, a Terranova, il primo tentativo di colonizzazione europea del Nordamerica di cui si abbia notizia, eccezion fatta per l'isola di Groenlandia che era stata colonizzata molto prima."}
{"id": "752429", "revid": "486946", "url": "https://it.wikipedia.org/wiki?curid=752429", "title": "San Pio da Pietrelcina", "text": ""}
{"id": "752437", "revid": "108682", "url": "https://it.wikipedia.org/wiki?curid=752437", "title": "Universit\u00e0 di Enna", "text": ""}
{"id": "752439", "revid": "363629", "url": "https://it.wikipedia.org/wiki?curid=752439", "title": "Requie a l'anema soja...", "text": "Requie a l'anema soja..., \u00e8 una commedia in atto unico scritta da Eduardo De Filippo nel 1926, poi ribattezzata I morti non fanno paura nel 1952. Originariamente contenuta nella raccolta \"Cantata dei giorni dispari\", venne spostata nella \"Cantata dei giorni pari\" a partire dalla ottava edizione (1979).\nStoria.\nInserita tra le pi\u00f9 celebri Uomo e galantuomo (1922) e Ditegli sempre di s\u00ec (1927), la commedia \u00e8 una farsa macabra che fu scritta da Eduardo probabilmente dopo il suo ritorno con Vincenzo Scarpetta seguito alla fallimentare esperienza del teatro in lingua della compagnia Carini.\nL'atto unico fu rappresentato per la prima volta al Teatro Kursaal di Napoli il 12 gennaio 1933 dalla compagnia \"Teatro Umoristico I De Filippo\", per poi essere ripreso il 9 maggio 1952 al Teatro Eliseo di Roma con il nuovo titolo \"I morti non fanno paura\".\nTrama.\nEnrico, un commesso viaggiatore affittuario in casa di Amalia, rientrato a casa dopo un lungo viaggio di lavoro, nel momento in cui si reca nella sua camera per andare a dormire scopre che la stanza \u00e8 stata trasformata in una camera ardente per la morte di Gennaro, marito da poco defunto di Amalia. Impressionato, confida a un medico le sue paure. Ma in realt\u00e0 la vera paura, lo rassicura il dottore, deve essere quella dei vivi piuttosto che quella dei morti; infatti poco dopo Enrico, udite urla provenire dall'esterno causate dall'accoltellamento di due uomini, per la paura si barrica in casa, temendo di essere aggredito. Una volta sprangata la porta di ingresso si dirige verso la sua stanza per coricarsi e, prima di entrarvi, si scusa amichevolmente con il ritratto del defunto.\nRiduzioni televisive.\nIl 5 maggio 1956, in seconda serata, fu trasmessa per la prima volta la versione televisiva della commedia, prodotta da RAI- San Ferdinando Film, con il titolo \"I morti non fanno paura\" per la regia televisiva di Vieri Bigazzi, e con la regia teatrale (non accreditata) dello stesso Eduardo. Girato su pellicola 35 mm, il filmato durava 33 minuti ed ebbe delle repliche il 16 giugno dello stesso anno e il 19 novembre 1958.\nPersonaggi e interpreti: "}
{"id": "752441", "revid": "10652", "url": "https://it.wikipedia.org/wiki?curid=752441", "title": "Tyrodon", "text": ""}
{"id": "752442", "revid": "10652", "url": "https://it.wikipedia.org/wiki?curid=752442", "title": "Dentinum", "text": ""}
{"id": "752443", "revid": "1305772", "url": "https://it.wikipedia.org/wiki?curid=752443", "title": "Microsoft Compressed HTML Help", "text": "Microsoft Compressed HTML Help o CHM \u00e8 un formato proprietario per file di aiuto in linea, sviluppato da Microsoft e distribuito nel 1997 come successore di Microsoft WinHelp. \u00c8 stato distribuito per la prima volta con Windows 98 ed \u00e8 ancora distribuito e supportato su Windows 8.1 e Windows RT.\nI file HTML Help sono creati con appositi strumenti. Microsoft distribuisce l'HTML Help Workshop con le versioni supportate di Windows e lo rende disponibile gratuitamente per il download. Ci sono anche diversi strumenti di terze parti.\nIl formato .LIT per Microsoft Reader \u00e8 fondamentalmente una modifica di HTML Help.\nNel 2002 Microsoft ha annunciato alcuni problemi di sicurezza correlati con il formato .CHM, e ha distribuito alcune patch. Il formato CHM non sar\u00e0 pi\u00f9 sviluppato e verr\u00e0 sostituito da Microsoft Assistance Markup Language in Windows Vista.\nFormato di file.\nUn file CHM ha estensione \".chm\". Consiste in un insieme di pagine scritte in un subset di HTML e con un indice di hyperlink. Il formato CHM \u00e8 ottimizzato per la lettura, dato che i file sono pesantemente indicizzati. Tutti i file sono compressi con algoritmo LZX. La maggior parte dei browser CHM possono visualizzare l'indice accanto al testo della pagina.\nI file iniziano con i byte ITSF (in ASCII), sigla che sta per \"Info-Tech Storge Format\". Il formato \u00e8 stato parzialmente decodificato con ingegneria inversa, e ci sono specifiche disponibili: e .\nCi sono diversi strumenti Open Source che possono leggere ed esplorare questi file (vedi, per esempio, xCHM, KchmViewer, GnoCHM o Chmox for OS X), ma non hanno tutte le funzioni dei tool ufficiali.\nApplicazioni.\nQuesto formato \u00e8 stato pensato solo per la realizzazione di file di aiuto, ma gli sono stati trovati anche alcuni utilizzi diversi. \u00c8 molto comodo per mettere insieme pagine HTML in un unico archivio facilmente navigabile e per creare piccoli libri elettronici. Molte persone lo utilizzano per tenere insieme degli appunti, poich\u00e9 \u00e8 facile organizzarli gerarchicamente e permettere rapide ricerche. Esiste un'estensione di Mozilla Firefox per leggere i file CHM: .\nEstrarre i file HTML.\nSu Windows, \u00e8 possibile estrarre l'HTML contenuto in un file CHM con questo comando:\n hh.exe -decompile extracted filename.chm\nAl posto di \"extracted\" bisogna mettere il nome della cartella in cui estrarre i file, e al posto di \"filename.chm\" bisogna mettere il nome del file originale.\nSui sistemi Unix che utilizzano apt come package tool, un file CHM pu\u00f2 essere estratto in questo modo (l'esempio di seguito vale per le distribuzioni basate Debian)\n $ sudo apt-get install libchm-bin\n $ extract_chmLib filename.chm extracted/\nUn altro utile set di strumenti per i file CHM sui sistemi non-Windows \u00e8 CHM Tools Package. \u00c8 disponibile come codice sorgente e include un programma, chmdump, che estrae file HTML dai CHM e li mette in una cartella.\n\u00c8 disponibile anche sotto macOS tramite MacPorts.\nSe DarwinPorts \u00e8 installato sul vostro sistema, il comando per installare chmdump \u00e8 il seguente:\n $ sudo port install chmdump\nIl comando per estrarre gli HTML \u00e8 questo:\n $ chmdump filename.chm extracted"}
{"id": "752446", "revid": "2044019", "url": "https://it.wikipedia.org/wiki?curid=752446", "title": "Scrittrice per caso", "text": "Scrittrice per caso (\"Read It and Weep\") \u00e8 un film per la televisione del 2006.\nTrama.\nIl film racconta di Jamie (Kay Panabaker), che nel suo diario scrive le sue avventure giornaliere paragonandosi ad una supereoina di sua invenzione, Isabella/Is (Danielle Panabaker), e paragonando il resto degli studenti della sua scuola a personaggi strampalati. Un giorno la scuola indice un concorso per il miglior brano e Jamie decide di parteciparvi ma, distratta dalla televisione, invia via e-mail il suo diario, che diventer\u00e0 un best seller.\nAll'inizio tutto fila liscio ma Jamie comincia ad allontanarsi sempre di pi\u00f9 dalle sue amiche, e durante un'intervista rivela di essersi ispirata ai ragazzi della sua scuola per scrivere il libro. Allora tutti cominciano ad odiarla finch\u00e9 la ragazza non si scusa pubblicamente al ballo della scuola e sconfigge Isabella, il suo alter ego che stava prendendo il sopravvento sulla sua vita."}
{"id": "752447", "revid": "287204", "url": "https://it.wikipedia.org/wiki?curid=752447", "title": "Roberto Fabian Ayala", "text": ""}
{"id": "752448", "revid": "1516566", "url": "https://it.wikipedia.org/wiki?curid=752448", "title": "Hydnaceae", "text": "Le idnacee (Hydnaceae ) \u00e8 una famiglia di funghi basidiomiceti appartenente all'ordine Cantharellales.\nEtimologia.\nDal greco \"h\u00f9dnon\" = tartufo\nGeneri di Hydnaceae.\nIl genere tipo \u00e8 \"Hydnum\" L.. Altri generi inclusi sono:"}
{"id": "752449", "revid": "229617", "url": "https://it.wikipedia.org/wiki?curid=752449", "title": "Trilogia dell'eredit\u00e0", "text": ""}
{"id": "752453", "revid": "599013", "url": "https://it.wikipedia.org/wiki?curid=752453", "title": "Chm", "text": ""}
{"id": "752455", "revid": "72396", "url": "https://it.wikipedia.org/wiki?curid=752455", "title": "Mare Piccolo", "text": ""}
{"id": "752478", "revid": "486946", "url": "https://it.wikipedia.org/wiki?curid=752478", "title": "Sistema Nervoso Centrale", "text": ""}
{"id": "752479", "revid": "4711", "url": "https://it.wikipedia.org/wiki?curid=752479", "title": "Federazione calcistica venezuelana", "text": ""}
{"id": "752493", "revid": "1870933", "url": "https://it.wikipedia.org/wiki?curid=752493", "title": "Primera Divisi\u00f3n (Venezuela)", "text": "La Primera Divisi\u00f3n, chiamata anche Copa Movilnet per ragioni di sponsorizzazione, \u00e8 la massima competizione calcistica del Venezuela; \u00e8 posta sotto l'egida della Federazione calcistica venezuelana.\nFormula.\n\u00c8 strutturato in due tornei: Apertura e Clausura. Il primo torneo dilettantistico venne realizzato nel 1921, e divenne professionistico nel 1957. Dalla stagione 2007-2008, a seguito di una riforma dei campionati decisa dalla Federazione calcistica del Venezuela, il numero delle squadre partecipanti \u00e8 passato dalle 10 alle 18 squadre. Terminati i campionati viene stilata la classifica cumulativa dei due campionati.\nDalla classifica cumulativa viene decretato che:\nSquadre.\nStagione 2020."}
{"id": "752498", "revid": "307923", "url": "https://it.wikipedia.org/wiki?curid=752498", "title": "Johannes Ciconia", "text": "Biografia.\nUn Johannes Ciconia, probabilmente il padre, lavor\u00f2 ad Avignone intorno al 1350 come impiegato della moglie del nipote di Papa Clemente VI. Nel 1358 questo stesso risiedette in Italia, lavorando a Padova. Durante il soggiorno in Italia egli viaggi\u00f2 molto al seguito del Cardinale Gil Alvarez De Albornoz e venne in contatto con alcuni compositori dello stile dell'Ars nova italiana assorbendone la tecnica. Nel 1372 ritorn\u00f2 a Liegi dove rimase per un periodo a noi sconosciuto; si sa che mise su famiglia anche se non si spos\u00f2 mai.\nUn secondo musicista di nome Johannes Ciconia appare a Liegi nel 1385 come \"duodenus\", generalmente una persona giovane, e probabilmente si tratta del compositore stesso (figlio). Gli annali papali riportano che lo stesso Ciconia fu al servizio di Papa Bonifacio IX a Roma nel 1391.\nQuando Ciconia si sia spostato a Padova non ci \u00e8 noto e vi \u00e8 la possibilit\u00e0 che abbia prima fatto sosta a Pavia, possibilit\u00e0 fortemente avvalorata dai musicologi Nadas e Ziino, ma risulta certo che fu a Padova nel 1401 dove rimase fino alla morte.\nLe sue opere.\nLa musica di Ciconia risulta molto evidentemente influenzata da stili diversi. Musica del nord Italia, come il suo madrigale \"Una panthera\", \u00e8 combinata con l'Ars nova francese. Lo stile pi\u00f9 complesso dell'Ars subtilior si rintraccia nel suo lavoro \"Sus un fontayne\" e lo stile tardo medioevale si va trasformando in uno stile melodico pi\u00f9 vicino alla musica del rinascimento (esempio \"O rosa bella\").\nEgli scrisse sia musica profana (dai francesi virelai ai madrigali e alle ballate italiane), che sacra dai mottetti a parti di messe, alcune delle quali in scrittura isoritmica). Egli scrisse anche dei trattati di teoria musicale."}
{"id": "752501", "revid": "30297", "url": "https://it.wikipedia.org/wiki?curid=752501", "title": "RIL Dragons Gallarate", "text": ""}
{"id": "752506", "revid": "125337993", "url": "https://it.wikipedia.org/wiki?curid=752506", "title": "Bourvil", "text": "Considerato uno dei campioni degli incassi francesi assieme a Fernandel, Louis de Fun\u00e8s e Jean Gabin, \u00e8 ricordato per i suoi ruoli in film commedia, in particolare per la sua collaborazione con de Fun\u00e8s nei film \"Colpo grosso ma non troppo\" (1965), per il quale vinse uno Special Diploma alla quarta edizione del Festival cinematografico internazionale di Mosca, e \"Tre uomini in fuga\" (1966). Per il film \"La traversata di Parigi\" (1956) ottenne la Coppa Volpi per la migliore interpretazione maschile al Festival del Cinema di Venezia del 1956 e il premio Etoile de Cristal.\nBiografia.\nAndr\u00e9 Robert Raimbourg fu secondogenito degli agricoltori Albert Ren\u00e9 Raimbourg, che mor\u00ec durante la prima guerra mondiale causa l'influenza spagnola, prima che Bourvil nascesse, e Eug\u00e9nie Pascaline Hortense Marie Pesquet. Trascorse l'intera infanzia con la madre e il nuovo marito, l'agricoltore Joseph M\u00e9nard, nel villaggio di Bourville, localit\u00e0 d'origine della madre dove si trasferirono nel 1921 e da cui trasse poi il suo nome d'arte. Ebbe un fratello maggiore, Ren\u00e9 Raimbourg, divenuto oftalmologo a Le Havre, una sorella minore, Denise, una sorellastra, Th\u00e9r\u00e8se, e un fratellastro, Marcel M\u00e9nard, futuro sindaco del comune di Bourville.\nOttimo studente, non amava per\u00f2 le rigide regole delle istituzione scolastiche e per questo decise di tornare alla fattoria di famiglia. Animatore delle feste in casa e in paese, in particolare con l'imitazione del gi\u00e0 famoso Fernandel, nel 1936 si un\u00ec alla fanfara di Fontaine-le-Dune dove conobbe Jeanne Lefrique, che diverr\u00e0 sua moglie. Dopo aver assistito ad uno spettacolo del suo idolo Fernandel, decise di diventare lui stesso un artista. \nL'imitazione di Fernandel e le capacit\u00e0 interpretative gli valsero l'appellativo di \"Fernandel di Normandia\" (\"Fernandel normand\").\nDopo la battaglia di Francia, lasci\u00f2 l'esercito e svolse diversi lavori a Parigi, cercando di entrare nei cabaret della capitale con un nuovo personaggio, il campagnolo naif, e nel 1942 nacque ufficialmente Bourvil. Dovette per\u00f2 aspettare il 1945 per avere un vero e proprio lancio artistico con la canzone \"Les Crayons\", inserita nel film \"La Ferme du pendu\" di Jean Dr\u00e9ville.\nNel marzo del 1948 prese parte alla registrazione completa di \"I racconti di Hoffmann\" di Offenbach, insieme con gli artisti dell'Op\u00e9ra-Comique di Parigi condotta da Andr\u00e9 Cluytens, interpretando i ruoli dei 4 servi.\nNei suoi ruoli comici interpret\u00f2 principalmente personaggi garbati e benintenzionati, un po' ottusi o candidi, come quelli a fianco dell'iperattivo e prevaricatore Louis de Fun\u00e8s. I suoi personaggi riuscivano a salvarsi dalle intenzioni machiavelliche degli avversari.\nBourvil era comunque anche capace di ruoli pi\u00f9 drammatici, come quello del tuttofare in \"L'albero di Natale\" (1969), che assiste alla tragedia familiare dell'uomo per cui lavora (William Holden), il cui figlioletto si ammala senza speranza. Il pubblico tende a identificarsi con il suo personaggio, cos\u00ec come si riconosce nei suoi ruoli comici, dove interpreta il tipico uomo semplice. Tra gli altri suoi ruoli da ricordare, quello di Th\u00e9nardier nell'adattamento cinematografico de \"I miserabili\" (1958), e quello del poliziotto Mattei, sua ultima interpretazione, in \"I senza nome\" (1970) di Jean-Pierre Melville.\nCome al cinema, anche a teatro altern\u00f2 sempre con successo ruoli brillanti a ruoli drammatici, non dimenticando l'operetta.\nNel 1970, poco prima della morte, Bourvil incise, assieme all'attrice Jacqueline Maillan, il singolo \"\u00c7a (Je t'aime moi non plus)\", cover parodistica dell'allora grande successo discografico di Serge Gainsbourg e Jane Birkin, nonch\u00e9 grosso scandalo, \"Je t'aime... moi non plus\".\nIl 23 settembre 1970 mor\u00ec a 53 anni, dopo una battaglia contro un mieloma multiplo. \u00c8 sepolto a Montainville (Yvelines).\nVita privata.\nIl 23 gennaio 1943 spos\u00f2 Jeanne Lefrique, dalla quale ebbe due figli, nel 1950 Dominique, diventato avvocato penalista, e nel 1953 Philippe, professore universitario. Jeanne Lefrique mor\u00ec il 26 gennaio 1985 per un incidente automobilistico, mentre si recava alla tomba del marito da Parigi a Montainville."}
{"id": "752515", "revid": "767487", "url": "https://it.wikipedia.org/wiki?curid=752515", "title": "Capitan America (film 1990)", "text": "Capitan America (\"Captain America\") \u00e8 un film del 1990, diretto da Albert Pyun, basato sull'omonimo personaggio dei fumetti Marvel Comics creato nel 1941 da Joe Simon e Jack Kirby.\nTrama.\nNel corso della Seconda guerra mondiale, alcuni fascisti selezionano un bambino italiano, Tadzio De Santis, per sottoporlo a degli esperimenti sulla mutazione. Creano cos\u00ec il Teschio Rosso, un aberrante mostro dotato di forza incredibile. Nel team medico vi \u00e8 anche la dottoressa Maria Vaselli, che tenta di opporsi alla sperimentazione sugli umani, ma il tentativo fallisce ed \u00e8 costretta alla fuga. Reimpiegata per le forze militari statunitensi, aderisce al progetto per la creazione del supersoldato, sperimentando sul militare Steve Rogers una modificazione che lo trasforma in uomo dal fisico possente che lo guarisce dalla sua malattia alla gamba. La prima missione di Capitan America (ribattezzato cos\u00ec dal team militare) \u00e8 per\u00f2 un fallimento: perch\u00e9 introdottosi in un rifugio nazista viene sconfitto dal Teschio Rosso e legato a un missile indirizzato sulla Casa Bianca. All'ultimo, Capitan America riesce ad evitare l'impatto, ma il missile devia sull'Alaska, dove rimane ibernato nel ghiaccio per pi\u00f9 di cinquant'anni. Il momento viene immortalato in foto da un bambino.\nDopo essere stato ritrovato da un gruppo di esploratori, il supereroe torna a casa. Qui trova Bernice, la sua fidanzata di cinquant'anni prima, invecchiata. Realizza cos\u00ec che il tempo per gli altri \u00e8 normalmente passato, mentre lui \u00e8 rimasto lo stesso. Nel frattempo, il Teschio Rosso, a cui \u00e8 stato donato un viso umano dopo il crollo del Terzo Reich per renderlo irriconoscibile, operando dall'Italia rapisce il Presidente degli Stati Uniti d'America. Sulle tracce di Capitan America, il cui rinvenimento \u00e8 riportato su tutti i giornali, vi \u00e8 proprio il presidente, che era il bambino che aveva scattato la foto al supereroe anni prima. L'uomo viene ritrovato nel palazzo italiano di Teschio Rosso, grazie alle indagini di Capitan America e della figlia di Bernice, Sharon, intenzionata a vendicare la madre, uccisa da un manipolo di manigoldi assoldati da Teschio Rosso per catturare l'atavico nemico.\nCapitan America e Teschio Rosso si scontrano nella fortezza del cattivo e Capitan America riesce ad avere la meglio.\nProduzione.\nIl film ebbe una gestione travagliata e pass\u00f2 a diverse case di produzione prima di essere realizzato. Nel 1984 i diritti di Capitan America furono acquistati dalla Cannon Group, casa di produzione gestita da Menahem Golan e Yoram Globus. Inizialmente la regia fu proposta a Michael Winner, il quale avrebbe dovuto dirigere una prima sceneggiatura scritta da James Silke. Nel 1986, Winner fu affiancato da Stan Lee e da Lawrence Block, con i quali cominci\u00f2 ad ideare la storia del film. Nel 1987, tuttavia, Winner abbandon\u00f2 il progetto e al suo posto fu assunto John Stockwell. La sceneggiatura, invece, fu affidata a Stephen Tolkin.\nNel 1988, Menahem Golan lasci\u00f2 la Cannon. La casa di produzione, a causa di difficolt\u00e0 finanziarie, fu costretta a vendere i diritti di Capitan America alla \"21st Century Film Corporation\". La casa di produzione prese subito a cuore il progetto e contatt\u00f2 Albert Pyun per dirigere il film. Le riprese iniziarono nel 1989 e si conclusero dopo un anno. Il budget stanziato per la pellicola fu di dieci milioni di dollari.\nIn origine la produzione aveva pensato di assumere due attori per il ruolo di Steve Rogers: uno avrebbe dovuto interpretare il personaggio prima dell'esperimento, mentre il secondo avrebbe dovuto vestire i panni di Steve Rogers nelle vesti di Capitan America. Alla fine, per\u00f2, si decise di assumere un solo attore per la parte, vale a dire Matt Salinger. Prima di lui furono considerati Arnold Schwarzenegger e Dolph Lundgren, ma se il primo fu scartato per il suo accento, il secondo dovette rinunciare perch\u00e9 impegnato nella riprese de \"Il vendicatore\", altro film ispirato ad un personaggio della Marvel, ovvero Punitore. Anche Val Kilmer fu considerato per la parte, ma l'attore prefer\u00ec rinunciare per dedicarsi al film \"The Doors\". Scott Paulin, interprete di Teschio Rosso, interpret\u00f2 nello stesso film anche il medico dell'ospedale in cui Capitan America si risveglia nel 1993 dopo essere uscito dall'ibernazione.\nDistribuzione.\nVenne distribuito il 14 dicembre 1990 in Gran Bretagna, negli anni successivi in altri paesi.\nAccoglienza.\nIl film, dal budget molto basso, ebbe uno scarso successo sia di pubblico che di critica."}
{"id": "752516", "revid": "859693", "url": "https://it.wikipedia.org/wiki?curid=752516", "title": "Chan Hon Chung", "text": "Biografia.\nGiovanissimo, nel 1928 Chan Hon-chung si form\u00f2 ed inizi\u00f2 a mettersi in evidenza presso la Societ\u00e0 d'arti marziali di Lam Sai-wing di Hong Kong.\nNel 1936 Chan Hon-chung fu incaricato dal governo cinese di addestrare a Canton guerrieri abili nell'uso della spada, in vista di una possibile guerra con il Giappone.\nNel 1938 torn\u00f2 definitivamente ad Hong Kong. Nella citt\u00e0 fondo l'Hong Chung Gymnasium e, nel 1970 la \"Hong Kong Chinese Martial Art Association\", punto di riferimento per molti esperti di arti marziali. La regina Elisabetta II lo insign\u00ec, nel 1973, di una medaglia al merito.\nGenealogia dei maestri di Hung Kuen (Hung Gar).\nChi Shin-chin\nHung Nei-kung\nLei Wu-tsi ------------------- &gt; Luk Ah-choy\nTi Kiu-san\nTa Mo-chun\nLam Fok-sen\nLeon Pou-san\nWong Tai\nWong Kei-ying\nWong Fei-hung\nLam Sai-wing ---------------------&gt; Lam Jo\nChan Hon-chun"}
{"id": "752518", "revid": "1005847", "url": "https://it.wikipedia.org/wiki?curid=752518", "title": "Partito Democratico (Cipro)", "text": "Il Partito Democratico (in greco: \u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03cc \u039a\u03cc\u03bc\u03bc\u03b1 - DIKO) \u00e8 un partito politico cipriota centrista fondato nel 1976.\nStoria.\nDal 1976 al 1990.\nAlle politiche dello stesso anno il DIKO si present\u00f2 in una lista comune con i comunisti dell'Akel ed il socialdemocratici del KISOS. La lista unitaria raccolse il 71% dei voti ed elesse 34 seggi su 35, escludendo cos\u00ec dal parlamento i cristiano-conservatori del DISY, che avevano comunque ottenuto il 27% dei voti. L'anno successivo, il 1977, risult\u00f2 particolarmente propizio per i democratici, che riuscirono a far eleggere Spyros Kyprianou Presidente di Cipro. Alle politiche del 1981 il partito si present\u00f2 autonomamente conquistando il 19,5% dei consensi ed eleggendo 9 seggi. Alle elezioni presidenziali del 1983, il Diko riusc\u00ec a far rieleggere, senza alcuna difficolt\u00e0, Kyprianou Presidente. Le elezioni del 1985 videro un forte incremento di voti per il DIKO, che conquist\u00f2 il 27,7% dei voti. I democratici elessero, infatti, 16 seggi su 56.\nDal 1991 ad oggi.\nAlle politiche del 1991 i democratici ritornarono di poco al di sopra del 19%, eleggendo 11 seggi. Alle elezioni del 1996 e del 2001, il DIKO scese ulteriormente al 16,4 ed al 14,8% (10 e 9 seggi). Le politiche del 2006 hanno visto il partito salire al 17,9%, eleggendo, cos\u00ec, 11 seggi. Alle elezioni presidenziali del 2003, il Diko, con il sostegno di comunisti e socialdemocratici, ha ottenuto la vittoria del proprio candidato Tassos Papadopoulos, che ha formato un governo insieme all'Akel e al Kisos."}
{"id": "752520", "revid": "773636", "url": "https://it.wikipedia.org/wiki?curid=752520", "title": "Frase (enigmistica)", "text": "In enigmistica una frase \u00e8 una sequenza di due o pi\u00f9 parole corretta dal punto di vista sintattico, ma che a differenza di una frase comune non ha necessariamente un senso compiuto e indipendente. Sono cio\u00e8 frasi in senso enigmistico (a titolo esemplificativo) espressioni come: \"la signora\", \"calvizie incipiente\", \"l'anno nuovo\", \"ottimo risultato\", \"un grande piacere\", \"pericolo di morte\", \"l'albero della nave\" ecc. Il concetto ha senso in quanto le frasi vengano assunte a soluzione (o a parte della soluzione) di un gioco enigmistico: si parla allora di frase risolutiva.\nL'uso del verbo coniugato \u00e8 d'altronde limitatissimo, ed \u00e8 quindi molto pi\u00f9 frequente che la frase enigmistica si risolva in un nesso articolo + sostantivo + aggettivo, piuttosto che in una vera proposizione o comunque in una frase del tutto indipendente. Il verbo coniugato pu\u00f2 trovarsi principalmente nelle frasi risolutive dei rebus, allorch\u00e9 queste sono costituite da un detto proverbiale o comunque di stampo moralistico (frase gnomica). Fuori di questa ipotesi, le frasi enigmistiche sono in genere pi\u00f9 o meno accettabili e apprezzate in base al loro grado di \"idiomaticit\u00e0\", che permette al solutore di orientarsi fra possibilit\u00e0 relativamente limitate. La frase enigmistica \u00e8 dunque quasi sempre una \"frase fatta\".\nI giochi enigmistici che sfruttano frasi anzich\u00e9 semplici parole rendono conto della loro natura cambiando denominazione. Ad esempio, \"locandiera\" = \"l'arca di No\u00e8\" \u00e8 un \"anagramma a frase\", perch\u00e9 consiste nel passaggio da una parola a una frase; mentre \"l'arca di No\u00e8\" = \"l'ora di cena\" \u00e8 una \"frase anagrammata\", perch\u00e9 consiste nel passaggio da una frase a un'altra.. Nella \"frase anagrammata divisa\" una frase viene scomposta in una sequenza di pi\u00f9 parole, per esempio \"violenta tempesta\" = \"vento lampi saette\". Ma queste distinzioni non appaiono per lo pi\u00f9 decisive per il solutore, al quale \u00e8 sufficiente l'indicazione di un diagramma numerico recante la lunghezza delle parole (es., nei casi citati: 10 = 1'4 2 3 e 1'4 2 3 = 1'3 2 4) per capire di che tipo di gioco (in questo caso di anagramma) si tratta."}
{"id": "752521", "revid": "1005847", "url": "https://it.wikipedia.org/wiki?curid=752521", "title": "Elezioni politiche in Italia del 2001 per collegio (Senato della Repubblica)", "text": "Le elezioni politiche in Italia del 2001 nei collegi uninominali del Senato della Repubblica hanno visto i seguenti risultati.\nElezioni Suppletive.\n23 gennaio 2005.\nNota: con il simbolo \" * \" s'indicano i senatori eletti mediante il sistema proporzionale."}
{"id": "752558", "revid": "253269", "url": "https://it.wikipedia.org/wiki?curid=752558", "title": "Guillaume Canet", "text": "Biografia.\nGuillaume Canet nasce a Boulogne-Billancourt da una famiglia di allevatori di cavalli. Intraprende una carriera sportiva nell'equitazione ma l'abbandona a 18 anni dopo una brutta caduta. In seguito sceglie di seguire un'altra sua passione, la recitazione, frequentando il prestigioso Cours Florent a Parigi. Nei primi anni novanta inizia a lavorare in teatro e ad apparire in alcuni spot e serie televisive, prima di approdare sul grande schermo nel 1995 con il cortometraggio \"Le Fils unique\" e nel 1997 con il film \"Barracuda\", dove la sua interpretazione viene premiata al Festival di Saint-Jean-de-Luz.\nNel 1999 al Festival del film di Cabourg vince il premio di miglior rivelazione per \"Je r\u00e8gle mon pas sur le pas de mon p\u00e8re\" e viene candidato ai C\u00e9sar come migliore promessa maschile per \"La cliente\". Nel 2000 partecipa a una grande produzione come \"The Beach\" di Danny Boyle, che per lui \u00e8 anche la prima esperienza all'estero; lo stesso anno riceve il Premio Jean Gabin, mentre nel 2001 \u00e8 in \"Vidocq - La maschera senza volto\" insieme a G\u00e9rard Depardieu.\nDopo aver diretto alcuni cortometraggi e spot televisivi, nel 2002 Canet realizza il suo primo lungometraggio, \"Mon idole\", del quale \u00e8 anche sceneggiatore e attore protagonista, che viene candidato come migliore opera prima ai premi C\u00e9sar e come miglior rivelazione agli European Film Awards. Nel 2003 \u00e8 al fianco di Marion Cotillard nel film romantico \"Amami se hai coraggio\", cui seguono altre interpretazioni in film come \"Joyeux No\u00ebl - Una verit\u00e0 dimenticata dalla storia\" e \"L'Enfer\". Nel 2006 d\u00e0 la sua voce al personaggio di Saetta McQueen nella versione francese di \"Cars - Motori ruggenti\". Sempre nel 2006 dirige il suo secondo lungometraggio, \"Non dirlo a nessuno\", basato sull'omonimo romanzo di Harlan Coben, che riscuote un notevole successo sia in patria che all'estero; il film vince 4 premi C\u00e9sar (su 9 candidature), tra cui il premio per la miglior regia, grazie al quale Canet diventa il pi\u00f9 giovane regista a vincere in tale categoria, il Premio Jacques Deray e il Premio Lumi\u00e8re per il miglior film.\nNegli anni seguenti lavora principalmente come attore. Al Festival di Cabourg del 2007 vince il premio per la sua interpretazione in \"Semplicemente insieme\". Appare in \"Les Liens du sang\", \"L'ultimo volo\", \"Espion(s)\" e \"L'Affaire Farewell\", dove recita insieme ad Emir Kusturica. Nel 2010 \u00e8 nelle sale come attore con \"Last Night\" e come regista con il suo terzo film, \"Piccole bugie tra amici\". Al Festival di Roma 2011 vince il Marc'Aurelio d'Argento per la sua interpretazione in \"Une vie meilleure\" di C\u00e9dric Kahn e nel 2012 presiede la 37\u00aa edizione dei Premi C\u00e9sar.\nNel 2013 partecipa a \"Le D\u00e9barquement\", versione francese del \"Saturday Night Live\", e interpreta il cavaliere Pierre Durand in \"Jappeloup\". Al Festival di Cannes 2013 viene presentato fuori concorso il suo quarto film da regista \"Blood Ties - La legge del sangue\", remake con cast internazionale del film \"Les Liens du sang\" del 2008, nel quale era stato protagonista, co-sceneggiato da James Gray.\nNel 2015 interpreta il medico sportivo Michele Ferrari nel film biografico \"The Program\" su Lance Armstrong, e l'anno seguente \u00e8 \u00c9mile Zola nel film \"C\u00e9zanne et moi\", incentrato sulla rivalit\u00e0 e amicizia tra Zola e C\u00e9zanne. Nel 2017 dirige il suo quinto film, \"Rock'n Roll\", una commedia autobiografica dove interpreta s\u00e9 stesso al fianco della sua compagna Marion Cotillard. Nel 2018 affianca Juliette Binoche nel film \"Il gioco delle coppie\".\nVita privata.\n\u00c8 stato sposato dal 2001 al 2006 con l'attrice tedesca Diane Kruger. L'attrice ha affermato che il matrimonio \u00e8 fallito a causa delle loro carriere, che li tenevano separati a lungo.\nNel 2007 inizia una relazione con Marion Cotillard; il 19 maggio 2011 l'attrice d\u00e0 alla luce loro figlio Marcel, nome scelto in onore del pugile Marcel Cerdan, compagno di \u00c9dith Piaf (ruolo che ha portato Cotillard a vincere un Premio Oscar). Il 10 marzo 2017 nasce la loro seconda figlia, Louise."}
{"id": "752560", "revid": "767487", "url": "https://it.wikipedia.org/wiki?curid=752560", "title": "Baude Cordier", "text": "Opere.\nSono giunte a noi dieci sue opere di musica profana la maggior parte delle quali nella forma di rondeaux. Di queste alcune sono scritte in maniera ritmicamente complessa alla moda francese del XIV secolo mentre altre hanno delle melodie pi\u00f9 semplici ma trattate con grande enfasi.\nDue sue chanson sono contenute nel Codice di Chantilly: una \u00e8 la canzone d'amore \"Belle, Bonne, Sage\" la cui partitura \u00e8 a forma di cuore e colorata, mentre l'altra \u00e8 un canone \"Tout par compas suy compos\u00e9s\" ed \u00e8 scritta in modo circolare.\nLe sue parti di messa sono invece scritte in uno stile pi\u00f9 vicino alla musica rinascimentale."}
{"id": "752576", "revid": "124899608", "url": "https://it.wikipedia.org/wiki?curid=752576", "title": "Il pi\u00f9 grande uomo scimmia del Pleistocene", "text": "Il pi\u00f9 grande uomo scimmia del Pleistocene \u00e8 un romanzo scritto dal giornalista inglese Roy Lewis, che narra le vicende di un gruppo di cavernicoli dell'Africa centrale del tardo Pleistocene e le loro lotte per sopravvivere ed evolversi. Tutto per\u00f2 \u00e8 esposto in modo umoristico, spesso facendo uso di anacronismi per scherzare su argomenti attuali che il lettore vede trasportati nell'Africa preistorica.\nNella sua lingua originale, l'inglese, \u00e8 stato pubblicato con diversi titoli: \"The Evolution Man\" (\"L'uomo dell'evoluzione\"), \"Once Upon an Ice Age\" (\"C'era una volta in un'era glaciale\") e \"What We Did to Father\" (\"Cosa abbiamo fatto a pap\u00e0\"). \u00c8 edito in Italia da Adelphi.\nI personaggi.\nAttorno a tutti questi personaggi ne ruotano molti altri meno importanti, come le zie Mildred, Aggie, Nellie e Pam e le mogli dei fratelli di Ernest e le loro sorelle.\nTrama del romanzo.\nCaratteristiche principali.\n\u201cIl pi\u00f9 grande uomo scimmia del Pleistocene\u201d \u00e8 un romanzo di genere fantascientifico, racconta le vicende di branco di uomini primitivi (ominidi). La vicenda si svolge nell'Africa centrale dell'inizio del Pleistocene, circa 3 milioni di anni fa, precisamente nella Rift Valley. Il romanzo presenta un narratore omodiegetico (chi racconta i fatti \u00e8 un personaggio della storia), poich\u00e9 i fatti sono narrati in prima persona dal figlio di Edward, Ernest. L'ambientazione \u00e8 ben descritta sia dal punto di vista topografico che da quello sociale; a tal proposito la societ\u00e0 descritta \u00e8 di tipo sia innovatore (nei panni di Edward) sia conservatore (lo zio Vania).\nTrama.\nUna famiglia di uomini vive nel Pleistocene. Sotto la guida di Edward, il loro livello di vita migliora in modo impressionante: questo li incoraggia a scendere dagli alberi, scopre come procurarsi il fuoco, insiste perch\u00e9 tutti abbiano una corretta posizione eretta, inventa nuove armi e trappole per la caccia. Inoltre, obbliga i figli a sposare donne che appartengono ad un'altra orda, per favorire -a suo dire- un rimescolamento genetico e ponendo il tab\u00f9 morale dell'incesto. Edward \u00e8 convinto che le sue scoperte vadano condivise con gli altri gruppi di uomini-scimmia, e infatti insegna ai suoi vicini molte delle innovazioni tecniche che ha imparato. I figli, per\u00f2, considerano pericoloso questo comportamento, perch\u00e9 preferirebbero servirsi del progresso tecnologico per imporsi sugli altri branchi quindi decidono di eliminare il padre.\nAdattamento cinematografico.\nCon una libera interpretazione del romanzo, nel 2015 \u00e8 stato realizzato un omonimo film diretto da regista francese Jamel Debbouze."}
{"id": "752594", "revid": "36426", "url": "https://it.wikipedia.org/wiki?curid=752594", "title": "Endecasillabi", "text": ""}
{"id": "752595", "revid": "1892728", "url": "https://it.wikipedia.org/wiki?curid=752595", "title": "Brandine Spuckler", "text": ""}
{"id": "752597", "revid": "7077", "url": "https://it.wikipedia.org/wiki?curid=752597", "title": "San Bernardo di Chiaravalle", "text": ""}
{"id": "752599", "revid": "550776", "url": "https://it.wikipedia.org/wiki?curid=752599", "title": "Mitridate I", "text": "Mitridate I \u00e8 il nome con cui sono conosciuti diversi sovrani dell'antichit\u00e0:"}
{"id": "752600", "revid": "1161734", "url": "https://it.wikipedia.org/wiki?curid=752600", "title": "Provincia della Pomerania (1815-1946)", "text": "La provincia della Pomerania (in tedesco: \"Provinz Pommern\") fu una provincia del Regno di Prussia e dello Stato Libero di Prussia dal 1815 fino al 1946.\nStoria.\nLa provincia di Pomerania fu creata dalla Pomerania Posteriore, che apparteneva al Brandeburgo dalla Pace di Vestfalia nel 1648, e dalla Pomerania Anteriore, che fu ceduta dalla Danimarca alla Prussia nel 1815 in cambio del ducato di Sassonia-Lauenburg e dell'assunzione del debito di guerra danese nei confronti della Svezia da parte della Prussia. I danesi avevano ottenuto la Pomerania svedese con il Trattato di Kiel l'anno precedente, in contropartita alla cessione forzata, da parte della Danimarca stessa, della sovranit\u00e0 sulla Norvegia.\nDopo la seconda guerra mondiale la Pomerania fece parte della zona di occupazione sovietica, e la parte della Pomerania ad est della linea Oder-Nei\u00dfe fu ceduta alla Repubblica Popolare di Polonia. Il territorio rimanente divenne parte della Germania Est nel 1949 e, a seguito della riunificazione tedesca del 1990, conflu\u00ec nel Meclemburgo per formare il nuovo stato federale del Meclemburgo-Pomerania Anteriore."}
{"id": "752601", "revid": "1748167", "url": "https://it.wikipedia.org/wiki?curid=752601", "title": "Sambuceto (San Giovanni Teatino)", "text": "Sambuceto \u00e8 una frazione del comune di San Giovanni Teatino, in provincia di Chieti, la cui popolazione \u00e8 superiore a quella del borgo capoluogo situato in collina. Nodo centrale della val Pescara, dove hanno sede diverse industrie e attivit\u00e0 commerciali, \u00e8 tra i principali centri economici e industriali dell'area metropolitana Chieti-Pescara. Dal 1958 la frazione \u00e8 sede comunale, rendendo San Giovanni Teatino un comune sparso.\nGeografia fisica.\nSambuceto si sviluppa lungo il fondovalle pianeggiante della Val Pescara, occupandone il versante meridionale. La zona pi\u00f9 settentrionale del territorio, lungo il fiume Pescara, \u00e8 sede di importanti infrastrutture dell'area metropolitana pescarese, come l'aeroporto di Pescara, il raccordo autostradale 12 e la zona industriale Val Pescara, mentre il centro abitato, esteso lungo la Via Tiburtina Valeria, \u00e8 attraversato (senza fermate) dalla ferrovia Roma-Sulmona-Pescara ed \u00e8 delimitato a meridione dalle colline su cui sorge il capoluogo comunale.\nStoria.\nLa prima menzione di una \"Silva sambuceti\" (letteralmente, \"foresta di sambuchi\") risale al 1095, e si trova in un atto di donazione del conte dei conti normanno Roberto di Loritello al vescovo teatino Rainolfo. La donazione, che assegnava alla diocesi chietina le chiese, le decime del ponte di Pescara sull'omonimo fiume, del porto della cittadina e dei terreni coltivati fuori citt\u00e0 e la condivisione dell'area di Sambuceto fra i cittadini pescaresi e il vescovo teatino, comprendeva le chiese di santa Maria di Gerusalemme di Pescara (i cui resti delle colonne sono su viale D'Annunzio), il castello di Forcabobolina e la chiesa di san Salvatore sull'Aterno, in contrada San Salvatore. Nel 1115 papa Pasquale II conferm\u00f2 alla diocesi di Chieti, fra le altre donazioni, il feudo di \"Furca\".\nSambuceto, insieme al borgo di Forcabobolina, fu dall'VIII secolo una pertinenza dell'abbazia di Montecassino, per poi passare a quella di San Giovanni in Venere. Nel XIII secolo Sambuceto, separato da Forcabobolina, divenne parte della contea di Chieti. Durante il governo a Chieti dei Valignani, nel XVIII secolo Sambuceto fu nuovamente ceduta all'abbazia di Montecassino.Nel 1811, nell'ambito della riorganizzazione amministrativa del Regno di Napoli, Sambuceto venne trasferita dal comune di Chieti a quello di Forcabobolina, divenendone frazione; nel 1894 il comune di Forcabobolina venne ridenominato San Giovanni Teatino.\nNel XVIII secolo fu costruita nell'area sambucetese una chiesa rurale dedicata a San Rocco, danneggiata nei bombardamenti di Pescara del 1943 e riconsacrata ex novo negli anni Cinquanta. Il centro cittadino si svilupp\u00f2, a partire dalla seconda met\u00e0 del XX secolo, lungo la via Tiburtina. Negli anni del miracolo economico italiano, oltre allo strutturarsi del centro cittadino e lo spostamento della sede comunale da San Giovanni Teatino a Sambuceto del 1958, sorse a breve distanza da Sambuceto anche la frazione di Dragonara, che ospita un importante nucleo industriale e molte attivit\u00e0 di grande distribuzione che la rendono uno dei poli commerciali principali dell'area metropolitana.\nIn seguito al terremoto del 2009 venne abbattuta la chiesa di San Rocco, lievemente danneggiata dal sisma. Lo spazio occupato dall'edificio \u00e8 stato sostituito da una piazza.\nMonumenti e luoghi d'interesse.\nChiesa parrocchiale di San Rocco.\nNei documenti della visita pastorale di Giosu\u00e8 Saggese nel 1845 a Sambuceto, si ha una descrizione della chiesa storica, ancora visibile nelle fotografie scattate prima del 1943. La chiesa era a forma rettangolare, lunga 56 palmi, larga 24, sottotetto, pavimentazione in mattoni, con una sola porta e tre finestre. Aveva tre altari, il maggiore dedicato a San Rocco, con un olio su tela, l'altare di San Francesco di Paola con il quadro e l'altare della Madonna della Piet\u00e0, con un quadro relativo. Tra le suppellettili vi erano la nicchia con la statua del santo e una capanna per il piccolo campanile a vela. La reliquia presunta del santo si trovava in un apposito ostensorio, conservata a Villa Henrici a Pescara, nella frazione Fontanelle un tempo appartenente al comune di Forcabobolina.\nNel 1914, creata la parrocchia di San Giovanni a Forcabobolina, e con la bonifica dell'area di Sambuceto, la frazione inizi\u00f2 lentamente a popolarsi, e nel 1922 la chiesa venne elevata al rango di parrocchia, ampliata e decorata. L'edificio venne distrutto durante i bombardamenti di Pescara del 1943, e gi\u00e0 nel 1949 iniziarono i progetti di ricostruzione; i lavori della nuova chiesa vennero ultimati soltanto nell'anno 1970. L'edificio venne danneggiato durante il terremoto dell'Aquila del 2009 e quindi demolito nel 2010; un nuovo santuario \u00e8 stato costruito a breve distanza dal luogo dove sorgeva la chiesa.\nEconomia.\nL'economia della cittadina beneficia della presenza della zona Industriale Val Pescara, uno dei principali poli industriali regionali, che sorge sulla riva destra del fiume. \nDagli anni 1990 si sono inoltre stabilite nell'area numerose attivit\u00e0 di grande distribuzione, al servizio anche dei confinanti capoluoghi di provincia Chieti e Pescara, e l'ippodromo d'Abruzzo, la principale struttura di questo tipo in regione, composto anche di un parco di circa 26 ettari.\nInfrastrutture e trasporti.\nSItuato al centro della popolosa area metropolitana Pescara-Chieti, Sambuceto usufruisce di tutte le infrastrutture di trasporto dell'area ad eccezione di una stazione ferroviaria. Il territorio \u00e8 servito dal casello autostradale dell'A14 \"Pescara ovest-Chieti\", da due svincoli del raccordo autostradale Chieti-Pescara, noto come \"asse attrezzato\", e da uno svincolo della tangenziale pescarese, di pochi metri al di fuori dei confini comunali. \u00c8 in progetto un parziale interramento della linea ferroviaria Roma-Pescara, che divide in due il centro abitato, di circa 700 metri, con l'intento di ricucire il tessuto urbano e di creare nei nuovi spazi recuperati percorsi ciclopedonali ed aree di verde attrezzato.\nAeroporto di Pescara.\nL'aeroporto di Pescara, situato a cavallo dei comuni di Pescara e San Giovanni Teatino, nel quale ricade una parte di pista, opera voli nazionali ed internazionali con il nome commerciale di \"Aeroporto internazionale d'Abruzzo\".\nSociet\u00e0 sportive.\nNel territorio ci sono molte societ\u00e0 sportive, che spaziano, ad esempio, dal calcio al rugby o al volley.\nSquadre di calcio:\nSquadre di rugby:\nSquadre di volley:"}
{"id": "752604", "revid": "1305887", "url": "https://it.wikipedia.org/wiki?curid=752604", "title": "DearS", "text": " \u00e8 un manga del 2002 scritto e illustrato dal duo PEACH-PIT, trasposto nel 2004 in un anime televisivo diretto da Tetsuji Higuchi. Conta un totale di otto \"tank\u014dbon\", l'edizione italiana \u00e8 a cura di Flashbook.\nTrama.\nUn'astronave aliena \u00e8 costretta ad un atterraggio d'emergenza sulla terra a causa di un'avaria ai motori. Questa astronave conta approssimativamente un centinaio di esseri appartenenti alla razza aliena dei DearS, ma nessuno di loro sa come riparare il guasto all'astronave quindi decidono di stabilirsi sulla terra e di tentare una parziale integrazione con la cultura del pianeta. Fin dall'inizio mostrano la loro notevole intelligenza, e soprattutto la capacit\u00e0 di imparare le lingue molto rapidamente, per questo la popolazione terrestre resta subito affascinata da loro. Takeya Ikuhara, il protagonista della serie, e Neneko Izumi, amica d'infanzia di Takeya, non sembrano particolarmente attratti da questi \"nuovi arrivati\", anche se quasi subito si troveranno ad interagire attivamente con i DearS.\nUna capsula di contenimento difettosa provoca l'allontanamento dall'astronave di un modello difettoso di DearS. Questa DearS \u00e8 perfettamente funzionale dal punto di vista fisico, ma non ha nessuna conoscenza a parte il suo numero di riconoscimento, \"Ren Ren Ren Nagusaran Rensia Roroonren Nakora\" tradotto in cifre \"000-3901-0\", questo perch\u00e9 non \u00e8 completa e non ha effettuato il programma di integrazione per la Terra, programma necessario per qualsiasi DearS che voglia vivere sul pianeta. Nel linguaggio DearS \"Ren\" significa \"nulla\" o indica il numero \"zero\". Takeya trova \"Ren\", questo \u00e8 il nome che da alla DearS, e la porta a vivere insieme a lui, facendo cos\u00ec si lega in qualche modo a Ren che lo riconosce come proprio padrone.\nIl resto del manga \u00e8 centrato sugli aspetti derivanti da questo legame e dalle conseguenze che porta.\nI DearS sono una razza frutto dell'ingegneria genetica, creata per produrre dei perfetti schiavi, motivo principale per cui nessuno dal loro pianeta natale si preoccupa di effettuare una spedizione per recuperarli. I DearS venuti a conoscenza del fatto che sulla Terra il sistema di schiavit\u00f9 \u00e8 obsoleto, nascondono subito la loro natura di schiavi e si apprestano a creare degli scambi culturali nelle varie scuole. Ogni DearS si legher\u00e0 profondamente ad una particolare persona, che diventer\u00e0 il suo \"Padrone\". Dal momento che la felicit\u00e0 dei DearS deriva totalmente dal compiacere ogni desiderio del proprio padrone, i DearS una volta integrati si mettono alla ricerca di una persona da servire."}
{"id": "752606", "revid": "6923", "url": "https://it.wikipedia.org/wiki?curid=752606", "title": "S. Giovanni Teatino", "text": ""}
{"id": "752609", "revid": "28026", "url": "https://it.wikipedia.org/wiki?curid=752609", "title": "Maigret si commuove", "text": ""}
{"id": "752610", "revid": "28026", "url": "https://it.wikipedia.org/wiki?curid=752610", "title": "Il cavallante della &quot;Providence&quot;", "text": ""}
{"id": "752611", "revid": "88295", "url": "https://it.wikipedia.org/wiki?curid=752611", "title": "Mitridate I dei Parti", "text": ""}
{"id": "752615", "revid": "661526", "url": "https://it.wikipedia.org/wiki?curid=752615", "title": "Museo di fotografia contemporanea", "text": "Il museo di fotografia contemporanea (MUFOCO) \u00e8 una fondazione costituita dalla provincia di Milano e dal comune di Cinisello Balsamo nel 2005, un anno dopo l'inaugurazione della sede del museo. Il progetto, avviato nel 1996, nel suo svolgersi ha visto la collaborazione della Regione Lombardia e del Ministero per i Beni e le Attivit\u00e0 Culturali.\nStoria.\nL'idea di dar vita a un museo dedicato alla fotografia contemporanea nasce in seno al \"Progetto Archivio dello spazio\" (parte del pi\u00f9 ampio \"Progetto Beni Architettonici e Ambientali\" della Provincia di Milano, 1987-1997).\nDopo una prima fase durante la quale un gruppo di lavoro composto da studiosi italiani e stranieri definisce il progetto scientifico del museo e hanno inizio i lavori di ristrutturazione dell'ala sud di Villa Ghirlanda, oggi sede del museo, viene avviata la costituzione delle collezioni fotografiche e della biblioteca.\nA partire dal 2000 hanno inizio in una sede provvisoria tutte le attivit\u00e0 del futuro museo: catalogazione e conservazione, mostre, pubblicazioni, seminari di studio, committenze a fotografi contemporanei, sperimentazioni didattiche. Contemporaneamente viene costruita una rete di collaborazioni nazionali e internazionali con universit\u00e0, scuole, istituzioni.\nOggi il museo di fotografia contemporanea articola le sue attivit\u00e0 in pi\u00f9 direzioni rispondendo a molteplici funzioni, volte alla promozione, allo studio, alla divulgazione della fotografia, con particolare accento sul significato delle trasformazioni tecnologiche in corso e sul rapporto fra la fotografia e le altre discipline espressive.\nLe sue collezioni fotografiche contano quasi 2.000.000 di immagini, divise in 28 fondi fotografici. La biblioteca comprende quasi 20.000 volumi.\nAttivit\u00e0 del museo.\nLe attivit\u00e0 del museo comprendono: "}
{"id": "752617", "revid": "3368", "url": "https://it.wikipedia.org/wiki?curid=752617", "title": "Costo di transazione", "text": ""}
{"id": "752620", "revid": "125738330", "url": "https://it.wikipedia.org/wiki?curid=752620", "title": "Life in Hell", "text": "Life in Hell \u00e8 un fumetto settimanale scritto da Matt Groening, e pubblicato dal 2007 con il titolo Life is Swell.\nI protagonisti del fumetto sono conigli antropomorfi e una coppia di amanti. Groening adopera questi personaggi per esplorare una vasta gamma di argomenti riguardo all'amore, al sesso, al lavoro e alla morte. Le sue illustrazioni sono piene, non solo di divertimento, ilarit\u00e0, risate e frivolezze, ma anche di espressioni di ansia, alienazione, autocommiserazione e paura di un'inevitabile fine.\nStoria.\nGroening cominci\u00f2 il fumetto nel 1977 fotocopiandolo e distribuendolo in un angolo del negozio di dischi in cui lavorava. Nel 1980 cominci\u00f2 ad essere talmente popolare tra gli amanti della cultura underground che fu pubblicato all'interno del Los Angeles Reader. Da allora la sua popolarit\u00e0 \u00e8 cresciuta e al 2006 si contano, in tutto il mondo, pi\u00f9 di 250 giornali che hanno pubblicato strisce di \"Life in Hell\". \nNel 2007 Groening ribattezz\u00f2 la striscia \"Life is Swell\" e, contemporaneamente, cominci\u00f2 a diradarne le uscite a causa dei suoi impegni sulle serie televisive de \"I Simpson\" e \"Futurama\". \nL'ultima e conclusiva striscia fu pubblicata il 6 giugno 2012. Negli Stati Uniti non esiste una vera e propria edizione integrale e cronologica, ma solo una serie di 15 volumi antologici. Una raccolta delle strisce di Groening arriva in Italia nel 2019 con la pubblicazione da parte di Coconino Press del volume \"Il grande libro dell'inferno\"."}
{"id": "752622", "revid": "486946", "url": "https://it.wikipedia.org/wiki?curid=752622", "title": "Cavaliere di drago", "text": ""}
{"id": "752623", "revid": "6129755", "url": "https://it.wikipedia.org/wiki?curid=752623", "title": "Luterana", "text": ""}
{"id": "752624", "revid": "3368", "url": "https://it.wikipedia.org/wiki?curid=752624", "title": "Core competence", "text": ""}
{"id": "752630", "revid": "751106", "url": "https://it.wikipedia.org/wiki?curid=752630", "title": "Instagib", "text": ""}
{"id": "752679", "revid": "77358", "url": "https://it.wikipedia.org/wiki?curid=752679", "title": "Museo Nazionale delle Ferrovie di Pietrarsa", "text": ""}
{"id": "752697", "revid": "767487", "url": "https://it.wikipedia.org/wiki?curid=752697", "title": "Artaserse (nome)", "text": "Origine e diffusione.\nDeriva da \u1f08\u03c1\u03c4\u03b1\u03be\u03ad\u03c1\u03be\u03b7\u03c2 (\"Artaxerxes\"), la forma ellenizzata del nome persiano antico \ud800\udfa0\ud800\udfbc\ud800\udfab\ud800\udfa7\ud800\udfc1\ud800\udfc2\ud800\udfa0 (\"Artax\u0161a\u00e7a\"); \u00e8 composto dagli elementi \"arta\" (\"giustizia\") e \"x\u0161aca\" (\"regno\", da cui anche il nome Serse), e il suo significato \u00e8 interpretabile come \"che ha un regno di giustizia\", \"colui che regna con giustizia\", \"governatore giusto\" o \"il suo potere \u00e8 la legge\". Erodoto sosteneva invece che il significato del nome fosse \"grande guerriero\", e altre interpretazioni ancora lo intendono come \"colui che viene dopo Serse\".\nIl nome venne portato da svariati sovrani persiani, appartenenti alla dinastia achemenide e a quella sasanide, in particolare Artaserse II, firmatario della Pace del Re, e Ardashir I, fondatore dell'impero sasanide. In Italia il nome \u00e8 stato ripreso durante il Rinascimento, ma la sua diffusione \u00e8 scarsissima.\nOnomastico.\nIl nome \u00e8 adespota, non essendo portato da alcun santo, quindi l'onomastico ricade il 1\u00ba novembre, giorno di Ognissanti."}
{"id": "752701", "revid": "47767", "url": "https://it.wikipedia.org/wiki?curid=752701", "title": "Ardeshir", "text": ""}
{"id": "752710", "revid": "115462567", "url": "https://it.wikipedia.org/wiki?curid=752710", "title": "Igtihad", "text": "Igtihad \u00e8 una parola in lingua araba che sta per \"interpretazione\", corrisponde ad una fase del diritto musulmano in cui i giuristi sfruttano l'interpretazione per arrivare ad una corretta padronanza di ogni istituto giuridico.\nEssi sono detti \"mugtahid\". A questa fase segue quella del \"taqlid\", in cui il giurista (\"muqallid\" o \"pedissequ\u00e8\") \u00e8 vincolato dalla precedente elaborazione. \nAd oggi si tenta nel diritto musulmano di superare questa fase riagganciandosi ai momenti primigeni (e pi\u00f9 fecondi) dell'interpretazione."}
{"id": "752717", "revid": "181699", "url": "https://it.wikipedia.org/wiki?curid=752717", "title": "Narciso Yepes", "text": "Biografia.\nNarciso Yepes nacque in una famiglia di modeste condizioni a Lorca, in Spagna, il 14 novembre 1927. Conobbe la chitarra a soli quattro anni, su impulso del padre. Inizi\u00f2 a frequentare lezioni di chitarra con il maestro Jesus Guevara, a Lorca. In seguito allo scoppio della Guerra Civile Spagnola nel 1936 si spost\u00f2 con la famiglia a Valencia.\nA tredici anni fu accettato al Conservatorio di Valencia, con il pianista e compositore Vicente Asencio.\nIl 16 dicembre del 1947 esegu\u00ec il \"Concierto de Aranjuez\" di Joaqu\u00edn Rodrigo (direttore Ata\u00f9lfo Argenta), che lo port\u00f2 agli onori della ribalta e della critica. Nel 1952 riarrangi\u00f2 una tradizionale composizione per chitarra, \"Romance\", che sarebbe poi diventata la colonna sonora del film \"Giochi proibiti\" (\"Jeux Interdits\"), di Ren\u00e9 Cl\u00e9ment; questo contribu\u00ec a lanciare a livello internazionale la carriera di Yepes. Esegu\u00ec inoltre altri brani per il film.\nNel 1964 esegu\u00ec il \"Concierto de Aranjuez\" insieme ai Berliner Philharmoniker, promuovendo la chitarra a dieci corde realizzata in collaborazione con il noto produttore di chitarre Jos\u00e9 Ramirez. Yepes fu infatti il principale sostenitore della chitarra a dieci corde, che permetteva di trascrivere e suonare pezzi rinascimentali e barocchi, originariamente ideati per l'esecuzione con il liuto.\nDal 1993 Yepes limit\u00f2 le sue apparizioni in pubblico a causa di un linfoma. Tenne il suo ultimo concerto il primo marzo 1996, a Santander in Spagna.\nMor\u00ec a Murcia nel 1997."}
{"id": "752721", "revid": "77358", "url": "https://it.wikipedia.org/wiki?curid=752721", "title": "Museo Ferroviario di Pietrarsa", "text": ""}
{"id": "752723", "revid": "30300", "url": "https://it.wikipedia.org/wiki?curid=752723", "title": "Toti &amp; Tata", "text": ""}
{"id": "752724", "revid": "121837", "url": "https://it.wikipedia.org/wiki?curid=752724", "title": "Il pi\u00f9 grande uomo scimmia del pleistocene", "text": ""}
{"id": "752728", "revid": "114670438", "url": "https://it.wikipedia.org/wiki?curid=752728", "title": "Michael Stich", "text": "Soprannominato \"Herr Tiebreak\" o \"Mr. Tiebreak\" per la sua straordinaria freddezza e concentrazione durante i delicati momenti dei match, che gli permisero di portare a casa titoli prestigiosi come quelli di Wimbledon e del Masters di fine anno, durante la sua carriera ha vinto 18 titoli di singolare e 10 di doppio, arrivando, nel 1993, fino alla posizione numero 2 del ranking mondiale.\nIl talento e il suo gioco completo, fondato sull'abilit\u00e0 sia nel serve-and-volley che nel gioco di base, specialmente per quanto riguarda il rovescio ad una mano, ha permesso al tennista tedesco di essere uno tra i pochi a vincere su ogni superficie. \u00c8 inoltre uno dei quattro giocatori della sua generazione a poter vantare un record positivo nei confronti diretti con Pete Sampras (gli altri sono Sergi Bruguera, Paul Haarhuis e Richard Krajicek).\nRitiratosi dal professionismo nel 1997, dopo la sconfitta in semifinale a Wimbledon con C\u00e9dric Pioline, ha speso buona parte del suo tempo impegnandosi per l'associazione contro l'AIDS da lui stesso fondata. Lavora anche come commentatore di tennis per la BBC. \u00c8 stato sposato con l'attrice tedesca Jessica Stockmann dal 1992 al 2003. Nel 2005 \u00e8 convolato a nozze con Alexandra Rikowski con cui vive ad Amburgo.\nCarriera.\nStich cresce a Elmshorn, Schleswig-Holstein. Inizia a giocare a tennis a quattordici anni, diventa professionista nel 1988 e vince il suo primo titolo in singolare nel 1990 a Memphis.\nIl picco pi\u00f9 alto nella sua carriera arriva nel 1991 a Wimbledon. Il tedesco stupisce il mondo del tennis gi\u00e0 in semifinale, quando batte il campione in carica Stefan Edberg 4-6, 7-6, 7-6, 7-6. In finale batte anche il suo compatriota e tre volte vincitore del torneo londinese Boris Becker, con un netto 6-4 7-6 6-4.\nIl 1992 vede Stich ottenere grandi successi in doppio. Vince, assieme a John McEnroe, il torneo di doppio a Wimbledon, battendo Jim Grabb e Richey Reneberg in un incontro epico (cinque set e quattro ore di durata) che dura fino a luned\u00ec, il giorno dopo la normale chiusura della competizione, con il 19-17 dell'ultimo set. Nei giochi olimpici estivi di Barcellona, Stich vince anche la medaglia d'oro per la Germania, sempre in doppio, accanto a Boris Becker. In chiusura di anno, trionfa anche nella Grand Slam Cup, battendo Michael Chang in soli tre set.\nNel 1993 il tennista tedesco fa un'altra vittima illustre all'ATP Tour World Championships di fine anno, quando batte in finale Pete Sampras 7-6 2-6 7-6 6-2. Mette in bacheca anche la Coppa Davis e la Hopman Cup con la Germania.\nLa seconda finale in un torneo di singolare del Grande Slam arriva nel 1994 agli US Open, quando perde da Andre Agassi 6-1 7-6 7-5. La striscia di successi continua invece con la Germania, che nel 1994 vince la Coppa del Mondo.\nStich perde anche la terza finale in carriera in uno Slam, quando nel 1996 viene sconfitto da Evgenij Kafel'nikov 7-6 7-5 7-6 nell'atto conclusivo del Roland Garros. Vince invece la finale ad Anversa, ultimo titolo in singolare della carriera. L'ultima vittoria in doppio arriva invece nel 1997 a Halle."}
{"id": "752731", "revid": "1982", "url": "https://it.wikipedia.org/wiki?curid=752731", "title": "Dl-fenilalanina", "text": ""}
{"id": "752732", "revid": "104485", "url": "https://it.wikipedia.org/wiki?curid=752732", "title": "Cartone", "text": "Il cartone \u00e8 un materiale cartaceo particolarmente spesso e pesante, talvolta costituito da uno strato ondulato centrale e due fogli piani laterali.\nLe sue origini risalgono alla Cina del XV secolo, mentre nel 1817 in Inghilterra furono vendute le prime scatole di cartone commerciali.\nIl confine tra carta e cartone \u00e8 convenzionalmente posto a 224\u00a0g/m\u00b2 con uno spessore di almeno 175\u00a0\u00b5m; le propriet\u00e0 meccaniche e ottiche del cartone sono specificate dallo standard ISO 5651:1989.\nCaratteristiche tecniche.\nTipologia di carta.\nCarta per fogli piani esterni.\nI fogli esterni possono essere costituiti da carte di diversi tipi:\nIndici di resistenza.\nLa resistenza viene valutata attraverso una scala da 1 a 5, e vanno indicati una quantit\u00e0 di valori quanti sono gli strati del cartone (per un cartone a onda semplice sono 2 fogli e 1 ondulato quindi 3)."}
{"id": "752733", "revid": "287204", "url": "https://it.wikipedia.org/wiki?curid=752733", "title": "Valle Magdalena", "text": "La Valle Magdalena \u00e8 situata nella Cordigliera Centrale in Colombia. La sua origine \u00e8 dovuta all'azione di erosione del fiume Magdalena. La valle del fiume Magdalena forma le parti pianeggianti dei dipartimenti di Huila e Tolima e si estende dallo stretto di Magdalena a Huila fino alle rapide di Honda a Tolima.\nFauna.\nNel 1943 fu osservato per la prima e ultima volta il tinamo Magdalena (\"Crypturellus erythropus saltuarius\"), una sottospecie di uccello dell'ordine dei Tinamiformi. Per questo viene considerato estinto o a grave rischio di estinzione."}
{"id": "752746", "revid": "51772", "url": "https://it.wikipedia.org/wiki?curid=752746", "title": "Quarta internazionale", "text": ""}
{"id": "752747", "revid": "1718925", "url": "https://it.wikipedia.org/wiki?curid=752747", "title": "Val di Gavia", "text": "La Val di Gavia \u00e8 una valle della lombarda nella catena delle Alpi Retiche meridionali (gruppo Sobretta-Gavia), attraversata dal torrente Gavia. Orientata secondo l'asse N-S, si estende dal passo Gavia (2.618 m s.l.m.), che la collega all'alta Val Camonica, verso nord per circa 8 km, collegandosi a circa 1.800 m di quota nelle vicinanze di Santa Caterina di Valfurva alla sua tributaria Valfurva, a sua volta facente parte dell'Alta Valtellina. Nella valle sorgono i rifugi Bonetta (2.618 m), Berni (2.545\u00a0m) e Gavia. In esso scorre anche il torrente Sobretta, affluente del Gavia. Sulla valle si affaccia una parte del ghiacciaio dei Forni, il pi\u00f9 grande ghiacciaio vallivo alpino italiano."}
{"id": "752753", "revid": "2068842", "url": "https://it.wikipedia.org/wiki?curid=752753", "title": "Cintura", "text": "Una cintura o cinghia o cinta \u00e8 una striscia flessibile generalmente di pelle, tessuto o fibre intrecciate che si porta attorno alla vita. La cintura ha funzione di supporto per capi di abbigliamento come pantaloni e gonne, di oggetti (spada, borsa) o decorativa.\nIl suo nome deriva dal termine latino cingulum, che indicava la cintura civile, quella militare era detta balteus. Se molto alta prende il nome di cinturone.\nStoria.\nLe sue origini sono da far risalire alla preistoria: sono stati trovati resti di cinture metalliche dell'et\u00e0 del bronzo. Nell'antichit\u00e0 serviva per distinguere il grado militare, religioso o civile. Una precisazione stilistica e, nei tempi precedenti, pratica: nell'uomo, una volta allacciata la cintura la \"lingua\" oltre la fibbia, deve terminare sul fianco destro mentre nella donna sul fianco sinistro: questo perch\u00e9 nell'uomo, fin dall'antichit\u00e0 i vari tipi di cinture non dovevano dare \"fastidio\" all'estrazione della spada (portata sul fianco sinistro ed estratta con la mano destra) per cui la parte terminale andava sul fianco destro onde evitare intralci.\nCaratteristiche.\nIl modello pi\u00f9 comune ha fibbia ad una estremit\u00e0 e dei fori all'altra, infilando l'ardiglione della fibbia nei fori si ottiene la chiusura. Il vario numero dei fori, regolarmente distanziati, permette di regolarne la larghezza, per adattarla alla circonferenza della vita. Pu\u00f2 essere dotata di qualsiasi altro tipo di chiusura o semplicemente annodata.\nCinture con funzione puramente decorativa vengono portate al di sopra dei vestiti, soprattutto nella moda femminile.\nNelle arti marziali.\nFra i lottatori di Karate e J\u016bd\u014d \u00e8 una striscia di tessuto chiamata obi, il colore della cintura indica l'esperienza del lottatore; (bianca, gialla, arancione, verde, blu, marrone e nera)."}
{"id": "752761", "revid": "2121638", "url": "https://it.wikipedia.org/wiki?curid=752761", "title": "Warner Communications", "text": "Warner Communications Inc., abbreviata WCI, fu fondata il 14 febbraio 1972 dalla divisione della Kinney National Company in due societ\u00e0 distinte. La Warner Communications Inc eredit\u00f2 tutti i business della precedente focalizzati sull'entertainment.\nNel campo cinematografico e dell'home video possedeva Warner Bros., Warner Bros. Television e Warner Home Video. Oltre che nella produzioni di film per cinema e televisione controllava Panavision, per la produzione di cineprese, Warner Cable, diventata poi una joint venture con American Express chiamata Warner Amex Satellite Communications, la quale era dedita al business della tv via cavo. Inoltre, aveva un'importante presenza sia nel campo musicale, attraverso Warner Bros. Records, Atlantic Records ed Elektra/Asylum/Nonesuch Records, che nell'editoria tramite Mad Magazine, DC Comics e Warner Books.\nPossedeva inoltre Warner Publishing e Licensing Company of America, per curare i propri diritti negli Stati Uniti e altre compagnie per la distribuzione delle proprie opere negli altri paesi.\nSi espanse anche in altri mercati come: lo sport (New York Cosmos, Pittsburgh Pirates); i giocattoli e i collezionabili (Hasbro Toys, Franklin Mint); la cosmesi (Warner Cosmetics); l'elettronica (Atari, Inc.). Queste societ\u00e0 o partecipazioni vennero vendute e cedute durante la ristrutturazione societaria avvenuta a causa di una crisi nei primi anni 1980.\nL'amministratore delegato, per tutta l'esistenza della societ\u00e0, fu Steven J. Ross. Questi organizz\u00f2 la fusione con Time Inc., che il 10 gennaio 1990 diede vita al gruppo Time Warner.\nStoria.\nIl 10 febbraio del 1972 Frankel, presidente della Kinney Services Inc. annunci\u00f2 il cambio di nome della societ\u00e0 in Warner Communications Inc.. Questa si sarebbe concentrata sul business dell'intrattenimento con una particolare attenzione alla tv via cavo.\nNel 1976 Nolan Bushnell vendette Atari, Inc. alla Warner Communications per circa 28 milioni di dollari. All'inizio l'acquisto si rivel\u00f2 fruttuoso: i profitti di Atari, quando raggiunse l'apice, rappresentarono un terzo di tutti i profitti della holding, e la resero la societ\u00e0 americana con la maggior crescita annua. Durante questo periodo fu creata Ataritel, dedita allo sviluppo di apparati di telefonia innovativi.\nAlla fine degli anni 1970 Warner Cable divenne una joint venture con American Express, chiamata Warner-Amex Satellite Entertainment, dopo la vendita a quest'ultima del 50% delle azioni per 175 milioni di dollari. La joint venture sfruttava la piattaforma a due vie QUBE e apr\u00ec canali di successo come Nickelodeon, MTV, e The Movie Channel.\nWarner Communication durante questo periodo diversific\u00f2 molto il proprio business, non solo entrando nel mercato dell'elettronica, ma acquistando partecipazioni anche in altri campi: compr\u00f2 Franklin Mint Corporation, specializzata nella produzione di medaglie e collezionabili; attraverso la Warner Cosmetics, fondata nel 1976, produsse profumi per Ralph Lauren e Gloria Vanderbilt; al 1977, possedeva il 12% della Coca Cola Bottling Company of New York. Questa diversificazione, nelle intenzioni dell'amministratore delegato, serviva a rendere il bilancio meno dipendente dai risultati delle divisioni di musica e film.\nDopo aver trainato i bilanci della societ\u00e0, a causa delle perdite accumulate durante la crisi del 1983, la WCI decise di vendere Atari, Inc., nel 1984, a Jack Tramiel, fondatore della Commodore e a capo della Tramel Technologies. Da queste due realt\u00e0 sarebbe nata la Atari Corporation. L'accordo prevedeva la vendita del ramo dedicato alla produzione di computer per 240 milioni di dollari in cambiali finanziarie e l'opzione di acquisto del 32% della nuova societ\u00e0, mentre Tramiel avrebbe avuto un'opzione per l'acquisto di 1 milione di azioni Warner a 22 dollari l'una. Alla Warner sarebbe rimasta la divisione che produceva videogiochi, la Atari Games. L'anno successivo la dirigenza decise di ridurre l'impegno in quel settore, vendendo la maggioranza delle azioni della controllata alla Namco. Due anni dopo venne venduta anche Ataritel alla Mitsubishi.\nA peggiorare i bilanci del gruppo contribu\u00ec anche Warner Music Group e le altre etichette del gruppo, le quali non raggiunsero gli obiettivi prefissati, in quanto gli album prodotti non ottennero successo, come nel caso di Eric Clapton, o gli artisti posposero l'uscita degli stessi, come Prince, creando un mancato guadagno. Tuttavia nel 1984, le vendite del gruppo subirono un'accelerata con album come \"Purple Rain\" di Prince e \"Like a Virgin\" di Madonna. Si decise inoltre, per contenere i costi, di ridurre il protfolio di artisti e il numero di album da produrre annualmente, in modo tale da gestirne meglio la promozione. Per cercare di rafforzare la propria posizione Warner propose un accordo di fusione alla PolyGram. Tuttavia, la fusione venne bloccata dall'Antitrust americano.\nNel dicembre 1983, a causa della crisi del gruppo, Murdoch compr\u00f2 circa il 7% delle azioni di Warner Communications e annunci\u00f2 una scalata ostile fino ad arrivare al 49,9%. Per evitare ci\u00f2, Warner sigl\u00f2 un accordo con Chris-Craft Industries, usandola come \"cavaliere bianco\": Warner avrebbe ottenuto oltre il 40% di BHS, sussidiaria di Chris-Craft nel settore televisivo, cedendo circa un quinto delle proprie azioni. Nonostante il ricorso di News International alla FCC, questa ne decret\u00f2 la legittimit\u00e0 e l'accordo and\u00f2 in porto. Nel marzo del 1984 Warner ricompr\u00f2 la quota detenuta da News International per 180 milioni di dollari.\nNello stesso anno, MTV Network Inc. divenne una societ\u00e0 pubblica, detenuta per due terzi dalla Warner Amex Satellite Entertainment. In questa societ\u00e0 confluirono i canali MTV e Nickelodeon. L'anno successivo American Express espresse il volere di ritirarsi dalla joint venture con Warner Communications. Nel maggio 1985, Time Inc. and Tele-Communications Inc., i pi\u00f9 grandi operatori di tv via cavo statunitensi, lanciarono un'offerta per acquistare la divisione. Le offerte si susseguirono fino a che, il 10 agosto Warner Communications annunci\u00f2 l'acquisto della quota di societ\u00e0 detenuta da Amex per 450 milioni di dollari, di fatto rifiutando l'offerta dei due operatori esterni. Alla fine del mese venne annunciato un accordo con Viacom per l'acquisto dell'intero business legato alle tv via cavo. I 667,5 milioni spedi da Viacom per l'acquisto della societ\u00e0 Warner-Amex e per il 100% di MTV Network Inc., permettendo cos\u00ec a Warner Communications di non dover chiedere finanziamenti per pagare Amex e di guadagnare 300 milioni dalla vendita. Oltre ci\u00f2, Warner ottenne la possibilit\u00e0 di comprare il 10% di Viacom a circa 70$ ad azione. Il diritto era esercitabile per 5 anni.\nSempre nel 1985 venne venduta Panavision per 55 milioni di dollari ad una cordata di investitori. Per cercare di snellire l'azienda e rimetterne in sesto i bilanci vennero vendute anche Franklin Mint e Warner Cosmetics, a Cosmair Inc..\nNel 1983 la Warner aveva deciso di espandere i propri interessi al baseball, acquistando il 48% dei Pittsburgh Pirates per 10 milioni di dollari. La susseguente perdita di 6 milioni di dollari la costrinse a rivendere le sue quote nel novembre del 1984. Per evitare che la franchigia lasciasse la citt\u00e0, il sindaco insieme ad altri imprenditori decise di comprarla. inoltre i New York Cosmos per i quali assunse Pel\u00e8. Tuttavia, a causa della crisi vendette parte della societ\u00e0 a Giorgio Chinaglia e ad altri investitori. L'accordo, siglato nel luglio del 1985, non prevedeva il pagamento per ottenere il controllo di circa il 60% del club, ma prevedeva l'iniezione di 1,5 milioni di dollari come capitale circolante.\nDopo aver razionalizzato i propri business, concentrandosi su film, musica editoria e tv via cavo e aver rinegoziato le proprie linee di credito, Warner ricominci\u00f2 a consolidare la propria posizione tramite acquisizioni e fusioni.\nNel 1987, compr\u00f2 Chappell Music, il cui business principale era la musica classica, per 250 milioni di dollari. Inoltre espanse la propria presenza in Europa attraverso l'acquisto di Teldec, tedesca, senza per\u00f2 acquistare anche la nuova tecnica di produzione dei cd sviluppata da questa, e Magnet Records, etichetta inglese.\nDopo otto mesi dall'annuncio, il 12 gennaio 1989 Warner Communications complet\u00f2 l'acquisizione di Lorimar-Telepictures, attiva soprattutto nella produzione di contenuti per il piccolo schermo. L'accordo si concluse solo dopo che Lorimar vendette tutte le proprie stazioni televisive, poich\u00e9 Chris-Craft Industries, che era il maggior azionista di Warner, aveva posto questa condizione per appoggiare la fusione.\nLa fusione con Time Inc..\nLa fusione con Time Inc. fu annunciata il 4 marzo 1989. La fusione non avrebbe comportato nessun esborso di denaro, ma solo scambio di azioni, che avrebbe reso gli azionisti di Warner di fatto proprietari di Times. Partendo da questo, durante l'estate dello stesso anno, Paramount Communications Inc. (precedentemente Gulf+Western) lanci\u00f2 una offerta ostile di 10,7 miliardi di dollari per acquisire Time Inc., sostenendo che l'offerta non sarebbe potuta esser rifiutata, in quanto pi\u00f9 vantaggiosa per gli azionisti di Time Inc.. Incominci\u00f2 uno scontro sia sul piano economico, con Time Inc. obbligata ad acquistare per Warner, che legale che si concluse con la sentenza del tribunale del Delaware che sostenne che il Consiglio di Amministrazione dirigeva la societ\u00e0 e che, pertanto, poteva andare contro il parere degli azionisti, poiche\u00e8 invece di un guadagno immediato, stava giocando di strategia. L'operazione di acquisizione venne completata nel gennaio 1990 con la nascita della nuova societ\u00e0: Time Warner."}
{"id": "752764", "revid": "1318658", "url": "https://it.wikipedia.org/wiki?curid=752764", "title": "Parco nazionale Miguasha", "text": "Il Miguasha National Park \u00e8 un parco nazionale che si trova nella Penisola Gasp\u00e9, nella provincia canadese di Qu\u00e9bec. Istituito nel 1985, il parco venne inserito nel 1999 nell'elenco dei Patrimoni dell'umanit\u00e0 dell'UNESCO a causa dei grandi \"giacimenti\" di fossili che colmano un gap nella storia dell'evoluzione della vita sulla Terra.\nDescrizione fisica.\nLe rocce costiere sono costituite di sedimenti di roccia grigia vecchia di 350-375 milioni di anni, composta di strati alterni di arenaria e limo. Qui si trovano foreste di betulle, pioppi e abeti. Alcune delle specie di pesci, fauna e spore che si trovano nel parco sono antiche o rare.\nPaleontologia.\nIl Miguasha National Park \u00e8 considerato il pi\u00f9 importante sito paleontologico per il ritrovamento di fossili del periodo Devoniano, conosciuto come l\"'era dei pesci\". Ben cinque dei sei gruppi di pesci fossili di questo periodo, risalenti a circa 370 milioni di anni fa, possono essere trovati entro i confini del parco. Tra di essi si sono avuti importantissimi ritrovamenti di fossili in ottimo stato di conservazione di Sarcopterygii, predecessori dei tetrapodi, che sono ritenuti i primi vertebrati terrestri con quattro zampe.\nStoria.\nQuesto sito venne istituito come un \"Parco per la conservazione\" nel 1985. Nel 1999 \u00e8 stato dichiarato Patrimonio dell'umanit\u00e0 dell'UNESCO.\nI primi fossili vennero scoperti nel 1842 da Abraham Gesner (1797-1864), un geologo e medico, uno dei fondatori dell'industria petrolifera. Quell'anno Gesner trov\u00f2 una gran quantit\u00e0 di resti fossili, che vennero poi trasportati al British Museum di Londra ed al National Museum of Scotland di Edimburgo. Queste scoperte causarono una grande eccitazione in tutto il mondo.\nNel corso degli anni settanta si sparse la voce che gli statunitensi avevano intenzione di acquistare i territori che contenevano i fossili, in seguito alla quale il governo del Qu\u00e9bec compr\u00f2 gran parte della regione interessata bloccando questo tentativo di privatizzazione. In seguito istitu\u00ec un Parco provinciale, al fine di preservare il patrimonio paleontologico dell'intera area. Le zone periferiche del parco sono possedute da un centinaio di persone, le quali limitano lo sviluppo della regione per contribuire alla sua protezione.\nAd oggi oltre 5.000 fossili sono stati identificati, categorizzati e computerizzati in questo singolo sito di enorme importanza."}
{"id": "752769", "revid": "836193", "url": "https://it.wikipedia.org/wiki?curid=752769", "title": "Binato Breda", "text": ""}
{"id": "752770", "revid": "1718925", "url": "https://it.wikipedia.org/wiki?curid=752770", "title": "Collant", "text": "Il collant (termine di origine francese) \u00e8 un capo d'abbigliamento femminile e un tipo di calza che copre la parte del corpo umano compresa tra il basso addome e la punta dei piedi.\nStoria.\nNel 1938 fu sintetizzato il nylon. I collant moderni furono inventati nel 1959 da Allan Gant sr, della Glen Raven negli Stati Uniti. Nello stesso anno, la Glen Raven Mills Company inizi\u00f2 la produzione di massa. Si diffusero maggiormente con il comparire delle minigonne alla met\u00e0 degli anni sessanta.\nIn Italia, i primi collant furono prodotti dalla Rhodiatoce (societ\u00e0 a partecipazione paritaria della Montecatini e della Rh\u00f4ne-Poulenc), che li commercializzava con il marchio \"Nailon Rhodiatoce - Scala d'Oro\", inizialmente in solo nylon.\n Nonostante tale rallentamento, la produzione dei collant viene ripresa con vigore gi\u00e0 dagli anni '70, ampliando la gamma di colori e fantasie, in precedenza ridotte ai due essenziali \"trasparente\" (altrimenti detto \"color carne\") e nero.\nPi\u00f9 in avanti poi, si svilupperanno cambiamenti anche sulle denarature (ossia sulla \"pesantezza\" in termini di trama della maglia) e sulla forma vera e propria (vita alta/bassa, con apertura sulle dita, ecc.). \nA met\u00e0 degli anni '80 circa, l'Italia era il primo produttore mondiale di calzetteria femminile nel mondo e quindi dei collant. Un vero e proprio punto di riferimento della moda dell'intimo per le donne.\nA partire dalla fine del XX secolo e l'inizio del XXI secolo, l'utilizzo del collant (e della calzetteria tipicamente femminile in genere) nel mondo occidentale, ossia gran parte del consumo mondiale, \u00e8 diminuito fortemente, per cui molte aziende hanno chiuso o sono state costrette a diversificare le linee di produzione. Ci\u00f2 che era un settore di punta in Italia fino a buona parte degli anni '90, \u00e8 andato perdendo forza man mano per via dei forti ed accelerati cambiamenti della moda femminile sviluppatisi negli ultimi decenni.\nAl contrario della calzamaglia, che spesso viene usata anche da alcuni uomini per lo sport e attivit\u00e0 fisica, sebbene in modelli differenti da quelli femminili, il collant invece \u00e8 un capo di abbigliamento fortemente ad indirizzo femminile. C'\u00e8 da registrare che negli ultimi anni molte aziende nel mondo hanno tentato a pi\u00f9 riprese di allargare il mercato a versioni maschili (es. Gerbe in Francia, Emilio Cavallini in Italia, ecc.), senza riuscire a realizzare tuttavia un interesse commerciale degno di nota.\nFabbricazione e utilizzo.\nPer fabbricare un paio di collant sono necessari 14 chilometri di nylon. I collant di maggior pregio sono generalmente fabbricati in Italia o Francia. Sono usualmente in nylon, elastan, testurizzato o cotone.\nI collant possono essere utilizzati come articolo di moda, medicale o per attivit\u00e0 sportiva.\nEsistono collant da \"riposanti\" e a \"compressione graduata\" che possono essere indossati per dare sollievo se si soffre di gonfiori delle gambe o delle caviglie, o di vene varicose, o ancora per stimolare la circolazione se si svolge una professione che richiede di rimanere sedute tutto il giorno, o al contrario, di stare in piedi per lunghi periodi di tempo.\nZona di produzione.\nCastel Goffredo, in provincia di Mantova \u00e8 conosciuta come \"Citt\u00e0 della calza\", il pi\u00f9 importante distretto per la produzione di calzetteria femminile. Qui ha sede il Distretto N. 6 Castel Goffredo - Tessile - Calzetteria.\nCosa \u00e8 il Collant.\nA volte il termine \"collant\" viene confuso con indumenti che a prima vista possono sembrare simili, ma sono in realt\u00e0 molto diversi.\nPer essere un collant, l'indumento deve:"}
{"id": "752773", "revid": "486946", "url": "https://it.wikipedia.org/wiki?curid=752773", "title": "Time-Warner", "text": ""}
{"id": "752774", "revid": "88295", "url": "https://it.wikipedia.org/wiki?curid=752774", "title": "Madinat al-Salam", "text": ""}
{"id": "752775", "revid": "76963", "url": "https://it.wikipedia.org/wiki?curid=752775", "title": "Nam June Paik", "text": "Ha lavorato in diversi ambiti artistici, ma il suo nome \u00e8 soprattutto legato alla videoarte, di cui \u00e8 uno dei pionieri.\nBiografia.\nCompie i suoi studi di estetica, arte e musica a Tokyo dove si laurea con una tesi su Arnold Sch\u00f6nberg. Tra il 1958 e 1963 partecipa alle manifestazioni Fluxus a D\u00fcsseldorf, \u00e8 in contatto con artisti come John Cage e Wolf Vostell.\nPartecipa ad una mostra considerata oggi la prima esposizione di video arte, dal titolo \"Exposition of Music \u2013 Electronic television\" (Wuppertal, 1963) dove si mescolano musica elettronica e immagine elettronica, e nella quale Nam June Paik presenta \u201cTredici distorsioni per televisioni elettroniche\u201d.\nPaik studia il disturbo e impara a provocarlo distorcendo l'immagine elettronica: le sue prime elaborazioni sono infatti televisori con immagini modificate. Poi sperimenta la ripresa e la rielaborazione di registrazioni con la telecamera.\nNel 1965 utilizza il primo modello di telecamera portatile della Sony per riprendere il traffico caotico nel giorno della visita di Papa Paolo VI a New York, e per farne un'opera video (Caf\u00e9 Gogo, Bleecker Street), mostrata la stessa sera al Greenwich Village.\nDotato di fervida curiosit\u00e0, realizza innovazioni tecnologiche come il \"video-synthesizer\", elaborato con Shuya Abe nel 1969. La sua \"instancabile indole di viaggiatore e sperimentatore\" lo conduce a \"continui viaggi e collaborazioni\" insieme a personalit\u00e0 quali Merce Cunningham, Joseph Beuys o Charlotte Moorman. Una delle sue opere pi\u00f9 famose \u00e8 il \"TV Buddha\" del 1974, prima esposto a New York, poi ad Amsterdam e in Australia.\nIn particolare produce videoinstallazioni con televisori modificati, da opere pi\u00f9 minimaliste come \"Moon is the Oldest TV\" (1965) ad opere pi\u00f9 monumentali e fantasmagoriche come \"Tadaikson (The More The Better)\", la torre di 1003 monitor realizzata in occasione dei Giochi Olimpici di Seoul (1988).\nL'ultima mostra di Paik \u00e8 stata \"Moving Time: Tribute to Nam June Paik, presenting 30 International Video Artists\", New York (2006)."}
{"id": "752780", "revid": "37401", "url": "https://it.wikipedia.org/wiki?curid=752780", "title": "Accappatoio", "text": "Un accappatoio \u00e8 un capo di abbigliamento di materiale tessile, che viene generalmente indossato per asciugarsi dopo la doccia o un bagno in ambiente privato o dagli atleti in riposo. \nPu\u00f2 essere dotato di cappuccio, di tasche e non avendo allacciatura viene mantenuto chiuso da una cintura. I materiali con cui viene confezionato sono tessuti con elevata capacit\u00e0 assorbente, come la spugna o il nido d'ape, in cotone e la microfibra."}
{"id": "752783", "revid": "125164522", "url": "https://it.wikipedia.org/wiki?curid=752783", "title": "Ariane Mnouchkine", "text": "Biografia.\nAriane Mnouchkine nasce nel 1939 a Boulogne-Billancourt, piccolo paese nella periferia residenziale di Parigi. I suoi genitori sono June Hannen, un'inglese trasferitasi in Francia dopo il matrimonio, e il produttore cinematografico Alexandre Mnouchkine, russo d'origine ebraica rifugiatosi in Francia con la sua famiglia ai tempi della Rivoluzione sovietica. I genitori divorzieranno quando Mnouchkine ha poco pi\u00f9 di dodici anni. Nella separazione Ariane sceglie di restare con il padre, mentre la sorella pi\u00f9 piccola seguir\u00e0 la madre. Il padre, la cui influenza si far\u00e0 molto forte, sar\u00e0 il suo punto di riferimento per tutta la vita.\nTerminati gli studi medi superiori nel 1957, Ariane Mnouchkine vuole intraprendere la carriera di psicanalista. A tal proposito parte per l'Inghilterra per seguire un anno di propedeutica all'Universit\u00e0 di Oxford. In quest'occasione comincia a fare teatro nell'ambito di due compagnie universitarie dirette da John Mac Grant e Ken Loach. Contestualmente fa esperienza di aiuto regista per Anthony Page, per le messe in scena di \"Ulysse\" da James Joyce e \"Coriolano\" di Shakespeare.\nQuando nel 1958 rientra a Parigi, Ariane Mnouchkine si iscrive alla Sorbona (facolt\u00e0 di psicologia) e tenta di entrare a far parte dell'unica realt\u00e0 teatrale esistente presso l'universit\u00e0: il \"Groupe Antique\". La Mnouchkine si allontana rapidamente da questo gruppo studentesco per fondare nell'ottobre del 1959 l\"Association Th\u00e9\u00e2trale des \u00c9tudiants de Paris\" (ATEP). Assieme a lei sono France Djoud, Pierre Skira e Martine Frank ai quali si uniranno poco dopo Jean-Claude Penchenat, Philippe Leotard, Jean-Pierre Tailhade, Myrrha Danzenc, Fran\u00e7oise Tournafond, G\u00e9rard Hardy. Questi saranno il nucleo di partenza del futuro Th\u00e9\u00e2tre du Soleil che si costituir\u00e0 qualche anno dopo.\nIn questo stesso periodo Mnouchkine fa esperienza come sceneggiatrice cinematografica per un film prodotto dal padre, \"L'Homme de Rio\", di Philippe de Broca.\nNel 1963 Ariane Mnouchkine parte per un viaggio di un anno in Estremo Oriente, che costituir\u00e0 una tappa fondamentale per la sua formazione teatrale ed estetica.\nIl rientro in Francia nel 1964 vede il costituirsi del Th\u00e9\u00e2tre du Soleil, da questo momento in poi \u00e8 difficile separare la biografia della regista da quella della compagnia e del teatro.\nTh\u00e9\u00e2tre du Soleil.\nIl Th\u00e9\u00e2tre du Soleil nasce nel 1964 e si costituisce come cooperativa in cui tutti i membri hanno pari diritti e doveri, sia nell'ambito della gestione amministrativa sia, soprattutto, in quello della creazione artistica. \nLa scelta costitutiva della compagnia mostra una posizione politica ben definita che affonda le sue radici oltre che nel clima politico e culturale della Francia degli anni Sessanta, anche nel contesto delle associazioni teatrali universitarie, inglesi e francesi.\nDal 1970 il Th\u00e9\u00e2tre du Soleil ha la sua casa in una vecchia fabbrica abbandonata alla periferia parigina, la Cartoucherie di Vincennes.\nGli spettacoli del Th\u00e9\u00e2tre du Soleil sono il frutto di lunghe sperimentazioni collettive e, spesso, vengono modificati nel corso delle rappresentazioni. A tal proposito \u00e8 determinante il rapporto che s'instaura fra attori e pubblico.\nPer \"1789\" la Mnouchkine costru\u00ec un impianto scenico complesso, formato da diversi palchi uniti da passerelle che venivano percorse dagli attori. Alla recitazione si mescolava il racconto di eventi storici, come quello della presa della Bastiglia, in un contesto che si potrebbe definire metateatrale, poich\u00e9 molti episodi erano visti attraverso la rappresentazione che ne davano gli artisti delle fiere parigine nelle loro \"parades\"."}
{"id": "752796", "revid": "30297", "url": "https://it.wikipedia.org/wiki?curid=752796", "title": "Pallacanestro Udine", "text": ""}
{"id": "752797", "revid": "30610", "url": "https://it.wikipedia.org/wiki?curid=752797", "title": "Cubo", "text": "Il cubo o esaedro regolare \u00e8 uno dei 5 solidi platonici, che presenta 6 facce quadrate, 8 vertici e 12 spigoli; in ogni vertice si incontrano tre spigoli i quali sono ortogonali due a due; in ogni vertice si intersecano anche tre facce le quali sono a due a due ortogonali; questo si accorda con il fatto che il poliedro duale del cubo \u00e8 l'ottaedro, che presenta 8 facce triangolari, 6 vertici e 12 spigoli.\nIl cubo \u00e8 un parallelepipedo retto regolare, ed \u00e8 un caso particolare di prisma quadrato e di trapezoedro.\nOgni cubo \u00e8 caratterizzato dalla lunghezza \"a\" dei suoi spigoli. Tutti i cubi con gli spigoli della stessa lunghezza sono congruenti. Un cubo con gli spigoli di lunghezza \"a\" sottoposto ad una omotetia di fattore \"b\"/\"a\" diventa congruente con ogni cubo con gli spigoli di lunghezza \"b\".\nIl cubo in geometria analitica.\nMolte propriet\u00e0 del cubo sono ottenibili facilmente con strumenti della geometria analitica. Consideriamo cubi riferiti a una terna di riferimento cartesiana ortogonale, rispetto alla quale il punto variabile dello spazio sia individuato dalla terna formula_1.\nUn primo cubo che pu\u00f2 essere utile considerare \u00e8 il cubo centrato nell'origine avente i vertici nei punti dati dalle terne riconducibili alla forma (\u00b11,\u00b11,\u00b11); l'insieme dei suoi punti interni \u00e8 esprimibile come\nUn altro cubo che pu\u00f2 risultare maneggevole \u00e8 quello i cui vertici sono dati da terne binarie\nQuesto ha come centro formula_4.\nParametri metrici.\nI parametri metrici del cubo con spigoli di lunghezza \"a\" sono i seguenti\nRapporto volume/superficie.\nSi nota che la costruzione di un cubo materiale utilizzando carta, cartone, fogli di metallo o altro per le 6 facce, ammesso che non si abbia alcuno spreco di materiale, porta al parallelepipedo con il maggiore rapporto fra volume e superficie totale.\nLa dimostrazione di questa propriet\u00e0 di ottimalit\u00e0 richiede il calcolo infinitesimale.\nUn analogo oggetto materiale costruito con facce rettangolari non tutte quadrate presenta un rapporto tra volume e superficie totale inferiore.\nPoliedro duale.\nIl poliedro duale del cubo \u00e8 l'ottaedro regolare.\nSimmetrie.\nIl cubo ha lo stesso tipo di simmetrie dell'ottaedro, suo duale. Ha 24 simmetrie rotazionali, cio\u00e8 che preservano l'orientazione dello spazio, pi\u00f9 altre 24 simmetrie che non la preservano. Il gruppo di simmetria del cubo consta quindi di un totale di 48 elementi.\nIl sottogruppo dato dalle 24 rotazioni \u00e8 isomorfo al gruppo formula_5 delle permutazioni di 4 elementi. Vi \u00e8 infatti esattamente una rotazione che realizza ogni possibile permutazione delle 4 coppie di vertici opposti.\nIl gruppo totale di simmetria \u00e8 isomorfo al prodotto formula_6 di formula_5 con un gruppo ciclico con 2 elementi.\nRelazioni con gli altri solidi platonici.\nTetraedri in un cubo.\nIn un cubo possono essere inscritti cinque tetraedri; al centro, tra i quattro tetraedri ai vertici, insiste esattamente un tetraedro perfettamente inscritto; i vertici di ciascuno dei quattro tetraedri esterni, sono 4 degli 8 vertici del cubo stesso. Gli 8 vertici del cubo possono essere infatti suddivisi in due insiemi: nella descrizione con numeri binari, i vertici con somma delle coordinate pari\ned i vertici con somma delle coordinate dispari\nCiascuna di queste quaterne individua un tetraedro, avente i vertici nella quaterna, ed i cui 6 spigoli sono diagonali delle 6 facce quadrate del cubo.\nCubi in un dodecaedro.\nIn modo analogo si vede che in un dodecaedro si possono inscrivere 5 cubi ciascuno dei quali ha gli spigoli che sono diametri di una faccia pentagonale del dodecaedro.\nSi osserva infatti che il dodecaedro ha 12 facce e che ogni faccia ha 5 diametri per un totale di 60 diametri superficiali, tutti della stessa lunghezza.\nQuesti diametri si possono ripartire in 5 classi di 12 diametri ciascuna: i cinque diametri di una faccia sono assegnati a classi diverse e ogni classe \u00e8 formata da diametri provenienti dalle 12 diverse facce.\nCiascuna di queste classi costituisce l'insieme degli spigoli di un cubo inscritto nel dodecaedro.\nSe si considera l'unione dei cinque cubi che si possono ottenere in questo modo da un dodecaedro dato, si ottiene un poliedro composto regolare, detto cinque cubi nel dodecaedro.\nTassellazione dello spazio.\nIl cubo \u00e8 il solo tra i solidi platonici che, con sue repliche, \u00e8 in grado di riempire lo spazio con regolarit\u00e0, cio\u00e8 di fornire una tassellazione dello spazio. Godono della stessa propriet\u00e0 anche i due solidi semiregolari, della stessa famiglia del cubo, il prisma triangolare regolare ed il prisma esagonale regolare, nonch\u00e9 il solido archimedeo detto dodecaedro rombico.\nAltro.\nI comuni dadi da gioco a sei facce hanno forma cubica.\nCostruendo un modello materiale di cubo che ha ogni spigolo costituito da un resistore da 1 ohm, la resistenza tra due vertici adiacenti \u00e8 di 7/12 \u03a9, quella tra due vertici opposti di 5/6 \u03a9.\nL'ipercubo o cubo formula_10-dimensionale \u00e8 una generalizzazione del cubo in dimensione formula_11 arbitraria."}
{"id": "752799", "revid": "53508", "url": "https://it.wikipedia.org/wiki?curid=752799", "title": "Hofbr\u00e4uhaus", "text": "La Hofbr\u00e4uhaus (nome completo in tedesco: Staatliches Hofbr\u00e4uhaus in M\u00fcnchen, letteralmente \"Birrificio Statale della Corte in Monaco\") \u00e8 un antico birrificio di Monaco di Baviera. \u00c8 una delle \"sette sorelle\", le sette fabbriche di birra storiche della citt\u00e0.\n\u00c8 di propriet\u00e0 del governo bavarese; il prefisso \"Hof\" (\"corte\") indica che il locale e l'annessa fabbrica furono la birreria reale del Regno di Baviera. Il birrificio gestisce il locale nel centro di Monaco, la \"Hofbr\u00e4uhaus am Platzl\", il ristorante \"Hofbr\u00e4ukeller\" e la seconda tenda pi\u00f9 grande dell'Oktoberfest, la \"Hofbr\u00e4u-Festzelt\". La capienza complessiva attuale degli ambienti - \"Schwemme\", \"Br\u00e4ust\u00fcberl\", \"Festhalle\" e del \"Wirtsgarten\" - \u00e8 di tremila persone. Oltre alla sede storica, la \"HB\" ha aperto alcune filiali in diverse citt\u00e0 del mondo, tra cui Genova.\nStoria.\nFu fondata il 27 settembre 1589 dal duca Guglielmo V per evitare di dover acquistare la birra per il suo esercito al di fuori del regno, nella Bassa Sassonia. Il primo mastro birraio fu Heimeran Pongratz, proveniente dal monastero benedettino di Geisenfeld. I lavori di costruzione della birreria furono terminati nella primavera del 1591, permettendo, cos\u00ec, l'inizio della fornitura della birra alla corte reale bavarese. Nell'ottobre del 1602 vennero svolte le prime prove di fermentazione per la realizzazione della birra di frumento. Il successo ottenuto da questa tipologia di birra spinse alla realizzazione, a partire dal gennaio 1607, di un nuovo birrificio nel centro di Monaco. A partire dal 1610 il duca Massimiliano I concesse ai proprietari di locanda di rifornirsi di birra all'Hofbr\u00e4uhaus per, poi, renderla disponibile alla loro clientela.\nNel 1614 il mastro birraio Elias Prichler, appositamente chiamato da Einbeck, produsse la prima birra bock di Monaco. Durante la guerra dei trent'anni, nel 1632 il re di Svezia Gustavo il Grande dopo aver occupato la citt\u00e0 di Monaco, scambi\u00f2 la salvezza della citt\u00e0 con 344 barili di birra.\nNel 1806, con la nascita del regno di Baviera, l'Hofbr\u00e4uhaus diventa \"K\u00f6nigliches Hofbr\u00e4uhaus\". Nel 1808 anche la produzione di birra Bock venne trasferita dalla sede originale all'edificio di Platzl, nel centro di Monaco. L'apertura al pubblico del birrificio avvenne nel 1828, sotto il regno di Luigi I di Baviera. Nel 1852, dopo un tentativo di privatizzazione fallito a causa delle proteste popolari, il re Massimiliano II trasfer\u00ec la propriet\u00e0 della Hofbr\u00e4uhaus allo stato bavarese. Nel 1879 il direttore del birrificio Johann Nepomuk procedette alla registrazione del marchio HB e del simbolo con le lettere HB sormontate da una corona presso la corte distrettuale di Monaco. Poco tempo dopo, il marchio venne ufficialmente riconosciuto dall'ufficio imperiale dei brevetti di Berlino.\nTra il 1894 ed il 1896 venne completato il trasferimento del birrificio, situato nella parte retrostante dell'edificio, in una posizione pi\u00f9 periferica, in Innere Wiener Stra\u00dfe, lasciando posto, nella sede originale, ad una nuova grande sala per gli ospiti: il 22 maggio 1896 venne prodotta l'ultima birra nella storica sede, mentre il 10 agosto successivo fu completata la produzione della prima partita di birra nel nuovo stabilimento. La Hofbr\u00e4uhaus am Platzl venne, quindi, ristrutturata su progetto dell'architetto Max Littmann con stile neorinascimentale, venendo, poi, inaugurata il 22 settembre 1897.\nNel 1902 venne aperta una Hofbr\u00e4uhaus a New York che rimase attiva fino al 1923 quando fu costretta a chiudere a causa del proibizionismo.\nDopo essere stata negli anni dieci del Novecento ritrovo dei rivoluzionari di sinistra, il 13 aprile 1919 l'Hofbr\u00e4uhaus fu il luogo in cui il consiglio degli operai e dei soldati proclam\u00f2 la R\u00e4terepublick (Repubblica dei consigli) che sostitu\u00ec la repubblica proclamata il 7 aprile da Ernst Toller, Erich M\u00fchsam e Gustav Landauer.\nIl 24 febbraio 1920 Adolf Hitler tenne nel salone delle feste dell'Hofbr\u00e4uhaus uno dei suoi primi comizi, enunciando i 25 punti del programma del Partito nazionalsocialista tedesco dei lavoratori (NSDAP). Nel 1939 il termnine \"Royal\" venne eliminato dal nome e sostituito dal termine \"National\". Il 25 aprile 1944 l'aviazione inglese bombard\u00f2 Monaco e l'edificio fu quasi completamente distrutto. Venne completamente riaperto al pubblico solo nel 1958, in occasione dell'ottocentesimo anniversario della citt\u00e0 di Monaco.\nNel 1986 vennero avviati i lavori per la costruzione di un nuovo birrificio nella zona di Riem; l'impianto, capace di produrre fino a 250.000 ettolitri di birra l'anno, venne inaugurato il 23 novembre 1988. In contemporanea con la costruzione del nuovo stabilimento produttivo, il 6 aprile 1987 un incendio distrusse la \"malthouse\" dello stabilimento di Innere Wiener Stra\u00dfe.\nNel 1987 il birrificio inglese Hall &amp; Woodhouse ottenne la licenza per la produzione in Inghilterra dell'Hofbr\u00e4uhaus. Nel 1989 ottenne la licenza anche il birrificio finlandese Olvi, seguito nel 1993 dal birrificio ungherese Kanizsa, con cui la collaborazione si interruppe a seguito dell'acquisto da parte di SAB del marchio ungherese, avvenuto nel 1994.\nEscludendo quella attiva nei primi anni del novecento a New York, 1998 venne aperta a Dubai, all'interno dell'hotel Marriott la prima Hofbr\u00e4uhaus fuori dalla Germania. Nel 2003 vennero aperti i primi ristoranti Hofbr\u00e4u negli Stati Uniti ed in Cina, rispettivamente a Newport, nel Kentucky, e a Jiangyin.\nIn M\u00fcnchen steht ein Hofbr\u00e4uhaus.\nC'\u00e8 una celebre canzone bavarese su questa storica birreria, \"In M\u00fcnchen steht ein Hofbr\u00e4uhaus\". Fu scritta nel 1935, questo il ritornello:\nIl motto \u00e8 stato ripreso negli anni 80 dalla Spider Murphy Gang, gruppo di spicco della Neue Deutsche Welle, nella loro canzone \"Skandal im Sperrbezirk\"."}
{"id": "752800", "revid": "125715431", "url": "https://it.wikipedia.org/wiki?curid=752800", "title": "Piede", "text": "Il piede \u00e8 la struttura anatomica situata all'estremit\u00e0 distale della gamba, alla quale \u00e8 collegato dalla caviglia.\nOsservando e confrontando le caratteristiche generali del piede e della mano, entrambi dotati di cinque dita, si pu\u00f2 rilevare una notevole somiglianza dovuta alla comune origine da strutture embrionali identiche successivamente specializzatesi.\nDescrizione.\nIl piede rappresenta la porzione pi\u00f9 distale dell'arto inferiore. In esso si distinguono la caviglia, che media la continuit\u00e0 con la gamba, il tallone, che costituisce l'estremit\u00e0 posteriore del piede, il metatarso, che costituisce la porzione anteriore del piede, e cinque dita del tutto simili a quelle della mano ma prive dell'abilit\u00e0 prensile a causa dei diversi rapporti che queste prendono con il metatarso. Il metatarso e le dita costituiscono l'avampiede.\nNella posizione ortostatica, il piede permette di distinguere una superficie inferiore detta \"pianta\" o \"superficie plantare\" del piede e una superficie superiore detta \"dorso\" del piede.\nNomenclatura delle dita del piede.\nDiversamente da quanto avviene per le dita della mano, le dita dei piedi non possiedono una nomenclatura comune documentata. Fa eccezione il solo alluce, omologo del pollice e pi\u00f9 voluminoso tra le dita del piede, per il cui nome esiste un uso diffuso e documentato sia nella letteratura sia nella lingua parlata e che trova origine nel latino \"hallux\".\nIn ambito scientifico e pi\u00f9 prettamente anatomico, laddove si ha la necessit\u00e0 di una nomenclatura, si \u00e8 soliti invece numerare le dita del piede, assegnando loro un nome legato alla posizione. Si ha cos\u00ec che in senso medio-laterale, ossia dal dito pi\u00f9 vicino all'asse del corpo verso quello situato pi\u00f9 lateralmente, le dita del piede sono dette primo dito, secondo dito, terzo dito, quarto dito e quinto dito. \nTipi di piede.\nSulla base del rapporto di lunghezza che intercorre tra l'alluce e il secondo dito, di distinguere tre tipi di piede:\nScheletro del piede.\nLo scheletro del piede \u00e8 costituito dall'articolazione di 26 ossa (28 se si comprendono le ossa sesamoidi costanti del piede). Tale numero pu\u00f2 tuttavia variare da persona a persona per la presenza di uno o pi\u00f9 sesamoidi incostanti o di alcune ossa dette ossa accessorie del piede. Lo scheletro del piede pu\u00f2 inoltre essere suddiviso, analogamente a quanto avviene per lo scheletro della mano, in tre gruppi di ossa con caratteristiche simili. Tali gruppi sono il tarso, il metatarso e le falangi.\nOssa accessorie del piede.\nLe ossa accessorie del piede sono ossa collocate in varie aree del piede e osservabili in un ristretto numero di individui della popolazione umana. Queste ossa sono solitamente il risultato dell'insorgenza di centri di ossificazione multipli che suddividono il primitivo abbozzo cartilagineo di un osso in pi\u00f9 ossa. Le pi\u00f9 comuni ossa accessorie del piede sono:"}
{"id": "752801", "revid": "30297", "url": "https://it.wikipedia.org/wiki?curid=752801", "title": "Pallacanestro Snaidero Udine", "text": ""}
{"id": "752804", "revid": "767487", "url": "https://it.wikipedia.org/wiki?curid=752804", "title": "The Shadows", "text": "The Shadows sono stati un quartetto rock inglese nato come band di accompagnamento di Cliff Richard.\nStoria.\nSi fa risalire la storia del gruppo ai Drifters, un trio formatosi nel 1958 a Cheshunt, nell'Hertfordshire, e composto dai chitarristi Harry Webb e Norman Mitham e dal batterista Terry Smart. Con il loro repertorio, che si rifaceva al rock and roll britannico di matrice americana, divennero assai popolari subito dopo il loro esordio nel 2I's, un locale di Londra, dove in seguito conobbero il chitarrista Ian Samwell, che complet\u00f2 la formazione, e John Foster, che divenne il loro manager e li indusse a cambiare nome. Harry Webb si rinomin\u00f2 Cliff Richard e il gruppo venne cos\u00ec ribattezzato \u201cCliff Richard &amp; the Drifters\u201d, mantenendo ancora il nome dell'omonimo gruppo americano. Divenuto un quintetto con l'aggiunta di Ken Pavey, un terzo chitarrista, incise il demo \"Breathless\", e il mese successivo per la produzione di \"Move It\" arruol\u00f2 Ernie Shaw, un altro chitarrista, e Frank Clarke al basso, sfondando nel mercato con il nuovo singolo.\nNel settembre 1958 la formazione cambi\u00f2, data l'uscita di Mitham e Pavey sostituiti da Hank Marvin e Bruce Welch, e dette una serie di concerti nei quali Richard accanton\u00f2 la chitarra trasformandosi in \"vocalist\" di rock and roll. Pi\u00f9 tardi la chitarra di Sandwell venne sostituita dal basso virtuoso e innovativo di Jet Harris e con quella formazione, fra il dicembre del 1958 e il gennaio dell'anno successivo, piazzarono due successi nelle classifiche di vendita, seguiti da un album in cui il batterista Tony Meehan aveva avvicendato Terry Smart. La nuova formazione si rinomin\u00f2 The Shadows e domin\u00f2 la scena musicale inglese per i successivi quattro anni, ponendosi come precursore rispetto ai Beatles.\nDopo un singolo passato sotto silenzio, \"Saturday Dance\", gli Shadows raggiunsero una grande popolarit\u00e0 nel 1960 con la pubblicazione di \"Apache\", a cui seguirono \"Man of Mystery\", \"F.B.I.\", \"The Frightened City\", \"Wonderful Land\" e \"Kon Tiki\", anche questi di grande successo, che si misur\u00f2 non solo nelle vendite e nella popolarit\u00e0 acquisita ma anche nella suggestione del nome \u2013 gli americani Shadows of Knight originariamente Shadows, e il gruppo di rock progressivo italiano de Le Orme che doveva inizialmente chiamarsi \"Le Ombre\" come omaggio proprio agli Shadows, nome poi scartato \u2013 e soprattutto per l'influenza che ebbe il loro stile sui gruppi contemporanei, fra di essi i Remo Four e i Beatles. Questi ultimi dedicarono loro un tributo componendo ed eseguendo ad Amburgo il brano strumentale \"Cry for a Shadow\", e durante un'esibizione degli Shadows a Liverpool il manager dei Beatles Brian Epstein segnal\u00f2 al proprio gruppo l'eleganza degli abiti degli Shadows, i loro passi coreografati sul palco e l'inchino al termine del loro concerto.\nUn'altra sostituzione intervenne nel tardo 1961, con l'uscita di Meehan e il subentro di Brian Bennett, e poco dopo Jet Harris lasci\u00f2 il gruppo e Brian Locking occup\u00f2 il posto lasciato vacante. Con questa formazione, gli Shadows toccarono il picco della popolarit\u00e0 inanellando un successo dopo l'altro: \"The Savage\", \"Guitar Tango\", \"Dance On\", \"Foot Tapper\", \"Atlantis\", \"Shindig\" e \"Geronimo\", affiancati da quattro LP \u2013 \"The Shadows\" e \"Out of the Shadows\" del 1962, \"Greatest Hits\" del 1963, \"Dance with the Shadows\" del 1964 \u2013 anch'essi di grande successo.\nNel 1964 Locking fu sostituito da John Rostill, e per gli anni a seguire la formazione rimase immutata con Bennett, Marvin, Welch e Rostill. Il 1968 \u00e8 l'anno in cui il gruppo si sciolse, e i membri degli Shadows si avviarono verso carriere artistiche diverse fino al 1973, anno della morte di Rostill e che vide il ricongiungimento del gruppo con l'aggiunta di John Farrar. Da allora in poi il complesso scelse di continuare affiancato da bassisti arruolati temporaneamente, e l'attivit\u00e0 prosegu\u00ec negli anni settanta e ottanta. Inattiva per il decennio seguente, la formazione si riun\u00ec nel 2004 per una serie di concerti d'addio che si protrasse nell'anno successivo."}
{"id": "752805", "revid": "253269", "url": "https://it.wikipedia.org/wiki?curid=752805", "title": "B\u00e9atrice Dalle", "text": "Biografia.\nAttiva come modella, a met\u00e0 degli anni ottanta conosce il produttore Jean-Jacques Beineix, che la inserisce nel cast del film \"Betty Blue\" (1986), per il quale ottiene la candidatura al Cesar come migliore attrice protagonista, dando il via a una carriera che la porta ad apparire come protagonista in vari film francesi. \nSi afferma a livello internazionale con il film \"Taxisti di notte\" (1991) di Jim Jarmusch. Nel 1997 recita in \"The Blackout\" di Abel Ferrara, il suo primo film prodotto negli Stati Uniti, che si rivela per\u00f2 un insuccesso. Scritturata per affiancare Bruce Willis ne \"Il sesto senso\" (1998), viene licenziata dopo che il suo permesso di lavoro \u00e8 revocato, essendo considerata \"un'immigrante indesiderata\", per via dei suoi numerosi arresti. Nel 2001 appare nel controverso film \"Cannibal Love - Mangiata viva\", diretto da Claire Denis, dove interpreta il ruolo di una cannibale."}
{"id": "752808", "revid": "767487", "url": "https://it.wikipedia.org/wiki?curid=752808", "title": "Luciano Zecchini", "text": "Carriera.\nGiocatore.\nCresciuto nel , gioc\u00f2 nel dal 1967 al 1969 prima di approdare al nelle cui file esord\u00ec in Serie A nel campionato 1969-1970; nella societ\u00e0 lombarda fu riserva di Giancarlo Bercellino. L'anno successivo (1970-1971) si trasfer\u00ec al , inizialmente come riserva di Giorgio Puia per poi disputare in granata altri tre campionati da titolare. Nel periodo di militanza sotto la Mole fece anche il suo esordio nella nazionale A e nell'Under-23.\nNel 1974-1975 pass\u00f2 al , per una parentesi di un anno. La stagione successiva, in occasione del mercato di riparazione di ottobre, venne ceduto alla . Dopo due anni nelle file blucerchiate, avviene il passaggio al , dove gioc\u00f2 il torneo 1978-1979 conclusosi per la squadra umbra con uno storico secondo posto e il record d'imbattibilit\u00e0.\nNella stagione 1979-1980 fu tra i giocatori coinvolti nello scandalo del \"Totonero\": dopo l'arresto e il successivo rilascio, fu squalificato per tre anni.\nRiprese l'attivit\u00e0 agonistica a seguito del condono di due anni deliberato dalla Federcalcio dopo la vittoria italiana al , militando nella in Serie D, con cui conquista la promozione in Serie C2, categoria in cui disputa la stagione 1983-1984 prima di chiudere la carriera agonistica.\nIn carriera ha totalizzato complessivamente 229 presenze e 2 reti in Serie A.\nAllenatore.\nPer la stagione 1988-1989, \u00e8 alla guida della , appena retrocessa in Interregionale, subentrando all'ottava giornata a Giuseppe Zanelli. Il gioco praticato dalla squadra \u00e8 piacevole e divertente, con pressing e applicazione del fuorigioco, e con il passare delle giornate vengono lanciati di diversi giovani. Chiude al nono posto finale, a otto punti dalla promossa . A causa dei problemi societari non viene confermato alla guida dei \"Tigrotti\".\nPassa poi sulla panchina del , dell' e quindi per un biennio su quella della Solbiatese, sempre in C2, dove lancia diversi giovani. Dalla stagione 1995-1996 diventa allenatore del , rimanendo fino al termine del campionato 1997-1998, centrando sempre la salvezza con i sardi.\nPer il campionato 1998-1999, torna a essere il tecnico della Pro Patria in C2. La rosa \u00e8 ridimensionata rispetto a quella che nelle tre stagioni precedenti aveva centrato i play-off, e si va a giocare la salvezza ai play-out, centrandola superando il . Conclusa la sua seconda esperienza con i \"Bustocchi\", torna al Tempio.\nNella stagione 2000-2001 \u00e8 sulla panchina del in C2, ma viene esonerato a novembre, mentre in quella successiva passa su quella del che conduce alla promozione in Serie C1. Per il campionato 2005-2006 \u00e8 alla guida della , poi negli anni successivi allena e ."}
{"id": "752809", "revid": "455046", "url": "https://it.wikipedia.org/wiki?curid=752809", "title": "Eurogruppo", "text": "L'Eurogruppo \u00e8 un centro di coordinamento europeo che riunisce i Ministri delle finanze dei 19 Stati membri che adottano l'euro, ossia la cosiddetta eurozona. Si tratta di una riunione informale che si svolge alla vigilia di un Consiglio dei ministri dell'Economia e delle finanze (Ecofin) e che permette di discutere di questioni economico-finanziarie legate all'Unione economica e monetaria dell'Unione europea (UEM).\nL'organismo si \u00e8 reso necessario in quanto, con l'allargamento dell'Unione europea a ventotto stati (poi diventati ventisette dopo l'uscita del Regno Unito dall'Unione europea), i diciannove paesi che adottano l'euro si trovano a rappresentare solo una parte, anche se maggioritaria, dell'Ecofin: gli incontri informali dell'Eurogruppo permettono di intensificare il dialogo sulle questioni connesse alle competenze specifiche che sono comuni agli stati dell'eurozona.\nL'Eurogruppo \u00e8 collegato al Consiglio dell'Unione europea (solo gli Stati membri dell'Eurogruppo votano su questioni relative all'euro nell'Ecofin). I suoi componenti e le sue funzioni sono formalizzati nel Trattato di Lisbona.\nComposizione.\nIl presidente dell'Eurogruppo \u00e8 attualmente il ministro delle finanze irlandese Paschal Donohoe che ha assunto l'incarico il 13 luglio 2020."}
{"id": "752811", "revid": "25550", "url": "https://it.wikipedia.org/wiki?curid=752811", "title": "Socketpuppet", "text": ""}
{"id": "752816", "revid": "88295", "url": "https://it.wikipedia.org/wiki?curid=752816", "title": "Nestoriani", "text": ""}
{"id": "752823", "revid": "124394386", "url": "https://it.wikipedia.org/wiki?curid=752823", "title": "Asdingi", "text": "Sono denominati Asdingi o Hastingi (dal nome della casata principale) i Vandali delle trib\u00f9 meridionali, situate originariamente in un territorio appartenente all'attuale Polonia meridionale. Alcuni storici ritengono siano da identificarsi anche con la popolazione dei Vittovali.\nAl tempo delle Guerre marcomanniche, sotto l'impero di Marco Aurelio, si trovavano nell'alta piana del fiume Tibisco. In seguito migrarono verso sud-ovest, prima nell'attuale Ungheria e poi nella Slovacchia orientale. \nQueste, insieme alle altre trib\u00f9 vandale, presero parte alle ondate migratorie che invasero l'Impero romano all'inizio del V secolo, spostandosi dapprima nella Penisola iberica ed, infine, nel Nordafrica. \nI condottieri delle trib\u00f9 degli Asdingi rappresentarono anche la pi\u00f9 importante dinastia reale dei Vandali. A loro \u00e8 attribuita la conquista della parte settentrionale dell'Africa e la creazione del Regno dei Vandali."}
{"id": "752836", "revid": "767487", "url": "https://it.wikipedia.org/wiki?curid=752836", "title": "The Birthday Party (gruppo musicale)", "text": "I The Birthday Party sono stati un gruppo musicale australiano, attivo dal 1977 al 1983.\nStoria della band.\nUn primo nucleo della band si form\u00f2 nei primi anni settanta, su iniziativa del cantante Nick Cave, del chitarrista Mick Harvey e del batterista Phill Calvert, compagni di scuola presso la \"Caulfield Grammar School\" di Melbourne.\nFinita la scuola, nel 1975, ai tre si aggiunse il bassista Tracy Pew. In seguito, presero il nome \"Boys Next Door\", e intensificarono l'attivit\u00e0 dal vivo, proponendo, perlopi\u00f9, reinterpretazioni di brani punk rock e proto-punk oltre a qualche brano loro, come \"Sex Crimes\" e \"Masturbation Generation\".\nNel 1978, alla band si aggiunse il chitarrista Rowland S. Howard, e il loro stile si apr\u00ec all'influenza del Rockabilly, del Free jazz e del Delta blues.\nNel 1979, sempre col nome \"Boys Next Door\", pubblicarono il primo LP, \"Door, Door\", e si trasferirono a Londra, nel Regno Unito.\nDopo aver definitivamente cambiato nome in \"The Birthday Party\", pubblicarono l'omonimo album, \"The Birthday Party\" (nelle cui primissime edizioni sono ancora accreditati come \"Boys Next Door\"). Divennero noti per il loro \"sound\" violento e martellante, e per l'esuberanza sul palco e il canto brutale di Cave. A Londra, ebbero, inoltre, l'occasione di esibirsi per lo show radiofonico di John Peel, la cui registrazione usc\u00ec su due EP nel 1987 e nel 1988.\nA \"The Birthday Party\", seguirono \"Prayers on Fire\" nel 1981, e \"Junkyard\" nel 1982.\nSempre nel 1982, Calvert venne licenziato, quindi Harvey lo sostitu\u00ec alla batteria. In quel periodo, la band si trasfer\u00ec a Berlino Ovest, dove ebbe occasione di collaborare con la cantante punk rock Lydia Lunch all'EP \"Drunk on the Pope's Blood/The Agony Is the Ecstasy\", e col cantante degli Einst\u00fcrzende Neubauten, Blixa Bargeld.\nDopo la pubblicazione, nel 1983, dei due EP \"The Bad Seed\"\ne \"Mutiny\", la band si sciolse, probabilmente per dissidi interni inaspriti dal comune abuso di droga.\nIn seguito allo scioglimento della band, Nick Cave cominci\u00f2 una prolifica carriera come cantautore, fondando, insieme a Mick Harvey, i Nick Cave and the Bad Seeds. Harvey e Rowland S. Howard furono, inoltre, membri della band Crime and the City Solution.\nTracy Pew mor\u00ec il 7 novembre del 1986, per le lesioni riportate in seguito a una crisi epilettica.\nRowland S. Howard mor\u00ec di cancro il 30 dicembre del 2009."}
{"id": "752841", "revid": "78273", "url": "https://it.wikipedia.org/wiki?curid=752841", "title": "Viviparo", "text": ""}
{"id": "752843", "revid": "1543377", "url": "https://it.wikipedia.org/wiki?curid=752843", "title": "Carcharhinus amblyrhynchos", "text": "Lo squalo grigio del reef (\"Carcharhinus amblyrhynchos\" [], a volte indicato erroneamente come \"amblyrhynchus\" o \"amblyrhinchos\") \u00e8 uno squalo del genere Carcharhinus e della famiglia Carcharhinidae. Si tratta di una delle specie pi\u00f9 comuni delle acque Indopacifiche, dal Mar Rosso al Sudafrica ad Ovest sino all'Isola di Pasqua ad Est. Si pu\u00f2 trovare a profondit\u00e0 molto variabili, dalla superficie fino a 250\u00a0m di profondit\u00e0, spesso vicino ad isole e barriere coralline. La sua forma \u00e8 quella tipica degli squali che abitano questo tipo di habitat, e cio\u00e8 possiede un muso largo ed arrotondato ed occhi grandi. Riusciamo a distinguere lo squalo grigio del Reef dai suoi simili per via della prima pinna dorsale, di un colore unico o con una macchia biancastra sulla punta, mentre le altre pinne hanno punta nera, cos\u00ec come il lobo caudale inferiore. Non \u00e8 presente alcuna cresta tra le pinne dorsali. La maggior parte degli esemplari non supera lunghezze di 1.6 metri.\nSi tratta di un predatore agile e scattante che si nutre principalmente di pesci ossei e cefalopodi. A dispetto della piccola taglia, il suo temperamento aggressivo gli permette di avere la meglio su altri squali pi\u00f9 grossi che abitano le sue stesse acque. La maggior parte di questi squali tende a ritornare continuamente in una zona relativamente ristretta di barriera corallina durante la propria vita. Ciononostante sono pi\u00f9 sociali che territoriali. Durante il giorno infatti si riuniscono in gruppi composti da 5 a 20 esemplari nei pressi delle creste della barriera corallina e si dividono solo alla sera per iniziare a cacciare. Le femmine adulte si riuniscono invece in acque poco profonde, dove le temperature pi\u00f9 alte permettono una crescita pi\u00f9 rapida da parte del loro stesso corpo o di quelli dei loro figli durante la gestazione. Come gli altri squali della famiglia, il Carcharhinus amblyrhynchos \u00e8 viviparo, cio\u00e8 la madre alleva gli embrioni attraverso una connessione placentale. Con cadenza annuale vengono alla luce cucciolate composte da un numero variabile tra uno a sei squaletti.\nQuesta specie di squali \u00e8 stata la prima ad essere osservata in atteggiamenti molto particolari che alcuni animali mostrano quando si sentono minacciati. Si tratta di particolari tic che allertano gli altri esseri viventi quando lo squalo \u00e8 pronto all'attacco. In questi casi la postura diventa inarcata e le pinne pettorali vengono abbassate. La nuotata diventa nervosa e l'animale procede a zig zag. Accade spesso che gli squali grigi del reef mettano in scena questi movimenti se sono avvicinati o inseguiti da sommozzatori. La specie \u00e8 inoltre responsabile di numerosi attacchi ad esseri umani e va trattata con cautela, specialmente se si notano atteggiamenti simili a quelli descritti.\nQuesti squali sono infine oggetto di pesca e sono in pericolo in quanto il loro tasso di riproduzione \u00e8 basso e l'habitat del singolo individuo \u00e8 limitato. La IUCN ha per questi motivi classificato la specie come prossima alla minaccia.\nTassonomia.\nIl primo a descrivere un esemplare della specie fu l'ittiologo olandese Pieter Bleeker, che nel 1856 le diede il nome di \"Carcharias (Prionodon) amblyrhynchos\", nella rivista scientifica \"Natuurkundig Tijdschrift voor Nederlandsch-Indi\u00eb\". Autori successivi hanno poi spostato la specie nel genere \"Carcharhinus\". Il tipo nomenclaturale fu una femmina di 1.5 metri osservata nel Mar di Giava. Altri nomi comuni utilizzati per questo animale sono \"baleniere V nera\", \"baleniere bronzo\", \"squalo baleniere di Fowler\", \"squalo leggiadro\", \"squalo baleniere leggiadro\", \"squalo grigio\", \"squalo beleniere grigio\", \"squalo codanera nasolungo\", \"squalo dei banchi\" e \"squalo codanera nasocorto\". Alcuni di questi nomi sono ad oggi applicati ad altra specie\nNella letteratura pi\u00f9 antica, il nome scientifico di questa specie era \"C. menisorrah\". Oggi lo squalo codanera del reef (\"C. wheeleri\"), tipico dell'Oceano Indiano occidentale, \u00e8 considerato parte della stessa specie di cui si discute in questa voce da parte della grande maggioranza degli autori. In origine quest'ultima sottospecie era ne era distinta perch\u00e9 possiede una punta di colore nero sulla prima dorsale, un muso leggermente pi\u00f9 corto ed una fila di denti in meno su entrambi i lati della mascella superiore. Basandosi sulle caratteristiche morfologiche, sul conteggio delle vertebre e sulla forma dei denti, Garrick ha concluso nel 1982 che la specie pi\u00f9 vicina allo squalo grigio del reef \u00e8 lo squalo punta argento (\"Carcharhinus albimarginatus\"). Questa interpretazione \u00e8 stata poi supportata da un'analisi filogenetica sugli allozimi condotta nel 1992 da Lavery\nAreale.\nLa specie \u00e8 nativa dell'Oceano Indiano e di quello Pacifico. Nel primo ne riscontriamo la presenza dal Sudafrica all'India, ivi compreso il Madagascar e le isole a questo vicine, il Mar Rosso e le Maldive. Nel secondo invece \u00e8 stato osservato dal Sud della Cina al Nord dell'Australia e della Nuova Zelanda, nonch\u00e9 nel Golfo di Tailandia, presso le Filippine ed in Indonesia La specie \u00e8 stata osservata in prossimit\u00e0 di molte isole pacifiche, tra le quali citiamo le Samoa Americane, le Isole Chagos, l'Isola di Pasqua, l'Isola del Natale, le Isole Cook, le Isole Marchesi, le Isole Tuamotu, Guam, Kiribati, le Isole Marshall, la Micronesia, Nauru, la Nuova Caledonia, le Isole Marianne, Palau, le isole Pitcairn, Samoa, le Isole Salomone, Tuvalu, le Hawaii, e Vanuatu.\nHabitat.\nIn genere vive vicino alle coste, in acque poco profonde (non al di sotto dei 60 metri di profondit\u00e0). In ogni caso questo squalo \u00e8 noto per essere sceso sino a 100 metri. Vivono al di sopra delle piattaforme insulari e continentali e prediligono la parte controcorrente della barriera corallina con acque pure e topografia frastagliata. Sono spesso rinvenuti in corrispondenza di scarpate o sul bordo della barriera stessa, pi\u00f9 raramente in lagune. Pu\u00f2 accadere che si avventurino per molti chilometri in oceano aperto.\nDescrizione.\nL'esemplare adulto in genere non supera gli 1.9 metri di lunghezza, ma pu\u00f2 arrivare a misurare fino a 255\u00a0cm ed a pesare 337\u00a0kg\nLa superficie dorsale \u00e8 grigia, a volte con sfumature bronzee, mentre quella ventrale \u00e8 bianca, le pinne pettorali, quelle pelviche, quella anale e la seconda dorsale sono nere sulla punta, cos\u00ec come il margine di quella caudale. Alcuni individui provenienti dall'Oceano Indiano occidentale presentano la punta della prima pinna dorsale di colore bianco. Questa caratteristica \u00e8 comunque assente negli esemplari del Pacifico. Questo squalo somiglia molto allo squalo pinna nera del reef, da cui si differenzia per la macchia sulla pinna dorsale. Una caratteristica molto peculiare di questi squali \u00e8 che se stazionano in acque poco profonde la loro pelle diventa pi\u00f9 scura, in seguito ad un processo simile all'abbronzatura\nIl corpo \u00e8 snello e piuttosto robusto, il muso allungato e spuntato, gli occhi grandi e rotondi. Su ciascun lato di entrambe le mascelle ci sono 13 o 14 file di denti (generalmente 14 sulla superiore e 13 sull'inferiore). Mentre i denti superiori sono triangolari e dotati di cuspidi ripiegate, quelli inferiori hanno cuspidi pi\u00f9 sottili ed erette e sono pi\u00f9 serrati. La prima dorsale \u00e8 di dimensioni medie e non vi sono creste ad unirle con la seconda. Le pinne pettorali infine sono sottili e a falce.\nBiologia.\nAssieme al \"Carcharhinus melanopterus\" ed al \"Triaenodon obesus\", \u00e8 una delle tre specie pi\u00f9 diffuse nelle barriere coralline indopacifiche. Questa specie tende ad espellere la maggior parte degli altri squali dal proprio habitat, anche se questi sono pi\u00f9 grandi. Dove vi \u00e8 una coesistenza con il \"C. melanopterus\", quest'ultimo abita i fondali poco profondi, il \"C. amblyrhynchos\" le acque profonde. Aree con molti squali grigi del reef tendono a contenere pochi \"Carcharhinus plumbeus\" e viceversa. Questo probabilmente \u00e8 dovuto alle diete molto simili delle due specie.\nNel caso poco frequente nel quale nuotano in oceano aperto, spesso si accompagnano a mammiferi marini o a grossi pesci pelagici come l\"'Istiophorus platypterus\". Vi \u00e8 un caso documentato di circa 25 squali grigi del reef che seguivano un grande branco di delfini in compagnia di circa altrettanti \"Carcharhinus falciformis\" e di un unico \"Carcharhinus albimarginatus\". Si sono inoltre osservati degli \"Elagatis bipinnulata\" sfregarsi sulla pelle di uno squalo grigio del reef cercando di sfruttarne la ruvidezza per liberarsi dei loro parassiti.\nQuesti squali sono a volte preda di specie pi\u00f9 grosse come il \"C. albimarginatus\". A Rangiroa nella Polinesia Francese uno \"Sphyrna mokarran\" \u00e8 stato osservato mentre approfittava di alcuni squali grigi del reef esausti dopo l'accoppiamento per ucciderli e nutrirsene. Parassiti noti della specie sono il nematode \"Huffmanela lata\" ed i molti copepodi che si attaccano ai dentelli dermici dello squalo, nonch\u00e9 esemplari al primo stadio di isopodi (\"Gnathia trimaculata\" and \"Gnathia grandilaris\") che si attaccano a filamenti e setti branchiali.\nDieta.\nSi nutrono principalmente di pesci ossei, ma anche di cefalopodi come calamari e piovre e pi\u00f9 raramente di crostacei come granchi ed astici. In genere pi\u00f9 lo squalo \u00e8 grande pi\u00f9 predilige i cefalopodi. La caccia pu\u00f2 essere sia individuale che in gruppo. Sono noti per spingere banchi di pesci contro i coralli, in modo che qualcuno si infilzi e possa essere catturato. Il loro stile di caccia \u00e8 comunque complementare rispetto a quello dei \"Triaenodon obesus\". Mentre infatti questi ultimi sono specializzati nel catturare pesci in piccole caverne e crepacci, gli squali grigi del reef sono pi\u00f9 bravi in acque libere. il loro olfatto \u00e8 molto acuto, riuscendo ad identificare una parte di estratto di tonno su 10 miliardi di parti di acqua marina. In presenza di grandi quantit\u00e0 di cibo possono cadere in frenesia alimentare. Un caso documentato ha mostrato come durante una frenesia causata da un'esplosione sottomarina che ha ucciso un gran numero di dentici uno degli squali coinvolti \u00e8 stato divorato dagli altri insieme alle prede.\nRiproduzione.\nDurante l'accoppiamento il maschio si assicura di rimanere ancorato al corpo della femmina mordendole le pinne o il corpo stesso. Come del resto gli altri Carcharhini \u00e8 viviparo: una volta che gli embrioni esauriscono il tuorlo a loro disposizione la sacca che lo contiene diventa una placenta che li sostiene sino alla nascita. Ciascuna femmina \u00e8 dotata di un solo ovario (sul lato destro) e due uteri. Da uno a quattro cuccioli (nelle Hawaii anche sei) nascono ogni anno. Le dimensioni della cucciolata sono proporzionali a quelle della madre. Si stima che la gestazione duri dai 9 ai 14 mesi. Il parto avviene tra luglio ed agosto nell'emisfero australe e da marzo a luglio in quello boreale. Ciononostante femmine con embrioni a termine sono state avvistate in autunno al largo di Enewetak. I cuccioli misurano dai 45 ai 60\u00a0cm di lunghezza. La maturit\u00e0 sessuale viene raggiunta a 7 anni d'et\u00e0, quando i maschi sono lunghi da 1.3 ad 1.5 metri e le femmine da 1.2 ad 1.4. Le femmine che abitano la Grande Barriera Corallina maturano ad 11 anni, momento in cui sono anche pi\u00f9 grandi fisicamente. Generalmente questi squali vivono per circa 25 anni.\nComportamento.\nGli squali grigi del reef sono attivi per tutto il giorno, ma in modo particolare durante la notte. A Rangiroa, gruppi di circa 30 esemplari trascorrono la giornata assieme in piccole parti del loro habitat collettivo, e si disperdono di notte per andare a caccia. Il loro habitat \u00e8 di circa 0.8 chilometri quadrati. Ad Enewetak nelle Isole Marshall si assiste a comportamenti diversi in diverse zone della barriera corallina. Gli squali che vivono pi\u00f9 vicini all'oceano aperto tendono ad essere nomadi, nuotano per lunghe distanze lungo la barriera stessa, mentre quelli che abitano in corrispondenza di pinnacoli o lagune tendono a rimanere pressoch\u00e9 fermi per tutto il giorno.. In presenza di forti correnti di marea nuotano incontro ad esse: verso riva quando la marea scende e verso il largo quando essa risale. Questo gli permette di tenere meglio sotto controllo le prede ed allo stesso tempo di avere a disposizione acqua torbida in cui cacciare.\nLa territorialit\u00e0 \u00e8 un aspetto assai poco accentuato del loro istinto: gli individui tollerano l'ingresso di altri esemplari nella loro area per nutrirsi. Al largo delle Hawaii un esemplare rimane nella stessa zona della barriera anche per tre anni, mentre a Rangiroa effettuano spostamenti regolari di circa 15\u00a0km al massimo. Alcuni individui di Enewetak invece possono diventare aggressivi in zone specifiche del loro habitat, mostrando segni di territorialit\u00e0.\nSocialit\u00e0.\nMolte sono le prove della socialit\u00e0 in questi squali. Nelle Hawaii nordoccidentali, numerose femmine adulte incinte sono state osservate mentre nuotavano lentamente in acque poco profonde disegnando dei cerchi, a volte esponendo all'aria le pinne dorsali o i dorsi. Tutto questo in genere dalle 11 del mattino alle 3 del pomeriggio, ore di maggiore effetto della luce solare. In modo simile, al largo dell'Atollo Johnston, molte femmine si riuniscono nel periodo compreso tra marzo e giugno. Il numero preciso varia di anno in anno. Ogni giorno gli squali iniziano a raggiungere l'area di aggregazione a partire dalle 9 del mattino, raggiungendo un numero massimo nelle ore pi\u00f9 calde in assoluto e disperdendosi entro le 7 pomeridiane. Ogni individuo fa ritorno ogni giorno o al massimo ogni sei giorni. Si ritiene che questi comportamenti particolari accelerino la crescita degli embrioni. L'acqua poco profonda inoltre tiene lontani eventuali maschi indesiderati.\nAl largo di Enewetak, diverse parti della barriera corallina mostrano diversi atteggiamenti sociali da parte degli squali grigi del reef. In corrispondenza di spazi pi\u00f9 ristretti gli animali tendono a rimanere soli, mentre sul bordo della barriera da 5 a 20 di loro si riuniscono al mattino ed aumentano in numero per tutto il pomeriggio per disperdersi a sera. Nelle aree pi\u00f9 pianeggianti invece formano banchi polarizzati (cio\u00e8 nuotano tutti nella stessa direzione) di 30 esemplari che si muovono vicino al fondale, disponendosi l'uno parallelamente all'altro o disegnando dei cerchi. La maggior parte dei componenti del banco sono femmine e si ritiene che ci\u00f2 sia relazionato all'accoppiamento ed all'allevamento e al parto dei figli.\nRisposta alle minacce.\nI sintomi di sensazione di minaccia di questi squali sono tra i pi\u00f9 noti e tra i pi\u00f9 facili da individuare tra quelli degli squali. Studi al riguardo sono stati condotti osservando il comportamento di alcuni esemplari all'avvicinarsi di sommozzatori, comportamento che a volte \u00e8 degenerato in attacchi. In questi casi lo squalo solleva la punta del muso verso l'alto, abbassa le pinne pettorali, inarca il dorso, e curva il corpo lateralmente. Nel momento in cui mantiene questo tipo di postura, l'animale nuota con movimenti esagerati a zig zag, a volte torcendosi e disegnando degli anelli ad otto. L'intensit\u00e0 di questi scatti nervosi aumenta a mano a mano che la minaccia, o almeno l'entit\u00e0 percepita come tale dallo squalo, si avvicina o se esistono degli ostacoli, ad esempio scogli o altri pesci, che impediscono la fuga. Se il sommozzatore si avvicina ancora, lo squalo si d\u00e0 alla fuga o attacca rapidamente con le fauci spalancate cercando di procurare dei graffi con i denti superiori.\nLa maggior parte delle volte che questi comportamenti sono stati osservati, essi sono stati riconducibili all'avvicinamento di un sommozzatore o di un piccolo sommergibile che inseguisse lo squalo a qualche metro di distanza da dietro o dall'alto. La scena si ripete all'avvicinarsi di murene ed in un'occasione anche come difesa, prima della fuga, nei confronti di un grosso esemplare di pesce martello maggiore. Non ci sono invece casi documentati di questo comportamento nei confronti di altri squali della stessa specie. Questo suggerisce che quest'arma sia una risposta piuttosto rivolta alle minacce (come i predatori) che ai rivali. Visto poi che la specie non \u00e8 territoriale, si ritiene che il loro istinto li porti a difendere uno spazio d'acqua di dimensioni ridotte attorno al loro corpo. Gli esemplari della Polinesia Francese e della Micronesia sono in genere pi\u00f9 aggressivi e pi\u00f9 propensi agli atteggiamenti di cui sopra."}
{"id": "752844", "revid": "1868193", "url": "https://it.wikipedia.org/wiki?curid=752844", "title": "Nomisma (azienda)", "text": "Nomisma S.p.A. \u00e8 una societ\u00e0 di consulenza fondata nel 1981 a Bologna da un gruppo di economisti, tra cui Romano Prodi, con il sostegno di alcune banche o grandi organismi economici. Oggi gli azionisti comprendono istituzioni finanziarie e gruppi imprenditoriali italiani ed esteri.\nLa societ\u00e0 opera nei settori dell'economia applicata. Dal 2014 il presidente \u00e8 Piero Gnudi.\nStoria.\nLa societ\u00e0 viene fondata nel 1981 dalla BNL come centro studi allo scopo di compiere ricerche ad analisi sull'economia reale. Con la creazione della societ\u00e0 la BNL intendeva aprire l'istituto al mondo universitario e, conseguentemente, fu chiamato a dirigere la societ\u00e0 il professore di economia industriale Romano Prodi, che allora rivestiva il ruolo di consulente economico presso la BNL. Quando nel 1982 Romano Prodi fu scelto come presidente dell'IRI, rimase in Nomisma con la carica di presidente del comitato scientifico.\nIl caso Nomisma.\nNel 1983, Nomisma sigl\u00f2 una convenzione con il Dipartimento per la cooperazione e lo sviluppo, facente capo al ministero degli Esteri, al fine di compiere una serie di analisi socio-economiche su quei Paesi in via di sviluppo verso cui erano diretti gli aiuti economici dell'Italia. Successivamente apparvero sui giornali numerosi articoli critici, che chiamavano in causa sia lo stesso Romano Prodi che i vertici della Banca Nazionale del Lavoro (BNL), riguardo all'utilit\u00e0 e l'esosit\u00e0 del contratto pluriennale siglato fra la Farnesina e Nomisma. La Procura di Roma apr\u00ec un'inchiesta per reato di peculato ai danni dello Stato e lo stesso direttore generale della BNL, Francesco Bignardi, fu interrogato come persona informata dei fatti e poi pienamente prosciolto."}
{"id": "752851", "revid": "119750", "url": "https://it.wikipedia.org/wiki?curid=752851", "title": "Andrea Canestri", "text": "Fu un continuatore, come giornalista, di un genere dialettale di tradizione del dialogo umoristico-satirico che affonda le radici nella poesia dialettale del Cinquecento. Suoi sono i personaggi di Burina e Michina, due popolane che con i loro dialoghi teatralizzano fatti e personaggi della vita locale.\nLa tradizione del genere offre diversi esempi su testate giornalistiche locali: nel 1900 sulle pagine del \"\"Fra Tranquillo\" compaiono i dialoghi di una contadina e una fruttivendola che nel 1905 diventano \"Tonia e Geppa\".\nL'opera di Andrea Canestri si pu\u00f2 riassumere in cinque principali ripartizioni:"}
{"id": "752852", "revid": "253269", "url": "https://it.wikipedia.org/wiki?curid=752852", "title": "Lili Damita", "text": "Biografia.\nInizi.\nVenne educata in convento e frequent\u00f2 scuole di danza in diversi paesi europei, prima di entrare a far parte, all'et\u00e0 di 14 anni, del Balletto dell'Op\u00e9ra di Parigi. Dopo essersi esibita in numerose sale musicali, apparve infine al Revue al Casin\u00f2 di Parigi, mentre nel frattempo lavor\u00f2 come modella fotografica. Grazie alla vittoria in un concorso di bellezza nel 1921, ottenne un primo ruolo cinematografico e successivamente apparve in numerosi film muti francesi.\nLa prima parte da protagonista giunse con il film \"Das Spielzeug von Paris\" (1925), del regista di origine ungherese Michael Curtiz; fu immediatamente un successo e Curtiz la diresse in altri due film: \"Fiaker Nr. 13\" (1926) e \"Der Goldene Schmetterling\" (1926). La Damita divenne la seconda moglie di Curtiz, ma il matrimonio dur\u00f2 meno di un anno.\nCarriera.\nLa Damita continu\u00f2 ad apparire in produzioni tedesche e britanniche, con registi del calibro di Robert Wiene, Georg Wilhelm Pabst e Graham Cutts. Nel 1928, su invito del produttore Samuel Goldwyn, raggiunse Hollywood, dove debutt\u00f2 nel film \"Il soccorso\" (1929), accanto a Ronald Colman, e dove affianc\u00f2 star come Gary Cooper in \"Il fuciliere del deserto\" (1931), Maurice Chevalier in \"Une heure pr\u00e8s de toi\" (1932), Laurence Olivier in \"La sfinge dell'amore\" (1931), Cary Grant in \"This Is the Night\" (1932) e James Cagney in \"La riva dei bruti\" (1935).\nTra gli altri suoi film pi\u00f9 famosi, sono da ricordare \"I due rivali\", con Victor McLaglen e \"The Bridge of San Luis Rey\", usciti ambedue nel 1929.\nVita privata.\nNel 1935 l'attrice spos\u00f2 Errol Flynn, che stava raggiungendo la celebrit\u00e0 come interprete di \"Capitan Blood\", e da lui ebbe un figlio, Sean, nato nel 1941. Il matrimonio pose fine alla carriera della Damita che, dopo il divorzio da Flynn nel 1942, si rispos\u00f2 una terza volta nel 1962 con Allen Loomis, un industriale dell'Iowa.\nDurante la Guerra del Vietnam, suo figlio Sean stava lavorando come fotografo freelance per Time Magazine, quando lui e il giornalista Dana Stone scomparvero in una strada a sud di Phnom Penh (Cambogia), il 6 aprile 1970. La Damita impieg\u00f2 molto tempo e invest\u00ec ingenti somme di denaro per tentare di rintracciare il figlio, ma ogni ricerca fu inutile. Sean Flynn fu infine dichiarato ufficialmente morto nel 1984.\nLili Damita mor\u00ec nel 1994 per la malattia di Alzheimer a Palm Beach (Florida), all'et\u00e0 di 90 anni; fu sepolta nell'Oakland Cemetery di Fort Dodge (Iowa), citt\u00e0 natale del suo terzo marito."}
{"id": "752855", "revid": "4175", "url": "https://it.wikipedia.org/wiki?curid=752855", "title": "St James' Park", "text": "St James' Park \u00e8 un impianto sportivo multifunzione britannico di Newcastle upon Tyne, citt\u00e0 e distretto metropolitano del Nord Est dell'Inghilterra.\nAttivo dal 1880 come terreno adibito al calcio su un'area pubblica un tempo appartenente a un dignitario locale, ospita dal 1892 gli incontri interni del .\nDi propriet\u00e0 comunale, \u00e8 passato attraverso alcune ristrutturazioni anche se per buona parte della sua storia (quasi mezzo secolo) non fu sottoposto a modifiche di rilievo: fu infatti solo nel 1972 che si procedette a un primo intervento edilizio sulla struttura prima di quello del 1993 e, a seguire, quello tra il 1998 e il 2000 che ha dato all'impianto la forma attuale.\nFu tra gli impianti che accolsero gare del campionato europeo di calcio 1996 e, nel 2012, fu sede accessoria di Londra per gli incontri del torneo calcistico della XXX Olimpiade. \nNonostante la preminente destinazione calcistica, fin dai primi anni del XIX secolo ospit\u00f2 anche incontri di rugby a XIII sia a livello di club che internazionale; per quanto riguarda invece il rugby a XV, ospit\u00f2 gare della .\nNella stagione 2018-19, inoltre, accolse entrambe le finali delle due massime competizioni europee di club di quest'ultima disciplina, la Champions Cup e la Challenge Cup.\nPi\u00f9 recentemente, \u00e8 stata destinata a ospitare una gara della Coppa del Mondo di rugby a 13 2021.\nDal 2017 il terreno di gioco \u00e8 un prato in erba ibrida realizzato con tecnologia SISGrass.\nStoria.\nLo stadio sorge su un parco alla sommit\u00e0 di una collinetta nel centro cittadino, parte di una \"common land\" storica chiamata Town Moor e nei pressi di un luogo adibito a patibolo destinato alle esecuzioni capitali, sebbene inutilizzato dal 1844; il terreno, all'epoca, non era livellato e veniva usato come pascolo dal bestiame da macello.\nNel 1880 sorse un'area destinata al calcio il cui primo utilizzatore fu un club chiamato Newcastle Rangers: i due ingressi del campo di gioco presero il nome di Leazes End, dal nome di Leazes Terrace, un palazzo signorile attualmente residenza studentesca dell'Universit\u00e0 di Newcastle, e Gallowgate End per via della prossimit\u00e0 con il citato patibolo ().\nIl Rangers rimase a due riprese nell'impianto fino al 1884, poi nel 1886 prese il suo posto il Newcastle West End, cui si aggiunse il Newcastle East End nel 1892; in tale anno questi ultimi due club si fusero a formare il , il quale nel 1899, un anno dopo la sua promozione in First Division, riusc\u00ec faticosamente a ottenere l'autorizzazione all'ampliamento della struttura, dopo avere persino valutato l'ipotesi di abbandonarla per cercarne una pi\u00f9 adattabile.\nI lavori riguardarono il livellamento del piano di gioco, l'edificazione di una tribuna in prossimit\u00e0 di Gallowgate End e la realizzazione di spalti con riporti di terreno che portarono la capacit\u00e0 totale dell'impianto a posti; inoltre il perimetro della struttura fu recintato da una barriera in lamiera ondulata.\nPochi anni pi\u00f9 tardi, anche alla luce delle crescenti ambizioni del club (che nel primo decennio del nuovo secolo sarebbe giunto a vincere tre volte il titolo nazionale), fu edificata una nuova tribuna coperta lungo Barrack Road e create tre nuove tribune scoperte per una capacit\u00e0 di circa posti; sotto la nuova tribuna sorse pure una piscina e la nuova struttura fu inaugurata nel settembre 1905.\nDopo la Grande Guerra il Newcastle affid\u00f2 all'architetto scozzese Archibald Leitch uno studio per la copertura completa dello stadio; il progetto presentato prevedeva la costruzione di spalti a doppia gradinata provvisti di tettoia, ma problemi tra municipio e proprietari terrieri fecero slittare il piano fino all'accantonamento definitivo, e tutto quanto fu possibile realizzare fu una modesta copertura sulla curva verso Leazes End nel 1922.\nTali, minimali, modifiche, si rivelarono essere definitive per almeno mezzo secolo: nel dopoguerra il club tent\u00f2 di rimpiazzare la vecchia tribuna con una di nuovo disegno, ma il consiglio comunale cittadino non autorizz\u00f2 mai tali lavori; ancora, negli anni cinquanta, un timido approccio per discutere della realizzazione di un impianto da posti non giunse neppure all'attenzione della municipalit\u00e0.\nLe uniche migliorie che il club riusc\u00ec ad apportare al St James' Park in quel periodo riguardarono l'installazione di un impianto di illuminazione: nel 1953 si tenne nello stadio la prima partita in notturna, un'amichevole contro la scozzese , tre anni in anticipo rispetto al primo incontro di First Division mai disputato con luce artificiale, a Portsmouth, singolarmente con protagonista proprio il in visita alla squadra locale; nel 1958 il club invest\u00ec per l'acquisto e l'installazione di quattro nuovi tralicci alti (), i pi\u00f9 alti e i pi\u00f9 tecnologicamente avanzati all'epoca nel Regno Unito.\nNel 1963, nel pieno delle negoziazioni per l'assegnazione delle sedi dell'imminente ottavo campionato mondiale di calcio, che l'Inghilterra avrebbe ospitato tre anni pi\u00f9 tardi, club e consiglio municipale iniziarono una lunga e infruttuosa trattativa avente a oggetto il prolungamento del contratto d'affitto dello stadio, nella quale si inser\u00ec anche un progetto pubblico unilaterale di costruzione di un nuovo impianto da posti e una polemica politica tra i gruppi conservatori e laburisti in consiglio comunale; di fronte a tale stallo, il comitato organizzatore del mondiale decise di abbandonare l'ipotesi Newcastle per affidare le gare ad Ayresome Park nella vicina Middlesbrough.\nTale bocciatura inaspr\u00ec ulteriormente i rapporti tra le due parti in causa, tanto che il contenzioso, esplicito o sottotraccia, and\u00f2 avanti per i successivi due decenni durante i quali il Newcastle pianific\u00f2 perfino l'abbandono di St James' Park e la costruzione di un nuovo impianto di propriet\u00e0; a far recedere il club da tale decisione vi fu il permesso dell'amministrazione cittadina all'esecuzione di lavori di ristrutturazione nel 1971, circa cinquant'anni dopo l'ultimo sostanziale intervento edilizio sulla struttura dell'impianto; il progetto prevedeva la realizzazione di una copertura completa dello stadio, ma nei fatti fu realizzata solo la East Stand, tribuna prospiciente su Leazes Terrace, peraltro in ritardo a causa degli scioperi delle maestranze edili.\nNel 1978 la curva su Leazes End fu demolita, ma contemporaneamente il Newcastle retrocedette in Second Division con perdita di introiti e la nuova gradinata non vide la luce per diversi anni.\nIl decennio successivo fu costellato da diverse tragedie negli stadi d'Europa in generale (Heysel) e del Regno Unito in particolare, che sollecitarono interventi legislativi tendenti a modificare in maniera radicale la conformazione degli impianti; facendo seguito all'incendio del Valley Parade a Bradford, in cui 56 persone rimasero uccise, furono ordinate ispezioni tecniche in tutti i maggiori stadi del Paese, e St James' Park risult\u00f2 essere tra quelle pi\u00f9 bisognose di pesanti ristrutturazioni: si inizi\u00f2 dalla West Stand, vecchia di ottant'anni ma ormai inadeguata perch\u00e9 completamente in legno e a rischio incendio, demolita nel 1987 e rimpiazzata da una tribuna in cemento intitolata a Jackie Milburn, ex giocatore del club deceduto nel 1988.\nAltri lavori sarebbero stati necessari, ma il club era in pesanti difficolt\u00e0 finanziarie e la ristrutturazione non era tra le priorit\u00e0 dell'amministrazione comunale.\nNel 1992, tuttavia, un facoltoso industriale del ramo edile, John Hall, acquist\u00f2 il club e spese la sua influenza per fare approvare al consiglio municipale un piano di ristrutturazione da 25 milioni di sterline, che si tradusse nella ricostruzione completa della Milburn Stand, rifacimento del terreno di gioco e relativo sistema di drenaggio, ristrutturazione della curva su Gallowgate e chiusura degli angoli tra le tribune nonch\u00e9 eliminazione dei posti in piedi: la capienza finale fu ridotta a spettatori, ma tutti seduti; lo stadio cos\u00ec approntato fu designato per ospitare gare del campionato europeo di calcio 1996, prima grande manifestazione che esso fu in grado di accogliere.\nAncora, facendo seguito al crescente successo del club nel decennio, si ripropose la questione della capienza, per risolvere la quale Hall commission\u00f2 lo studio di un nuovo impianto da posti a sedere e la trasformazione dell'area di St James' Park in un'arena coperta con parcheggio da destinare alla squadra di pallacanestro del , facente parte dello stesso gruppo sportivo della squadra di calcio, ma il progetto non decoll\u00f2 mai per via del lungo iter burocratico e amministrativo al quale avrebbe dovuto essere sottoposto.\nHall ripieg\u00f2 quindi su un progetto di trasformazione in doppia gradinata in ogni tribuna e interamente coperto, che vide la luce tra la fine del 1998 e l'agosto 2000 e diede allo stadio la conformazione con la quale \u00e8 divenuto noto nel XXI secolo.\nDalla stagione sportiva 2016-17 il terreno di gioco dello stadio \u00e8 in erba ibrida SISGrass, tecnologia che prevede la semina su un prato sotto la cui superficie \u00e8 stato preparato un reticolo di materiale sintetico con funzioni di rinforzo e ancoraggio.\nUtilizzi.\nOltre a essere dal 1892 l'impianto interno del , St James' Park ospit\u00f2 altri eventi sia di club che internazionali.\nFu una delle sedi della prima fase del campionato europeo di calcio 1996; divise con Leeds l'accoglimento delle gare del girone B e in essa si esibirono , e .\nAncora a uso calcistico, bench\u00e9 olimpico, fu l'impiego dello stadio nel 2012, come sede accessoria della citt\u00e0 organizzatrice dei Giochi Londra: ospit\u00f2 gare di entrambi i tornei fino ai quarti di semifinale, tra e di quello maschile e e di quello femminile.\nPi\u00f9 in generale St James' Park ha ospitato relativamente pochi incontri internazionali di calcio, e tutti concentrati nei primi e nei pi\u00f9 recenti anni: l' vi gioc\u00f2 4 incontri prima della seconda guerra mondiale, tre nel Torneo Interbritannico pi\u00f9 un'amichevole contro la nel 1938, per quasi sessant'anni l'ultimo appuntamento internazionale prima del campionato europeo.\nL'Inghilterra torn\u00f2 nello stadio solo nel 2001 (2-0 sull', qualificazione al mondiale 2002) e nei successivi quattro anni, durante i lavori per la ricostruzione di Wembley, vi disput\u00f2 tre incontri, il pi\u00f9 recente dei quali una vittoria 2-0 nel 2005 sull' valida per la qualificazione al mondiale 2006.\nPer quanto riguarda invece il rugby a XIII, Newcastle ha una lunga tradizione nella disciplina essendo il nord-est dell'Inghilterra uno dei posti dove essa si svilupp\u00f2 fin dalla separazione dei due codici nel 1895; lo stadio \u00e8 stato prescelto per ospitare la cerimonia d'apertura e la gara inaugurale, tra e , della Coppa del Mondo di rugby a 13 2021, a quasi 110 anni di distanza dall'ultimo incontro internazionale di tale disciplina, tenutosi nel 1911 tra e .\nInfine, nel rugby a XV, la struttura ospit\u00f2 tre gare della fase a gironi della , con punte sempre superiori ai spettatori: furono di scena al St. James' Park e , e e di nuovo la contro ; l' del rugby a XV disput\u00f2 il suo primo (e, allo stato, unico) \"test match\" durante la preparazione alla , e l'avversaria fu l', battuta 37-0.\nIn ambito di club, lo stadio fu designato dall'European Professional Club Rugby a sede delle finali delle due maggiori competizioni europee, la Champions Cup e la Challenge Cup, per la stagione 2018-19."}
{"id": "752856", "revid": "287204", "url": "https://it.wikipedia.org/wiki?curid=752856", "title": "Porsche 356", "text": "La Porsche 356 \u00e8 un'automobile sportiva, sia coup\u00e9 che cabriolet, prodotta dalla Porsche ininterrottamente dal 1948 al 1966. Pu\u00f2 essere considerato il primo modello \"di serie\" prodotto dalla casa di Stoccarda.\nIn poco meno di un ventennio si sono succedute parecchie versioni, con differenti motorizzazioni tra 1.1 e 2 litri. La denominazione \"Carrera\" comparve per la prima volta proprio sulle versioni pi\u00f9 potenti della 356 con doppio albero a camme in testa.\nLa 356 \u00e8 una vettura che ha fatto epoca, vantando eccezionali livelli di maneggevolezza, leggerezza, affidabilit\u00e0 e tenuta di strada e spianando la strada alla futura Porsche 911.\nLa storia.\nNell\u2019agosto 1947 a Gm\u00fcnd in K\u00e4rnten, in Carinzia, Austria, dove lo Studio Porsche si era trasferito in seguito ai bombardamenti alleati sulla Germania, in una vecchia segheria, i progettisti Ferdinand Porsche, appena liberato dalla prigionia, suo figlio Ferry, Karl Rabe, Erwin Komenda e il carrozziere Frederich Weber si ritrovarono per mettere gi\u00f9 il progetto di una vettura sportiva sulla base della meccanica del Maggiolino, progettato qualche anno prima proprio dallo stesso Ferdinand Porsche. \nPunto di partenza fu il KDF-VW 60 K-10 o Studio Porsche Typ 64, una piccola sportiva 1,1 litri progettata per la gara Berlino-Roma del 1940 mai disputata a causa della guerra.\nDa qui si ripart\u00ec per costruire la prima Porsche 356. Il nome corrispondeva semplicemente al numero di progetto nello Studio Porsche (Typ 356) della vettura. Era una piccola vettura con pianale in acciaio, motore boxer raffreddato ad aria elaborato fino a 40 CV montato posteriormente a sbalzo, 4 freni a tamburo, sospensioni a barra di torsione davanti e dietro e sterzo, tutto, di derivazione Volkswagen Maggiolino.\nLa primissima vettura era una roadster a motore centrale con 2 soli posti ma con un immediato ripensamento gi\u00e0 dalla seconda vettura si passo a una configurazione coup\u00e9 2+2 posti.\nLa carrozzeria coup\u00e9 era realizzata in alluminio nella sede di Gmund a mano con un mascherone in legno mentre le scoperte venivano allestite prima dalla carrozzeria Beutler di Thun, in Svizzera, e poi dalla carrozzeria Kastenhofer di Vienna. Questa prima versione riusciva a toccare i 140 km/h di velocit\u00e0 massima.\nIl 17 settembre del 1948 Ferdinand Porsche e Heinrich Nordoff della Volkswagen trovarono un accordo con cui la produttrice di sportive poteva usare le parti del Maggiolino per le sue vetture e la sua rete di assistenza in Europa e in America per l\u2019assistenza del coup\u00e9. Inoltre con questo accordo la Porsche espose 2 vetture, una coup\u00e9 e una cabriolet, nello stand Volkswagen al Salone di Ginevra del 1949. Fu il debutto per la casa ai saloni internazionali.\nNel 1949 venne stipulato un accordo con la Carrozzeria Reutter di Stoccarda, futura dirimpettaia della Porsche, per incrementare i volumi di produzione delle carrozzerie. La carrozzeria venne ridisegnata per adeguarsi all\u2019uso dell\u2019acciaio anzich\u00e9 dell\u2019alluminio; la linea divenne meno flessuosa e il peso aument\u00f2 ma questo rese la produzione effettivamente industriale, quindi pi\u00f9 spedita e non pi\u00f9 artigianale.\nNello stesso anno cominci\u00f2 il rapporto con Max Hoffmann per vendere le sportive nel Nord America che dar\u00e0 molte soddisfazioni alla casa tedesca.\nNel 1951 dopo circa 500 vetture costruite arrivarono i tamburi dei freni in alluminio, il motore 1.1 venne affiancato da un nuovo 1300 (Typ 506) e nuovi ammortizzatori idraulici telescopici al posteriore.\nFinalmente nel 1952 i Porsche recuperarono l\u2019officina di Stoccarda e aprirono la fabbrica di Zuffenhausen dove ancora c\u2019\u00e8 la sede centrale della casa automobilistica. Quell\u2019anno venne montato un parabrezza in un sol pezzo pur con un deciso spigolo al centro per migliorare la visibilit\u00e0, la luce della retromarcia venne spostata dagli stop alla luce della targa, il comando dei lampeggiatori posto sul piantone, la modanatura cromata sul cofano inspessita, sostituito il pomello del cambio, i listelli delle porte in legno divennero in metallo, la strumentazione utilizz\u00f2 cifre verdi, il contagiri venne montato di serie e vennero aggiunti gli sportelli scorrevoli del riscaldamento ai lati del pavimento. Alcune cabriolet vennero allestite dai carrozzieri Gl\u00e4ser e Beutler.\nSuccessivamente mentre i paraurti vennero separati dalla carrozzeria e acquisirono una modanatura lucida, debuttava il motore 1500 (Typ 527) di 1488 cc, capace di 60 CV con albero a gomiti su cuscinetti a rulli. Nell\u2019ottobre dello stesso anno la 1500 normale fu affiancata dalla 1500 Super con 70 CV (motore Typ 528) e dalla 1500 Dame (motore Typ 546) con 55 CV e albero motore monolitico su tradizionali bronzine.\nI freni si ingrandirono, i fanalini posteriori diventarono due per lato separando le luci di posizione dai lampeggiatori e il cambio divenne sincronizzato sulle marce alte con i sincronizzatori brevettati proprio dall\u2019azienda tedesca.\nFinalmente nel 1953 venne creato il nuovo stemma della casa. Era il risultato del felice matrimonio tra l\u2019emblema del Baden-Wurttemberg e la cavallina di Stoccarda.\nAlla fine dell\u2019anno vennero apportate nuove modifiche per migliorare il confort di marcia, l'abitacolo venne insonorizzato, nuovi i sedili, resi pi\u00f9 comodi e meglio profilati, diversi tappetini, nuovi ganci appendiabiti, nuovo il lavavetri con pulsante a pedale e l\u2019indicatore del livello del carburante al posto della vecchia astina graduata. I tergicristalli divennero paralleli su tutti i modelli, arrivarono, a richiesta, la radio Blaupunkt con antenna esterna e il tetto apribile \u201cGolde\u201d con un originale disegno \u201ca freccia\u201d.\nIl motore 1500 (Typ 527) venne sostituito con il 1300 Super (Typ 589) con la stessa potenza. Anche il 1300 normale adott\u00f2 la corsa e l\u2019alesaggio del 1300 Super diventando Typ 506/1 pur mantenendo la stessa potenza di 44 CV.\nMax Hoffmann chiese per il 1954 una versione scoperta pi\u00f9 sportiva ed economica della 356 America Roadster, realizzata in leggero alluminio ma troppo costosa, da piazzare nel mercato assolato di Florida e California. Nacque cos\u00ec in Settembre una delle auto pi\u00f9 famose della storia, la Porsche 356 Speedster. La carrozzeria aperta e con parabrezza abbassato, i sedili sportivi, i finestrini laterali amovibili, la capote leggera e l\u2019equipaggiamento semplificato in generale decretarono il successo fino al 1958.\nNello stesso periodo venne sviluppata una spider per le competizioni, la Porsche 550 RS, equipaggiata con un nuovo motore bialbero 1,5 (Typ 547) Fuhrmann. Il nuovo propulsore aveva ingombri simili a quelli del motore ad aste e bilanceri e perci\u00f2 venne montato anche sulla 356. Il risultato fu la Porsche 356 Carrera che superava i 200 km/h. Costantemente evoluto il motore pass\u00f2 da 1,5 a 1,6 (Typ 692) fino a 2 litri e 130 CV che fecero diventare la macchina una vera supersportiva.\nIl 1955 fu un anno cruciale per il modello 356, infatti usc\u00ec di scena la 356 originale, nota da quel momento 356 Pre-A, ed entr\u00f2 in produzione la 356 A-T1; T1 era il \"Technische Programm 1\", il programma di sviluppo volto al miglioramento generale della vettura a cui ne seguiranno altri 3 (T2, T5 e T6).\nCon questo modello si abbandon\u00f2 la parentela Volkswagen residua adottando sospensioni riprogettate e ritarate pur mantenendo lo schema a barre di torsione e un nuovo carter motore in 3 pezzi in lega di alluminio di progettazione Porsche, inoltre la cilindrata aument\u00f2 da 1,5 a 1,6 litri. Nacquero 2 versioni: la 1600 con 60 CV (Typ 616/1) e la 1600 Super con 70 CV (Typ 616/2), tutti con distribuzione ad aste e bilancieri e albero motore su bronzine. Il motore 1100 usc\u00ec di scena per sempre.\nLa scocca e il pianale subirono un totale rinnovamento sottopelle con nuovi brancardi dritti, cruscotto saldato alla scocca e parabrezza curvo lasciando tuttavia la linea praticamente invariata. Il cruscotto per la prima volta aveva 3 strumenti affiancati. Luci posteriori affiancate e tubolari di rinforzo sui paraurti completarono l\u2019allestimento A-T1.\nL\u2019anno successivo venne festeggiata la 10\u2019000 Porsche prodotta.\nIl risultato del programma T2, la 356 A-T2, arriv\u00f2 nel 1957 con interni migliorati, leva del cambio arretrata, frizione con molla a diaframma, scatola sello sterzo ZF, carburatori Solex 32ND1X, nuovo scarico inglobato nei rostri dei paraurti e i fanalini posteriori \u201ca goccia\u201d. Vi furono inoltre alcuni cambiamenti: la luce della targa sal\u00ec da sotto a sopra, la luce di cortesia dal cruscotto al soffitto, il posacenere dalla plancia a sotto la plancia, mentre il tachimetro e lo strumento della temperatura olio/livello carburante si scambiarono. A settembre 1958 usc\u00ec la versione scoperta Convertible D; la D identifica la carrozziera Drautz che la produceva.\n2 anni dopo la T2, al Salone di Francoforte 1959, debutt\u00f2 la nuova 356 B-T5 con una nuova carrozzeria coup\u00e9 e cabriolet pi\u00f9 ampia che arriv\u00f2 fino alla fine della produzione, paraurti rialzati di una decina di centimetri, fari pi\u00f9 grandi, interni ulteriormente migliorati, volante a calice a 3 razze, freni migliorati, pneumatici radiali opzionali, deflettori di serie, specchietto retrovisore sistemato sulla portiera e non pi\u00f9 sul parafango, sedili posteriori abbattibili singolarmente, e nuovo cambio (typ 716) completamente sincronizzato con carter realizzati in lega di alluminio e magnesio verniciati.\nIl 1300 scomparve mentre il 1600 ad aste e bilancieri divenne disponibile in tre livelli di potenza: Dame, (60 CV), Super 75 (75 CV), e Super 90 (90 CV).\nLa Super 90 adott\u00f2 gli pneumatici radiali di serie e le molle a passo differenziato sull\u2019asse posteriore. La convertibile D venne sostituita dalla praticamente analoga roadster, prodotta oltre che dalla carrozzeria Drautz anche dalla carrozzeria D\u2019Ieteren. Nel 1960 la classica coup\u00e9 fu affiancata dalla Hard-Top Coup\u00e8 in pratica il tetto rigido saldato alla scocca della Cabriolet dalla carrozzeria Karmann.\nNel gennaio 1961 si tagli\u00f2 il traguardo della 40.000\u00b0 Porsche 356 prodotta a Zuffenhausen. L\u2019anno dopo si tocc\u00f2 quota 50\u2019000 esemplari prodotti\nNello stesso anno usci la 356 B-T6 in cui veniva migliorato il confort nell\u2019abitacolo e la capacit\u00e0 di carico. Per migliorare la ventilazione dell\u2019abitacolo fu quindi aperta una griglia per prelevare aria fresca davanti al parabrezza ingrandito. Il bocchettone di rifornimento fu spostato nel parafango destro e coperto da uno sportellino per impedire che i vapori di benzina entrassero nell\u2019abitacolo. Vennero ridisegnati altri pannelli di lamiera per sistemare meglio batteria e ruota di scorta, e i cofani, quello anteriore per accogliere pi\u00f9 bagagli, quello posteriore per montare la doppia griglia. La cabriolet poteva ottenere la capote elettrica.\nNel 1963 usc\u00ec l\u2019ultima evoluzione del modello 356: la Porsche 356C. La carrozzeria non venne modificata molto rispetto alla B-T6: maniglia interna del passeggero ricoperta di plastica, diversa cornice del posacenere, nuovi braccioli nelle porte, vano portaguanti con chiusura magnetica al posto di quella meccanica, gli schienali dei posti posteriori vennero rialzati, le griglie cromate diventarono di alluminio anodizzato e cambi\u00f2 la grafica delle scritte.\nLa novit\u00e0 pi\u00f9 importante arriv\u00f2 dopo 200 esemplari prodotti quando vennero montati i freni a disco ATE-Dunlop su tutte le ruote, vennero perci\u00f2 modificate anche le ruote e i relativi coprimozzo. Ci\u00f2 miglior\u00f2 sensibilmente la frenata in ogni condizione di fondo stradale.\nLa 356 era ora disponibile con 2 allestimenti per il motore 1600, ora con valvole di aspirazione rimpicciolite e di scarico ingrandite, la 356 C con 75 CV (Typ 616/15) e la 356 SC con 95 CV (Typ 616/16). Sulla 356 SC l\u2019albero a gomiti era equipaggiato con contrappesi di bilanciamento, il rapporto di compressione venne aumentato da 8,5:1 a 9,5:1 e l\u2019alimentazione era garantita da 1 carburatore Solex doppio corpo per bancata.\nLe sospensioni vennero affinate: per diminuire la tendenza sottosterzante la barra antirollio anteriore venne inspessita di un millimetro, il diametro delle barre di torsione ridotto da 23\u00a0mm a 22\u00a0mm e al retrotreno la lama trasversale divenne optional.\nPrima della fine della produzione il contagiri meccanico venne sostituito da uno elettronico e venne inserito un tubo di recupero dei vapori dell\u2019olio. L\u2019ultima Porsche 356 usc\u00ec dalla catena di montaggio il 28 aprile del 1965, era una convertibile SC. Il testimone venne raccolto dalla Porsche 911.\nAltre 10 cabriolet furono costruite appositamente per la polizia olandese nel maggio 1966, un anno dopo la fine della produzione, mentre il suo motore batteva ancora sotto il cofano della Porsche 912.\nLa vettura.\nTra la vettura n\u00b0 2 (il primissimo esemplare aveva il motore centrale) e l\u2019ultima 356 SC le differenze erano sostanziali ma venne mantenuta la stessa filosofia costruttiva: pianale scatolato in acciaio, carrozzeria coup\u00e9 o cabriolet 2+2 posti, motore boxer 4 cilindri raffreddato ad aria montato posteriormente a sbalzo e sospensioni a barra di torsione.\nIl motore, originariamente di 1,1 litri, poi portato nelle diverse versioni a 1,2 - 1,3 - 1,5 - 1,6 e 2,0 litri, aveva una gamma di potenze che spaziava dai 40 \u00a0CV delle prime versioni ai 130 delle versioni Carrera 2,0 e nei primi esemplari era direttamente derivato dal propulsore Volkswagen che equipaggiava il Volkswagen Maggiolino. L'architettura stessa della vettura era direttamente derivata da quest'ultimo, peraltro progettato dallo stesso Ferdinand Porsche.\nTuttavia questi organi meccanici vennero costantemente aggiornati per migliorare le prestazioni, la tenuta di strada, la maneggevolezza, il confort e l\u2019affidabilit\u00e0, peraltro gia ottimi, dei primi modelli. Il successo straordinario della Porsche 356 fu dovuto in gran parte al comportamento su strada e alle prestazioni notevoli in rapporto alla cilindrata ma anche ad altre qualit\u00e0 raramente presenti su una vettura sportiva di quel periodo.\nSu strada la vettura trovava nella leggerezza della carrozzeria e nella maneggevolezza i suoi punti di forza. Aveva una eccezionale attitudine alla marcia in salita. La proverbiale motricit\u00e0 in uscita di curva era garantita dalla posizione a sbalzo del motore. Sui fondi scivolosi era necessaria particolare attenzione a causa della tendenza al testacoda in rilascio.\nRispetto alle sportive degli anni \u201930 era anche (relativamente) confortevole e pratica. Il motore a sbalzo consentiva di disperdere il calore e il rumore del motore verso l\u2019esterno. Inoltre la presenza di 2 posti posteriori, sia pur di fortuna, migliorava la fruibilit\u00e0 quotidiana e la capacit\u00e0 di carico durante le trasferte pi\u00f9 lunghe e allargava la clientela ai padri di famiglia.\nLa sua grande affidabilit\u00e0 consentiva di usare la vettura durante la settimana per andare in ufficio e la domenica per correre in pista; concetto evolutosi con la successiva 911. L\u2019architettura boxer, il raffreddamento ad aria, i carter del basamento e i cilindri fusi in lega leggera, l\u2019albero a gomiti in acciaio fucinato monolitico, bielle forgiate e pistoni, in ghisa prima e in alluminio con riporto al cromo poi, erano garanzia di affidabilit\u00e0 in ogni condizione.\nLa linea della carrozzeria ricordava quella del maggiolino da cui il progetto originale derivava ma ribassata e resa pi\u00f9 aerodinamica prendendo spunto dal prototipo della Berlino-Roma. Specialmente le prime versioni in alluminio e la Speedster erano anche molto leggere.\nGli interni erano semplici ma sufficientemente comodi per una sportiva e vennero costantemente migliorati durante tutta la produzione. Su questo modello cominci\u00f2 la tradizione Porsche di porre il contagiri proprio di fronte al guidatore affiancato dagli altri strumenti di bordo.\nLe versioni speciali.\nLe versioni speciali della Porsche 356 che meritano particolare attenzione furono sostanzialmente 2: la versione Carrera e la Porsche 356 Speedster. La versione Carrera per aver aperto la strada alle future supersportive Porsche e la Porsche 356 Speedster per essere stata la prima Porsche \u201cstatus-symbol\u201d. Anche la Porsche 550 RS era una spider derivata dalla 356 ma aveva motore centrale ed era stata progettata specificatamente per le corse.\nLa Carrera.\nIl segreto della versione Carrera, chiamata cos\u00ec per celebrare il 3\u00ba posto ottenuto alla massacrante Carrera Panamericana in Messico, era tutto nel motore bialbero.\nIl Typ 547/1 nacque per raddoppiare la potenza (60 CV) del motore 1300 Super di serie ad aste e bilancieri senza innalzare la cilindrata; perci\u00f2 si cercava di aumentare il regime di rotazione da 5000 a 7000 giri/min. Il risultato era un capolavoro di ingegneria nato dalla matita dell\u2019ingegnere Ernst Fuhrmann: 1498 cm3, superquadro (alesaggio x corsa 85 x 66\u00a0mm), tutto in alluminio, con quattro alberi a camme in testa (2 per bancata), 9 alberi di rinvio, 14 coppie coniche, 2 coppie cilindriche, doppia accensione, carter secco, albero motore scomponibile, cuscinetti di banco a rulli, turbina di raffreddamento a doppia entrata. Il risultato con 2 carburatori Solex 40mm furono 112 CV a 6400 giri/min con sfruttabilit\u00e0 tra 5000 e 7000 giri. Questo risultato fece guadagnare a Ernst Fuhrmann la fiducia di Ferry Porsche che amando le cose semplici non volle sentir parlare di quel motore cos\u00ec complesso finch\u00e9 non fu pronto.\nCon tutte queste raffinatezze per\u00f2 il motore era un rompicapo meccanico che per il montaggio richiedeva tecnici esperti e 120 ore di lavoro, 8 delle quali solo per la messa in fase, pena la pessima resa del propulsore.\nIl motore debutt\u00f2 al Salone di Francoforte del 1953 sulla 356 RS. L\u2019anno dopo, appena giunta la vittoria in Messico, il nome del modello cambi\u00f2 in Porsche 356 1500 GS Carrera. Ne furono allestite 20 di cui 14 con carrozzeria Speedster.\nIl motore Carrera divent\u00f2 prima 1600, nel 1958, e infine, nel 1962, 2000 con ben 132 CV.\nNella sua evoluzione conserv\u00f2 sempre la doppia turbina di raffreddamento con una straordinaria portata d\u2019aria (1000 litri/secondo) progettata insieme all\u2019ing. Franz Xavier Reimspiess, il cui convogliatore \u00e8 l\u2019elemento che a prima vista permette di riconoscere il motore \u201cFuhrmann\u201d sull\u2019auto. Infatti \u00e8 pi\u00f9 largo e pi\u00f9 basso di quello delle normali 356 ed \u00e8 in posizione pressoch\u00e9 simmetrica rispetto al gruppo cilindri.\nA partire dalla versione 1600 si adott\u00f2 un albero motore monolitico su bronzine invece che scomponibile su cuscinetti a rulli e poi pure il radiatore dell\u2019olio che all\u2019inizio non era stato previsto contando sulla potenza refrigerante delle turbine.\nDa questa vettura furono derivate molte versioni da competizione, tra cui la Carrera GTL \"Abarth\".\nLa Speedster.\nL\u2019idea di una versione Speedster della carrozzeria nacque oltreoceano. Il geniale Max Hoffmann, (a lui si devono anche Alfa Romeo Giulietta Spider e Mercedes-Benz 300 SL Roadster) importatore Porsche per la costa Est americana, chiese una versione scoperta pi\u00f9 economica della 356 America Roadster, troppo cara. Per i clienti a cui intendeva rivolgersi ci voleva qualcosa di pi\u00f9 basilare ed economico, voleva offrir loro una sportiva senza compromessi per meno di 3000 dollari dell\u2019epoca, circa la met\u00e0 del prezzo di una cabriolet coeva. Alla Porsche cedettero quando alle pressioni di Hoffmann si aggiunsero quelle di John von Neumann, importatore Porsche per la costa Ovest.\nPartendo dalla 356 i tecnici svilupparono una 2 posti secchi eliminando i posti posteriori e le modanature in eccesso. Montarono un basso parabrezza avvolgente, una capote dalla forma strana, finestrini in acetato trasparente, strisce cromate lungo tutta la fiancata che passavano ordinatamente attraverso le maniglie delle porte, sedili pi\u00f9 leggeri e avvolgenti e plancia semplificata con tre soli quadranti VDO dietro il volante. I colori disponibili erano solo 3; bianco, rosso o blu pastello. I rapporti del cambio vennero accorciati e abbinati ai motori 1500 da 50 CV o 1500 S da 70 CV.\nCos\u00ec alleggerita la vettura aveva un comportamento dinamico molto reattivo e un\u2019accelerazione bruciante che piacque moltissimo ai clienti. Era un\u2019auto da usare tutti i giorni e nei fine settimana, togliendo tutto, andare a gareggiare e anche, spesso, a vincere. Anche la scommessa di Hoffmann era stata vinta quando nel 1955 arrivarono richieste a pioggia a Zuffenhausen e venne adeguata alle specifiche T1 e T2 e allargata la scelta dei colori e dei motori con i 1600 e i bialbero Carrera.\nVenne talmente rimpianta quando nel 1958 la Porsche smise di produrla in favore delle pi\u00f9 lussuose cabriolet dopo pi\u00f9 di 4000 esemplari prodotti in 4 anni circa che subito cominciarono a circolare delle repliche. Pi\u00f9 o meno belle, molte utilizzavano il pianale di un banale Maggiolino con una scocca in vetroresina per provare simili sensazioni, oltretutto ad un prezzo molto pi\u00f9 contenuto.\nEbbe anche una fortunata carriera cinematografica dopo che James Dean (che guidava il pi\u00f9 possibile una 1500S bianca), come altri giovani californiani, se ne innamor\u00f2 perdutamente. Apparve in numerosi film e serie TV di successo come \"Detecive's story\" (1966) con Paul Newman; molto spesso erano delle repliche a \u201crecitare\u201d, come in \u201cTop Gun\u201d (1988) al fianco di Kelly McGillies.\nLe corse.\nLe Porsche 356 vennero da subito usate nelle gare, erano state progettate proprio per poter essere usate quotidianamente come in corsa dagli stessi proprietari. Perci\u00f2 esse hanno preoccupato e talvolta battuto vetture ben pi\u00f9 potenti grazie alla loro doti di maneggevolezza e leggerezza. Il numero di gare disputate \u00e8 impressionante e impossibile da quantificare esattamente ma \u00e8 anche su queste vittorie che si basa la leggenda sportiva Porsche.\nAd esempio, la 356 vinse il primo Campionato Europeo Rally nel 1953 e poi anche nel 1961 (vincendo il Rally di Germania con l\u2019equipaggio Walter-Wencher); la Liegi-Roma-Liegi ben quattro volte, 1952, 1954, 1957 e 1959; la Coppa delle Alpi nel 1953 e nel 1956, il Rally Press on Regardless nel 1956 e il Campionato Europeo della Montagna dal 1960 al 1963 nella categoria Gran Turismo.\nSempre in categoria GT, l'auto vince tra gli altri, il GP di Berlino nel 1954 e nel 1955, \"il N\u00fcrburgring\" \"Eifelrennen\" 1955, la Coppa Montlh\u00e9ry nel 1956, il Nassau Tourist Trophy nel 1959 (in versione Carrera). Ha vinto il \"Campionato Nazionale SCCA\" in classe F (produzione) con Bengt S\u00f6derstr\u00f6m nel 1955 e con Lake Underwood per le 2 stagioni seguenti (1956-57). Con lo svedese inoltre vinse la classe E nel 1956.\nNell\u2019endurance, oltre alle vittorie in categoria 1,1 litri nel 1951 e nel 1952 alla 24 Ore di Le Mans con Veuillet-Mouche, la 356 fin\u00ec al vertice della prima edizione della 9 Ore del Sud Africa nel 1958, cos\u00ec come alla 1.000 chilometri dalla Catalogna in diverse occasioni (nel 1958, 1959 e 1963).\nLe Porsche 356 vantano inoltre una costante presenza alle Mille Miglia. Nel 1952, primo anno di produzione, una 1500 fu portata in gara dal Conte Giovanni Lurani, piazzandosi 46^ assoluta. L\u2019anno successivo, una 1500 Super fu portata in gara con Hans Hermann dalla squadra ufficiale Porsche.\nInoltre era anche amata dai piloti donna, infatti la \"Coppa delle Dame\" al Tour de France Automobile tra il 1954 e il 1961 venne sempre vinta da una 356.\nProduzione.\n1948-1951: 356, prodotta in 52 esemplari a Gm\u00fcnd in K\u00e4rnten, conosciuta dagli appassionati con il nome di Superleggera, perch\u00e9 costruita in alluminio battuto a mano su matrice in legno sotto la supervisione di mastro Weber.\n1952: America Roadster, rarissima e preziosissima versione in alluminio, prodotta in solo 12 esemplari, destinati agli USA\n1950-1955: Pre-A o T0,\n1955-1957: A-T1\n1957-1959: A-T2\n1959-1961: B-T5\n1961-1963: B-T6\n1963-1966: C e SC\nLe vetture hanno avuto molti tipi di carrozzeria: coup\u00e9, cabriolet (356, Pre-A, A-T1, A-T2, C, SC), convertible D (A-T2), Speedster (Pre-A, A-T1, A-T2), Karmann hardtop coup\u00e9 (B-T5 e B-T6) e roadster (B-T5 e B-T6)."}
{"id": "752858", "revid": "1305772", "url": "https://it.wikipedia.org/wiki?curid=752858", "title": "Elena Viktorovna Tregubova", "text": "\u00c8 nota per le sue pubblicazioni e per i suoi due libri di chiara denuncia del governo di Vladimir Putin. Ha conseguentemente ricevuto una serie di minacce ed \u00e8 stata vittima di un attentato, ed \u00e8 stata costretta a lasciare la Russia. Attualmente risiede in Gran Bretagna come rifugiato politico.\nBiografia.\nHa studiato giornalismo all'Universit\u00e0 di Mosca negli anni novanta. La sua carriera inizia nel quotidiano \"Nezavisimaja Gazeta\".\nTra il 1997 e il 2001 fa parte del pool di giornalisti del Cremlino, seguendo le attivit\u00e0 presidenziali prima di El'cin e poi di Vladimir Putin per i giornali \"Kommersant\", \"Izvestija\" e \"Russkij telegraf\".\n\u00c8 stata anche commentatrice politica per il settimanale Kommersant. I suoi articoli si sono distinti per un tono apertamente critico e nel 2000 \u00e8 stata privata dell'accreditamento presso il Cremlino per aver rifiutato censure ai suoi articoli.\nNel 2003 pubblica il libro \"I mutanti del Cremlino\" (Mosca, Ad Marginum, nella traduzione letterale \u201cPiccole storie del digger del Cremlino\u201d) dove la giovane giornalista racconta l'involuzione antiliberale avvenuta in Russia durante il governo di Putin. Il libro, che ha venduto 200.000 copie in patria, \u00e8 stato scritto quando era ancora tra i cronisti parlamentari, quindi racconta dall'interno gli intrighi ed i segreti degli attuali signori del Cremino. Condanna apertamente la censura organizzata in Russia la cui pressione ha cominciato a subire subito dopo la nomina alla presidenza di Putin. \u00c8 fortemente critica sulla politica di Vladimir Putin dell'affossamento della libert\u00e0 giornalistica. Avverte del crollo delle riforme liberali in Russia, del pericolo di un regime tipo fascista. Nelle sue pubblicazioni non nasconde una certa nostalgia per i tempi di Eltsin e l'euforia della perestroika degli inizi.\nDopo la pubblicazione del libro \u00e8 stata espulsa anche dal Kommersant. Il 2 febbraio 2004 un ordigno \u00e8 scoppiato sul pianerottolo della sua casa. Tregubova \u00e8 miracolosamente scampata all'esplosione.\nNel 2004 esce il secondo libro di Elena Tregubova, \"L'addio del digger del Cremino\" (Mosca, Ad Marginem).\nIl libro \"I mutanti del Cremlino\" \u00e8 stato pubblicato in Italia da Edizioni Piemme nell'autunno 2005.\nIl 23 aprile 2007 ha chiesto asilo politico in Gran Bretagna. Ha dichiarato di aver ricevuto informazioni tali che se ritornasse in Russia sarebbe quasi sicuramente vittima di un assassinio politico. Il 2 aprile 2008 ha riferito pubblicamente che l'asilo in Inghilterra le \u00e8 stato concesso.."}
{"id": "752861", "revid": "1632387", "url": "https://it.wikipedia.org/wiki?curid=752861", "title": "Parco nazionale Nahanni", "text": "Il Parco nazionale Nahanni, , \u00e8 un parco nazionale dei Territori del Nord-Ovest, in Canada. Situato a circa 500 chilometri a ovest di Yellowknife, \u00e8 stato istituito per proteggere una parte della regione della catena montuosa dei Monti Mackenzie. Il nome del parco deriva da South Nahanni, un fiume che scorre nel parco formando quattro spettacolari canyon, il cui nome deriva a sua volta da una parola Dene che significa \"spirito\". Nel 1978 il parco \u00e8 stato inserito nell'elenco dei Patrimoni dell'umanit\u00e0 dell'UNESCO.\nStoria.\nVenne istituito originariamente nel 1972 dal Primo ministro Pierre Trudeau, e copre 4766\u00a0km\u00b2. Nel 2003 un accordo tra la Dehcho First Nations ed il Parks Canada ha temporaneamente protetto 23000\u00a0km\u00b2. Nell'agosto 2007 il Primo ministro Stephen Harper annunci\u00f2 un'espansione di ulteriori 5400\u00a0km\u00b2, portando il totale a pi\u00f9 di 33000\u00a0km\u00b2, rendendo Nahanni il terzo pi\u00f9 esteso parco del Canada.\nL'unica via percorribile per raggiungere il Nahanni National Park \u00e8 rappresentata dagli idrovolanti e dagli elicotteri. Circa 800-900 persone all'anno visitano il parco.\nDescrizione.\nCascate Virginia.\nPresso le cascate Virginia, il fiume cade per 90 metri, oltre il doppio delle famose cascate del Niagara. Al centro della cascata si trova uno sperone di roccia chiamato Mason's Rock in onore di Bill Mason, famoso canoista e regista canadese. La zona che circonda le cascate ospita numerose specie rare di orchidaceae. Esiste un progetto che vorrebbe rinominare le cascate dandogli il nome dell'ex Primo ministro del Canada Pierre Trudeau. Oltre alle cascate si trovano numerose rapide sul fiume, tra cui le Figure Eight, le George's Riffle e le Lafferty's Riffle.\nFlora e fauna.\nLe sorgenti termali sulfuree del parco, la tundra alpina, le catene montuose, e le foreste di pecci e pioppi tremuli ospitano numerose specie di uccelli, pesci e mammiferi. A Rabbitkettle Hotsprings si possono trovare le pi\u00f9 grandi colline di tufa del Canada, con il North Mound che raggiunge i 30 metri di altezza e 60 di larghezza, ed oltre 10.000 anni di et\u00e0. Il parco si trova all'interno di tre ecozone, la Taiga Cordillera dell'ovest, la Taiga Plains dell'est ed una piccola porzione meridionale nella Cordigliera boreale.\nIl centro visitatori di Fort Simpson contiene un museo che esibisce la storia, cultura e geografia dell'area. Il parco \u00e8 stato uno dei primi quattro parchi naturali iscritti tra i patrimoni dell'umanit\u00e0 dell'UNESCO, nel 1978."}
{"id": "752865", "revid": "339392", "url": "https://it.wikipedia.org/wiki?curid=752865", "title": "Eurac", "text": ""}
{"id": "752866", "revid": "1005847", "url": "https://it.wikipedia.org/wiki?curid=752866", "title": "Provincia del Granducato del Basso Reno", "text": "Il Granducato del Basso Reno (in tedesco: \"Gro\u00dfherzogtum Niederrhein\"), o semplicemente Provincia del Basso Reno (\"Provinz Niederrhein\") fu una provincia del Regno di Prussia esistita dal 1815 al 1822.\nLa provincia fu istituita dopo il Congresso di Vienna del 1815, quando fu assegnata la Renania a Federico Guglielmo II di Prussia, e con essa il titolo di Granduca del Basso Reno. Questo permise alla Prussia di consolidare i territori a ridosso del Reno posseduti sin dal 1803, come l'Elettorato di Treviri, Manderscheid, Malmedy, l'ex Citt\u00e0 Libera Imperiale di Aquisgrana (\"Aachen\"), gran parte del Palatinato, parti del Granducato di Lussemburgo e il Ducato di Limburgo, come anche altri piccoli territori. Il 22 aprile 1816 questi territori furono uniti a formare il Granducato del Basso Reno, con la capitale provinciale situata a Coblenza.\nIl 22 giugno 1822, per ordine del governo prussiano, la provincia fu fusa insieme alla confinante Provincia di J\u00fclich-Kleve-Berg a formare la Provincia del Reno.\nLa decisione provoc\u00f2 sommovimenti popolari da parte degli autonomisti locali."}
{"id": "752868", "revid": "1788047", "url": "https://it.wikipedia.org/wiki?curid=752868", "title": "Guanambi", "text": "Guanambi \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Guanambi.\n\u00c8 situata a circa 796\u00a0km da Salvador. \u00c8 stata fondata nel 1919. Il clima \u00e8 semi-arido, la temperatura media annuale di 22,6\u00a0\u00b0C."}
{"id": "752871", "revid": "74801", "url": "https://it.wikipedia.org/wiki?curid=752871", "title": "Contea di Columbia (New York)", "text": "Columbia \u00e8 una contea del sud-est dello Stato di New York negli Stati Uniti.\nGeografia fisica.\nLa contea confina a nord con la contea di Rensselaer, ad est con la contea di Berkshire del Massachusetts, a sud con la contea di Dutchess. Ad occidente il fiume Hudson segna il confine con le contee di Ulster, Greene e di Albany.\nIl territorio \u00e8 collinare ad oriente dove si elevano le \"Taconic Mountains\". Qui il territorio raggiunge la massima elevazione con la \"Alander Mountain\" di 643 metri. L'area centrale ed occidentale \u00e8 prevalentemente pianeggiante. I laghi principali sono il lago Copake, ai piedi della catena delle Taconic, ed il lago Taghkanic nell'area meridionale.\nIl capoluogo di contea \u00e8 la citt\u00e0 di Hudson posta sul fiume omonimo.\nStoria.\nQuando nel 1609 Henry Hudson risal\u00ec il fiume che avrebbe portato il suo nome l'area dell'attuale contea era abitata da indiani Mohicani. Con l'istituzione delle \"Provincie di New York\" nel 1683 l'area dell'attuale contea faceva parte della contea di Albany. La contea di Columbia \u00e8 stata istituita nel 1786 separandola dalla contea di Albany."}
{"id": "752874", "revid": "729019", "url": "https://it.wikipedia.org/wiki?curid=752874", "title": "Rheingold Express", "text": "Il Rheingold Express, nome mutuato da un'opera di Richard Wagner, fu uno dei pi\u00f9 antichi e famosi treni di lusso europei. Nasce il 15 maggio 1928 su una tratta che non cambier\u00e0 mai pi\u00f9: Basilea - Colonia - D\u00fcsseldorf - Duisburg - Utrecht - Amsterdam / Hoek van Holland per un totale di 662 km.\nGestito dalla Compagnia Mitropa e dalle Deutsche Reichsbahn con caratteristiche carrozze di color crema e violetto, si pone come diretta alternativa e concorrenza con l'altro famoso treno di lusso internazionale \"Edelweiss\", posto sulla medesima tratta, ma via Strasburgo e Bruxelles, solo un mese dopo (15 giugno) dalla CIWL.\nPer il \"Rheingold\" verranno costruite venti carrozze e tre bagagliai. In analogia con le composizioni d'epoca, le carrozze venivano disposte a coppie, poich\u00e9 una sola era dotata di cucina. Sicch\u00e9 ogni coppia era autonoma dal punto di vista del servizio ristorante, che veniva servito al posto.\nIl treno sopravvive alla seconda guerra mondiale e lo ritroviamo nel 1962 con nuovo materiale rotabile, costruito appositamente dalle DB e con caratteristiche uniche. In composizione al convoglio troviamo, infatti, le carrozze panoramiche, rimaste esemplari mai replicati. Dal 1965 il treno entra di diritto nel novero dei Trans Europ Express, ma cambia colore, per uniformarsi al rosso-crema di quella nuova rete di treni di lusso. Tra le varie locomotive trainanti vi era anche la 103.\nCos\u00ec rester\u00e0 fino al 30 maggio 1987, giorno dell'ultima corsa."}
{"id": "752875", "revid": "122993934", "url": "https://it.wikipedia.org/wiki?curid=752875", "title": "Crescita economica", "text": "La crescita economica, nell'economia, \u00e8 un fenomeno o contesto macroeconomico, relativo soprattutto ai sistemi economici moderni, caratterizzato da un incremento nel medio-lungo termine dello sviluppo della societ\u00e0 con aumento generalizzato del livello di variabili macroeconomiche quali ricchezza, consumi, produzione di merci, erogazione di servizi, occupazione, capitale, ricerca scientifica e innovazione tecnologica, contrapponendosi invece a situazioni opposte di stasi e crisi economica quali stagnazione e recessione. Nella contabilit\u00e0 nazionale, la crescita economica \u00e8 identificata come variazione positiva del prodotto interno lordo rispetto al periodo precedente. Secondo la letteratura pi\u00f9 recente, i meccanismi principali che influenzano il potenziale di crescita di un sistema economico comprendono: la qualit\u00e0 delle istituzioni, i sistemi valoriali della popolazione e la fluidit\u00e0 con cui la concorrenza pu\u00f2 concretizzare il processo di distruzione creativa (teorizzato da Schumpeter), dirottando le risorse da imprese meno produttive ed efficienti verso quelle pi\u00f9 produttive e alla frontiera tecnologica. \nDescrizione.\nIn economia, la teoria della crescita esogena attribuisce la crescita economica nel lungo periodo al progresso tecnico dovuto ad innovazione tecnologica che non dipende da altre variabili economiche, definendola appunto \u00abesogena\u00bb.\nNel 1963 Nicholas Kaldor elenc\u00f2 alcune di quelle che a suo giudizio sembravano essere delle regolarit\u00e0 empiriche sufficientemente diffuse e generali del processo di crescita:\nQueste regolarit\u00e0 sono state oggetto di una vasta letteratura di ricerca storica ed empirica (cfr. ad esempio Maddison 1982; Denison 1974; Dougherty 1991; Young 1994;) e sembrano in buona parte ancor oggi valide.\nLa teoria della crescita esogena \u00e8 coerente con le prime 5 regolarit\u00e0 empiriche ma non con la sesta.\nI principali modelli di teoria della crescita esogena sono:\nModello di Solow-Swan.\nIl modello matematico di Solow attraverso cui l'autore, l'economista statunitense Robert Solow, ha ottenuto il premio Nobel nel 1959 sebbene non sia corretto per quanto riguarda il risultato empirico (6), rappresenta un punto di partenza su cui successivamente si sono costruiti modelli matematici di crescita endogeni in cui tale risultato empirico risulta coerente.\nPer l'identit\u00e0 fondamentale della contabilit\u00e0 nazionale se Y indica il PIL, C il consumo privato, I l'investimento privato e G gli acquisti pubblici di beni e servizi si ha:\nma siccome la spesa pubblica pu\u00f2 essere divisa in investimento e beni di consumo si ha:\nIl risparmio \u00e8 invece la parte di reddito non destinata al consumo ma investita dalle famiglie pertanto:\nQuindi in una economia chiusa priva di esportazioni si ha la seguente identit\u00e0 contabile:\nIn una economia aperta invece si deve tenere conto delle esportazioni nette ma il modello di Solow riguarda le economie chiuse.\nDa considerazioni empiriche il modello ipotizza che il tasso di risparmio sia costante, cosa assolutamente vera per gli Stati Uniti dove\u00a0s risulta uguale al 20\\% del PIL dal 1930 al 1990. Pertanto si ha la seguente equazione:\nLa terza equazione del modello considera che il capitale dell'anno successivo \u00e8 uguale al capitale dell'anno precedente a cui viene sottratto il capitale che si \u00e8 logorato al tasso di ammortamento formula_6 e aggiunto il capitale relativo ai nuovi investimenti:\nLa quarta equazione del modello ipotizza che la popolazione N cresca al tasso n:\nLa quinta equazione introduce una nuova variabile Q che indica il progresso tecnico che rappresenta l'accumulazione di conoscenze e pone anche in tal caso che cresca al tasso a:\nLa sesta equazione ipotizza che vi sia piena occupazione:\nLa settima e ultima equazione \u00e8 la funzione di Cobb-Douglas che rappresenta l'evidenza empirica secondo cui se formula_11 \u00e8 la percentuale del PIL destinata alla remunerazione del lavoro, allora formula_12 \u00e8 la percentuale destinata al capitale allora si ha:\nLa costante A garantisce la coerenza tra le unit\u00e0 di misura presenti nella funzione Cobb Douglas.\nDividendo la (3) per formula_14 e sostituendo in essa la (1), la (2) e la (7) si ottiene:\nche risulta uguale a:\nSi ha crescita quando:\nRisolvendo la disequazione esponenziale si ottiene:\nIl secondo membro della disequazione \u00e8 lo stato stazionario a cui converge il capitale crescendo se il capitale iniziale \u00e8 minore di esso, se invece il capitale iniziale \u00e8 maggiore dello stato stazionario il capitale converge ad esso decrescendo.\nSi nota che mentre che il tasso di risparmio e quindi gli investimenti fanno aumentare il valore dello stato stazionario, il tasso di ammortamento, il tasso di crescita della popolazione ed il tasso relativo al progresso tecnico lo fanno diminuire. Ci\u00f2 accadrebbe prima che si raggiunga lo stato stazionario. Quindi prima che si raggiunga lo stato stazionario secondo il modello di Solow un aumento degli investimenti fa crescere l'economia.\nQuando il sistema economico dell'economia chiusa raggiunge lo stato stazionario risulta:\nil sistema economico crescer\u00e0 quindi ad un tasso costante pari al tasso di incremento della popolazione pi\u00f9 il tasso di crescita dell'efficienza del lavoro. In pratica secondo il modello sar\u00e0 il progresso tecnico a far crescere l'economia cio\u00e8:\nAnalogamente per il PIL essendo formula_21 si ha:\nNello stato stazionario il PIL procapite sar\u00e0:\nquindi in base al modello il PIL procapite dovrebbe crescere se aumenta il tasso di risparmio\u00a0s e conseguentemente se aumentano gli investimenti. Il che non \u00e8 vero in base ai dati empirici secondo cui un elevato tasso di investimento non \u00e8 garanzia di un alto tenore di vita.\nInoltre secondo il modello il tasso di crescita del PIL \u00e8 costante per tutte le economie e risulta pari ad a infatti:\nma in base ai dati empirici risulta che il tasso di crescita del PIL pro capite aumenta con gli investimenti e non risulta costante per tutte le economie.\nVerifiche empiriche.\nNel continuo invece di un'equazione alle differenze il modello di Solow d\u00e0 un'equazione differenziale che ha la seguente forma:\nNello stato stazionario si ha:\npertanto risolvendo l'equazione esponenziale si ottiene il valore precedentemente trovato di formula_27 nello stato stazionario che risulta uguale a:\ne per il PIL procapite nello stato stazionario usando i logaritmi si ottiene:\nMankiw, Romer e Weil nel 1992 notarono che formula_30 mentre formula_31 dovrebbe essere circa 0,33 quindi gli autori pensarono di cambiare la funzione di produzione in \ndove H(t) \u00e8 il capitale umano che pu\u00f2 essere considerato come \"il livello generale delle capacit\u00e0 e abilit\u00e0 di un individuo\" (Lucas 1988) che si suppone si comporti come il capitale economico. In tal modo si ottengono le equazioni di differenziali:\nNello stato stazionario si ha:\nRisolvendo il sistema di equazioni esponenziali si ottengono ad esempio ricavando formula_37 dalla prima e sostituendoli nella seconda si ottengono i due valori stazionari di h e k cio\u00e8:\nStimando con i logaritmi questi valori si ottiene formula_40 quindi una versione del modello di Solow estesa con il capitale umano \u00e8 plausibile, anche perch\u00e9 i modelli esogeni sono coerenti con l'evidenza empirica secondo cui paesi che hanno parametri simili s,a,n ecc. tendono a convergere verso stati stazionari simili,ma non totalmente soddisfacente in quanto il tasso di crescita del Pil rimane uguale per tutte le economie. I modelli di crescita endogena risolvono quest'ultimo problema ma non quello della convergenza di economie simili verso stati stazionari simili.\nCarrellata storica.\nLa crescita economica \u00e8 un punto di vista economico relativamente recente che si \u00e8 venuto via via affermando in epoca moderna; con l'avvento degli stati-nazione e della classe borghese, infatti, si inizi\u00f2 a pensare che l'economia potesse crescere, producendo via via sempre pi\u00f9 surplus, da impiegare nelle attivit\u00e0 pi\u00f9 svariate. L'idea di una progressiva crescita del surplus si accompagna naturalmente al progressivo abbandono di un sistema sociale basato sulla terra.\nQuando cio\u00e8 gli stati e i sovrani iniziarono a non contare la propria forza e ricchezza a partire da quanta terra possedessero (e il numero di persone ad essa legata tramite l'agricoltura) l'idea che questa ricchezza potesse evolvere ha preso sempre pi\u00f9 piede.\nA tale proposito John Law teorizz\u00f2 agli inizi del XVIII secolo probabilmente la prima possibile applicazione del concetto di moneta fiduciaria, basata per\u00f2 sulla quantit\u00e0 di terra posseduta dal sovrano e non sulla quantit\u00e0 d'oro presente nei forzieri di qualche banca; ancora nel 1700 infatti la grande ricchezza era la terra, la popolazione che la lavorava e che eventualmente poteva essere arruolata dai sovrani per poterne conquistare altra. \nMa \u00e8 sempre nel 1700 che via via si affaccia un'altra idea di economia ed entra nella storia il concetto di crescita economica. Si affaccia in quest'epoca il mercantilismo, una politica economica che prevalse in Europa dal XVI al XVIII secolo, basata sul concetto che la potenza di una nazione sia accresciuta dalla prevalenza delle esportazioni sulle importazioni. Nelle societ\u00e0 europee di quei secoli, dietro gli aspetti di uniformit\u00e0 del mercantilismo, furono attuate differenti politiche a seconda della specializzazione economica naturale (agricola, manifatturiera, commerciale) e all'idea di ricchezza (oro, popolazione, bilancia commerciale).\nIl moderno concetto di crescita economica si defin\u00ec meglio proprio a partire dalla critica di alcuni aspetti delle politiche mercantilistiche, a loro volta evoluzione dell'idea di ricchezza basata soltanto sulla terra.\nIn particolare i fisiocratici e i pensatori illuministi come David Hume e Adam Smith diedero un forte contributo alla ridefinizione di crescita economica, i primi indicarono alcuni passaggi essenziali dei processi di accumulazione, pur rimanendo fortemente ancorati all'economia della terra, i secondi diedero il via ad un'idea di economia basata sulla manifattura e le industrie. Sempre nello stesso periodo viene sottolineato un altro aspetto della crescita che \u00e8 il commercio, in particolare possiamo riferirci al pensiero di David Ricardo per il quale ogni stato dovrebbe cercare di importare quei beni prodotti ottimamente all'estero concentrandosi in una produzione specifica nella quale risulta, per caratteristiche orografiche, storiche, culturali, particolarmente dotato. L'abbandono di qualunque idea di autarchia che deriva dal pensiero di Ricardo conferisce al commercio un ruolo base nella riduzione dei costi e dunque in ultima analisi dell'ottimizzazione economica per porterebbe a migliorare progressivamente la ricchezza delle nazioni.\nAvvicinandoci di pi\u00f9 a tempi recenti possiamo ricordare in questa carrellata sul concetto di crescita economica il modello di Solow e Swan, che mira ad indicare quali siano le relazioni tra lavoro, capitale, livelli di investimenti e output economico. In questo modello viene dato un ruolo centrale alle scoperte tecnologiche utili per diminuire i costi di produzione, uniche vere leve del progresso economico, ancor pi\u00f9 dell'accumulazione di capitale.\nPossiamo sottolineare una tendenza di lungo periodo secondo la quale la terra viene via via abbandonata come sorgente unica di ricchezza dal momento in cui essa riesce a fornire beni di prima necessit\u00e0 con relativa abbondanza.\nPrima della rivoluzione industriale infatti la crescita della ricchezza pro capite era essenzialmente piatta, possiamo infatti definire questo periodo come malthusiano, in quanto le relazioni essenziali tra ricchezza e popolazione potevano essere descritte dalla teoria di Thomas Malthus secondo la quale ogni crescita in economia si tradurrebbe in una crescita della popolazione tale che, dal punto di vista individuale, la crescita stessa verrebbe sterilizzata.\nIl grande cambiamento si ebbe a seguito della rivoluzione industriale, con la quale innovazioni mediche, la crescita delle aspettative di vita, la diminuzione della mortalit\u00e0 infantile e la possibilit\u00e0 per molti di affrancarsi dalla vita agricola produssero uno sconvolgimento delle relazioni tra economia e popolazione.\nIl processo di industrializzazione tende infatti a rompere i legami tradizionali tra terra e popolazione, tra ricchezza e struttura della popolazione e crescita economica. \nLa ricchezza diventa dunque la possibilit\u00e0 di possedere beni, di usare servizi per fasce via via sempre pi\u00f9 ampie della popolazione.\nMisurazione.\nLa crescita solitamente viene misurata in termini di PIL (prodotto interno lordo) e vuole indicare la crescita dell'economia di un paese, misurata secondo il fatturato nazionale generale e secondo la vigente bilancia dei pagamenti tra paesi diversi, convenzionalmente disposti secondo una scala gerarchica di competizione tra un primato ed altre posizioni. La crescita del PIL equivale al tasso di crescita di produzione interna pi\u00f9 la produzione ottenuta utilizzando i capitali stranieri. Non si calcola la produzione nazionale in paesi esteri.\nQuesto termine \u00e8 stato sempre attribuito al contesto geografico dello stato-nazione ma impiegato negli ultimi anni anche in contesti geografici pi\u00f9 grandi (crescita dell'economia mondiale) e anche pi\u00f9 piccoli (crescita dell'economia di una regione).\nSovente \u00e8 stato spesso fatto riferimento a questo termine come ad un sinonimo di sviluppo, ma nell'attuale dibattito, ancora in corso, la crescita economica viene vista soltanto come un singolo aspetto dello sviluppo di un territorio.\nCritiche.\nSecondo i teorici dello sviluppo sostenibile e il movimento per la decrescita, la crescita economica viene anche definita come un'aberrazione dell'ideologia capitalista che vede nella corsa all'accumulazione capitalista e alla produzione una finalit\u00e0 che trascura i limiti dello sviluppo, dettati dalla povert\u00e0, dalla diffusione delle malattie e dal depauperamento continuo delle risorse del pianeta che prima o poi arriverebbero ad intaccare il normale funzionamento dell'economia capitalistica, con un conseguente stallo generale del sistema."}
{"id": "752882", "revid": "253269", "url": "https://it.wikipedia.org/wiki?curid=752882", "title": "Jon Foster", "text": "\u00c8 il fratello minore dell'attore Ben Foster."}
{"id": "752883", "revid": "36426", "url": "https://it.wikipedia.org/wiki?curid=752883", "title": "Dottore della chiesa cattolica", "text": ""}
{"id": "752886", "revid": "125747526", "url": "https://it.wikipedia.org/wiki?curid=752886", "title": "Heusden-Zolder", "text": "Heusden-Zolder \u00e8 un comune belga di 31.017 abitanti, situato nella provincia fiamminga del Limburgo belga.\nAutodromo.\nA Zolder \u00e8 presente un autodromo, lOmloop van Terlaemen, tracciato che in passato ha ospitato dieci edizioni del Gran Premio del Belgio di Formula 1 (in quella del 1982 trov\u00f2 la morte il pilota Gilles Villeneuve). Oggi vi si disputano gare per categorie minori."}
{"id": "752887", "revid": "880848", "url": "https://it.wikipedia.org/wiki?curid=752887", "title": "Roggia", "text": "Una roggia \u00e8 un canale artificiale di portata moderata, proveniente generalmente da un corso d'acqua pi\u00f9 ampio; \u00e8 prevalentemente utilizzato per l'irrigazione e per alimentare mulini ad acqua e piccole centrali elettriche.\nCaratteristiche.\nLe rogge sono particolarmente diffuse nella pianura padana, specialmente dal lato sinistro del Po; la loro escavazione risale generalmente al periodo romano o medievale, ed \u00e8 da attribuirsi al progressivo processo di bonifica delle antiche paludi padane e di conseguente irregimentazione delle acque. La bonifica della Pianura Padana inizi\u00f2 per\u00f2 qualche secolo prima della colonizzazione romana quando gli etruschi, a partire dal VI secolo a.C., eseguirono importanti opere idrauliche in destra del Po.\nOggigiorno la rete delle rogge padane \u00e8 utilizzata prevalentemente per fini irrigui; a volte esse hanno la funzione di raccogliere le acque di risulta dei comprensori irrigui posti a monte del loro alveo e vengono quindi denominate \"colatori\" o \"raccoglitori\".\nLa distinzione tra rogge e corsi d'acqua naturali a volte \u00e8 tutt'altro che netta. Ad esempio la roggia Ottina, un corso d'acqua del Piemonte, percorre con andamento semi-naturale un paleoalveo del Cervo, del quale \u00e8 tributaria, e raccoglie in sinistra idrografica il drenaggio naturale dell'altopiano delle Baraggia. In destra idrografica riceve invece le acque di risulta dei canali artificiali che irrigano la pianura a sud di Biella, comportandosi quindi come un colatore e derivando per vari mesi la maggior parte della propria portata da questo tipo di apporti idrici."}
{"id": "752888", "revid": "118834", "url": "https://it.wikipedia.org/wiki?curid=752888", "title": "Piccolo Jovinelli", "text": ""}
{"id": "752889", "revid": "118834", "url": "https://it.wikipedia.org/wiki?curid=752889", "title": "Teatro Jovinelli", "text": ""}
{"id": "752890", "revid": "219110", "url": "https://it.wikipedia.org/wiki?curid=752890", "title": "Vector (STL)", "text": "Il container vector \u00e8 un contenitore di elementi omogenei simile all'array e facente parte della libreria standard del C++, con la funzione di permettere l'accesso ai suoi contenuti in modo rapido e ottimizzato utilizzando indici o tramite un iteratore.\nLa definizione di questa classe si trova nel file header &lt;vector&gt; del namespace std.\nEsso rappresenta in sostanza una versione evoluta dell'array del c. Infatti al contrario di esso non ha una capacit\u00e0 massima prefissata in tempo di compilazione, ma si espande durante l'esecuzione a seconda delle necessit\u00e0.\nDimensione e Capacit\u00e0.\nLa dimensione del vettore e la sua capacit\u00e0 non rappresentano la stessa cosa: mentre la dimensione \u00e8 il numero degli elementi facenti parte del vector, la capacit\u00e0 \u00e8 il numero massimo di elementi memorizzabili. Inserendo un nuovo elemento nel vettore avendo raggiunto la capacit\u00e0 massima si avr\u00e0 un aumento della capacit\u00e0 e un ridimensionamento dell'area di memoria (contigua) atta a contenere il vector. \u00c8 possibile quindi in questa fase che il vector venga effettivamente spostato in un'altra area di memoria e con esso gli elementi contenuti. Per evitare questa operazione potenzialmente molto onerosa si pu\u00f2:\nOperazioni sugli elementi.\nL'accesso agli elementi \u00e8 di tipo casuale, e particolarmente efficaci sono le operazioni di inserimento e rimozione in coda. Tuttavia la rimozione di un elemento in mezzo al vector comporta lo spostamento di tutti gli elementi successivi, per questo motivo qualora sia necessario effettuare spesso operazioni di questo tipo si pu\u00f2:\nEcco un esempio di costruzione e scorrimento di un vector:\n std::vector &lt;int&gt; v;\n v.push_back(1);\n v.push_back(2);\n v.push_back(5);\n for (int i = 0; i &lt; v.size(); i++)\n std::cout \u00ab v[i] \u00ab std::endl;"}
{"id": "752891", "revid": "74173", "url": "https://it.wikipedia.org/wiki?curid=752891", "title": "Granducato del Basso Reno", "text": ""}
{"id": "752892", "revid": "17351", "url": "https://it.wikipedia.org/wiki?curid=752892", "title": "Aereo wide-body", "text": ""}
{"id": "752893", "revid": "17351", "url": "https://it.wikipedia.org/wiki?curid=752893", "title": "Aereo narrow-body", "text": ""}
{"id": "752894", "revid": "24443", "url": "https://it.wikipedia.org/wiki?curid=752894", "title": "Santuario de Las Lajas", "text": ""}
{"id": "752901", "revid": "1745361", "url": "https://it.wikipedia.org/wiki?curid=752901", "title": "Xuto", "text": "Xuto (, in latino \"X\u016bthus, -i\") \u00e8 un personaggio della mitologia greca, secondogenito di Elleno e della ninfa Orseide, nonch\u00e9 fratello di Eolo e di Doro.\nXuto \u00e8 il capostipite (tramite i suoi figli Acheo e Ione) dei popoli Achei e Ioni.\nMitologia.\nFu re di Iolco in Tessaglia, ma ne fu poi allontanato dai suoi fratelli e recatosi ad Atene prest\u00f2 aiuto a Eretteo nel corso della guerra con l'Eubea sposando in seguito la figlia Creusa che lo rese padre di Ione e Acheo e Diomeda.\nAlla morte del suocero gli fu chiesto di indicare un successore per Eretteo e scegliendo Cecrope (il suo cognato pi\u00f9 anziano), vide il popolo rivoltarsi e fu costretto all'esilio.\nRecatosi nel nord del Peloponneso mor\u00ec nella terra di Egialeo, il re di Sicione.\nSecondo Euripide, Suto era figlio di Eolo e regn\u00f2 ad Atene alla morte di Eretteo e suo figlio Ione fu in realt\u00e0 concepito da sua moglie con Apollo. Ione fu dapprima allontanato da lui e in seguito (poich\u00e9 sempre secondo Euripide Xuto non ebbe eredi) fu riconosciuto come figlio proprio dallo stesso Suto."}
{"id": "752904", "revid": "124939748", "url": "https://it.wikipedia.org/wiki?curid=752904", "title": "Geografia della Birmania", "text": "La Birmania trae il suo nome dall'antica voce sanscrita \"Baarma\", poi assimilata dall'inglese in \"Burma\". \u00c8 il pi\u00f9 grande degli Stati della regione indocinese, con una superficie di , definitivamente precisata dopo gli accordi con la Cina del 1960 che hanno posto fine a una vertenza sulle frontiere che si trascinava da circa due secoli.\nIn base al nuovo accordo, la Cina ha rinunciato al territorio compreso nel cosiddetto \u00abTriangolo di Meng Mao\u00bb () che \u00e8 passato sotto sovranit\u00e0 birmana; la Birmania, da parte sua, ha rinunciato definitivamente alla zona compresa tra Hpimaw-Gawlun-Kangfang () e al territorio abitato dalle trib\u00f9 tibetane Panhung e Panlao () che sono stati annessi allo Stato cinese. La Birmania deve ancora risolvere piccole dispute di confine con l'India, che riguardano una sessantina di km\u00b2 di superficie complessivamente.\nLa popolazione della Birmania ascende a circa 56 milioni di abitanti (55.746.253 secondo il censimento del 2014), di cui quasi due terzi birmani, ma essa \u00e8 distribuita assai irregolarmente sull'intero territorio: molto densa nelle zone deltizie dell'Irrawaddy, del Sittang e del Salween - dove pu\u00f2 raggiungere i 600 abitanti per km\u00b2 - essa scende a meno di un abitante per km\u00b2 nelle zone montuose del N e dell'O. La densit\u00e0 media per km\u00b2 \u00e8 di poco superiore agli 82 abitanti.\nI confini della Birmania sono molto bene precisati: a N e a NE essa \u00e8 divisa dalla Cina dallo spartiacque tra l'Irrawaddy e il Salween; a O \u00e8 cinta dall'alta catena dell'Arakan Yoma, che la separa dall'India e, pi\u00f9 a S, dal Bangladesh. A E e SE, la Birmania confina per breve tratto con il Laos e per un tratto molto lungo con la Thailandia da cui \u00e8 divisa prima dal Salween, dal suo tributario Thaungyin e poi nel Tenasserim dal crinale della lunga catena dei Bilauktaung. La Birmania, infine, ha circa 1930 km di coste sull'Oceano Indiano; esse, per\u00f2, ad eccezione dell'ampio arco del golfo di Martaban, sono scoscese e inadatte all'approdo.\nIl punto pi\u00f9 a N della Birmania, che coincide anche con il punto pi\u00f9 settentrionale della regione indocinese vera e propria, \u00e8 segnato dalla vetta del Theing-Wang Razi (Hkakabo Razi) poco oltre il 28\u00b0 di latitudine N, mentre a O si trova in Birmania anche il punto pi\u00f9 occidentale della penisola nel triangolo del Kaladan (93\u00b0 longitudine E di Greenwich). A S la Birmania si spinge fino all'Istmo di Kra, che si trova a 10\u00b0 di latitudine N, mentre a E, con il cuneo di Mong Yaning, sfiora i 101\u00b0 di longitudine E.\nMorfologia e vicende geologiche.\nI movimenti orogenetici che sconvolsero tutta l'Asia sud-orientale durante il grandioso corrugamento alpino-himalayano hanno impresso alla Birmania una struttura fisica assai composita e varia, caratterizzata comunque da una disposizione generale meridiana di tutti i suoi elementi fisici.\nLa porzione pi\u00f9 antica del suolo birmano \u00e8 costituita dall'altopiano di Shan, il cui imbasamento, da riferirsi in parte al Precambriano (oltre un miliardo di anni fa), \u00e8 formato da rocce cristalline, graniti e \"gneiss\" ricoperti da potenti strati calcarei mesozoici. Intorno a questo zoccolo primitivo, per effetto dell'urto delle onde tettoniche himalayane di et\u00e0 terziaria si \u00e8 sviluppata una lunga catena montuosa, in direzione N-S, che attualmente si estende lungo tutto l'arco nord-occidentale della Birmania formando i rilievi dell'Arakan, che nella parte pi\u00f9 settentrionale sono stati ricoperti da strati calcarei del Paleogene (Eocene). Nell'incavo tra questi due massicci montani, dove ancora sul finire del Terziario esisteva un grande golfo marino, si sono venuti progressivamente depositando enormi quantit\u00e0 di detriti alluvionali che hanno provocato un sollevamento del fondo marino con la relativa costituzione di un vasto bassopiano di formazione piuttosto recente, tuttora in fase d'espansione lungo il litorale e i bassi fondovalle dei principali corsi d'acqua.\nRelativamente estraneo a questo comune processo geomorfologico appare invece la parte meridionale della Birmania, che comprende le alture del Tenasserim e la costa omonima. Le opinioni sulla vera origine di questa regione sono piuttosto contrastanti: chi la considera un prolungamento naturale dell'altopiano Shan, chi una formazione autonoma preesistente ai grandi movimenti orogenetici del Terziario.\nIl paesaggio naturale della Birmania, quindi, si pu\u00f2 dividere in quattro regioni principali: quella montuosa del N e NO, il grande altopiano Shan, il bacino alluvionale centrale e la regione costiera del Tenasserim.\nLe montagne del NO.\nSotto il nome di \u00abregione montuosa del NO\u00bb \u00e8 compresa tutta la zona che va dalla superba vetta nevosa del monte Theing-Wang Razi (6024\u00a0m), la pi\u00f9 alta della Birmania e che \u00e8 anche il punto pi\u00f9 settentrionale del Paese, alla costa orientale del golfo del Bengala. Si tratta di una regione impervia, dominata da grandi massicci montuosi, specie a N, dove l'altitudine media supera i 4000\u00a0m, digradanti quindi progressivamente a mano a mano che si scende verso S.\nLa sezione pi\u00f9 settentrionale di questa arcata montuosa \u00e8 conosciuta con il nome di Patkai e costituisce una barriera spesso invalicabile verso la Cina e l'India. Rari e sempre pericolosi sono i valichi tra i quali il Namni sul confine con la Cina, il Diphun e il Chaukan. \u00c8 questa anche la zona meno conosciuta e meno popolata di tutta la Birmania, coperta prevalentemente da fitte foreste, rotte da corsi rapidi di torrenti irruenti che con l'andare dei secoli hanno asportato enormi quantit\u00e0 di terriccio facendo risaltare la nuda roccia. La catena dei Patkai divide i bacini del Brahmaputra e del Chindwin, il maggior tributario dell'Irrawaddy. Pi\u00f9 a S i Patkai si collegano con i Naga e quindi, al centro, a S del monte Sarameti (3826\u00a0m), si allargano nell'altopiano di Manipur che giunge sino all'altezza del Tropico del Cancro, dove la catena montuosa assume una direzione pi\u00f9 decisamente meridiana e il nome di Arakan. Anche la cresta dell'Arakan costituisce una barriera naturale alle comunicazioni con l'India e rappresenta al tempo stesso, come la pi\u00f9 irregolare fascia dei monti Patkai, un impedimento insormontabile per i monsoni del SE, determinando cos\u00ec, sul versante birmano, un regime di abbondanti precipitazioni che, nelle zone pi\u00f9 elevate, avvengono spesso sotto forma di neve.\nAnche la natura della flora \u00e8 fortemente influenzata dall'altitudine (medie dai 2000 ai 3000\u00a0m), dalle precipitazioni (da un minimo di 1400 ad un massimo di 3500 mm l'anno) e dal clima, notevolmente rigido sui rilievi maggiori. Nella sezione mediana del plesso arakanese si distinguono per la loro selvaggia bellezza i Letha Yoma e i Chin dominati dal monte Victoria (3053\u00a0m).\nPi\u00f9 a S dall'Arakan si dipartono, con movimenti generalmente paralleli, numerose espansioni collinari coperte da fittissima vegetazione tropicale, che scendono dolcemente verso il bacino dell'Irrawaddy. All'altezza del 20\u00ba parallelo la catena montuosa si restringe e si abbassa ulteriormente piegando in direzione SSE. Il rilievo corre, qui, lungo la costa spingendosi fino al capo Negrais dove si perde nelle acque dell'Oceano Indiano per ricomparire con i suoi tratti inconfondibili sulle creste delle isole Andamane e Nicobare e, successivamente, sulle dorsali dell'arcipelago indonesiano.\nAppartiene a questa regione anche un ampio tratto di costa di quasi 1000 km, addossata alla catena Arakan Yoma, scoscesa, priva di porti naturali, rotta solo dal piccolo delta del Kaladan, sul cui estuario si trova la citt\u00e0 di Akyab. L'aspetto solitario di questo paesaggio spicca ancor pi\u00f9 per la presenza di alcuni grossi isolotti disabitati, disseminati tra la costa e l'arcipelago di Ramree, dove si sta sviluppando una notevole industria della pesca.\nAltopiano Shan.\nL'altopiano Shan, costituito da uno zoccolo primitivo dell'attuale penisola indocinese, forma un vasto tavoliere con altezze che variano da un minimo di 1200 a un massimo di 2000\u00a0m, e occupa circa un quarto dell'intera superficie della Birmania. L'altopiano, attraversato da diverse catene montuose che si interrompono e si susseguono, poggia su un imbasamento rigido arcaico di rocce cristalline metamorfosate (\"gneiss\") e di graniti ricoperti da potenti strati di calcari del Permiano e del Mesozoico notevolmente carsificati, accompagnati da espandimenti lavici e terreni sedimentari recenti. A ovest l'altopiano \u00e8 delimitato dal corso medio dell'Irrawaddy, mentre a nord e a est si perde confondendosi con l'altopiano cinese dello Yunnan di cui rappresenta un prolungamento naturale.\nL'intero tavoliere \u00e8 inciso profondamente da una serie di corsi d'acqua, il principale dei quali \u00e8 il Saluen, che con potente e ostinata azione erosiva ha solcato profondamente l'altopiano formando un lungo canyon con gole e forre orride ancora inesplorate che arrivano fino a 1200 metri di altezza.\nIl paesaggio si differenzia per\u00f2 sensibilmente nella parte settentrionale e meridionale dell'altopiano. Il nord, chiuso da tre lati da elevate catene montuose, riceve scarsissime precipitazioni (meno di 150 mm l'anno) \u00e8 prevalentemente arido e incolto, mentre a sud, dove prevalgono le famose \u00abterre rosse\u00bb (laterite), esistono favorevoli condizioni per la vegetazione tropicale e per l'agricoltura. Purtroppo, per\u00f2, l'agricoltura \u00e8 basata qui essenzialmente sul rudimentale sistema del \"caingin\", che non solo ha depauperato sensibilmente il patrimonio forestale della zona, ma che crea condizioni proibitive per l'appoderamento agricolo razionale.\nL'altopiano di Shan, specialmente nella sua parte settentrionale, dove prevalgono le rocce gneissiche, possiede ricchi giacimenti di pietre preziose: rubini, zaffiri, giada, lapislazzuli; tali giacimenti cominciarono ad essere sfruttati da immigrati cinesi gi\u00e0 nel XIV secolo e assunsero presto grande fama perch\u00e9 erano gli unici al mondo che potevano essere sfruttati all'aria aperta. Negli ultimi decenni, per\u00f2, tali giacimenti sono andati progressivamente esaurendosi e perfino quello famoso di Mogok \u00e8 oggi pressoch\u00e9 abbandonato perch\u00e9 esaurito.\nLa mancanza di adeguate vie di comunicazione ha sempre tenuto questa regione un po' fuori dai grandi movimenti migratori della penisola indocinese e ne ostacola tuttora un pi\u00f9 ampio inserimento nella vita economica della Birmania. Una sola strada congiunge l'altopiano Shan alla Birmania centrale, la \u00abstrada di Shwenyaung\u00bb, mentre una linea ferroviaria arriva fino a Lashio, da dove si diparte la famosa \u00abstrada della Birmania\u00bb, aperta nel 1937, e riattata dagli anglo-americani durante l'ultima guerra per avere un collegamento diretto con la Cina, dopo che i giapponesi, occupata la penisola indocinese, avevano reso impossibili i collegamenti via mare. Le cime montuose pi\u00f9 elevate dell'altopiano sono il Loi Leng, con 2.673 metri di altezza; e il Mong Ling Shan (2.641 metri)\nIl bacino dell'Irrawaddy.\nLa parte centrale della Birmania \u00e8 occupata da un vasto e allungato bassopiano attraversato dall'Irrawaddy, dal Sittang ad esso parallelo, e da un grande numero di loro tributari. L'intero bacino, che ha una superficie di circa 150.000 km\u00b2, \u00e8 di origine alluvionale e si \u00e8 formato a seguito dell'enorme massa di detriti che i corsi d'acqua hanno riversato nella vallata dalle montagne del Nord, dalla catena dell'Arakan e dall'altopiano di Shan. Ancora all'inizio del Terziario (una settantina di milioni di anni fa), l'intero bacino era coperto dalle acque dell'Oceano Indiano, che si spingevano profondamente all'interno del continente tra la catena dell'Arakan e le alte pareti del massiccio di Shan. Grosso modo, la composizione del sottosuolo si pu\u00f2 dividere in tre sezioni, corrispondenti ad altrettante epoche geologiche: uno strato inferiore, il cui spessore \u00e8 valutato ad alcune migliaia di metri, consta essenzialmente di depositi calcarei marini e di scisti impermeabili, ai quali si \u00e8 sovrapposto uno spesso strato di marne argillose e bituminose, che nascondono ricchi giacimenti petroliferi; pi\u00f9 in superficie si trova uno strato di circa 1500\u00a0m di argille e sabbie di formazione assai pi\u00f9 recente (Pliocene). \u00c8 in questo periodo, del resto, che l'Irrawaddy ha assunto il suo corso attuale accogliendo nel suo letto anche gli altri corsi d'acqua di tutto il versante birmano della catena Patkai-Arakan e quelli, molto meno ricchi, provenienti da N e NE.\nLa monotonia di questa serie di terreni alluvionali \u00e8 interrotta bruscamente, nella parte centrale e meridionale del bassopiano, dai monti Pegu (o Pegu Yoma), una serie di alture che emergono con rocce ignee e tufacee dalle forme coniche recise, che indicano chiaramente l'origine vulcanica di questi rilievi. Il pi\u00f9 alto di questi vulcani spenti, che nell'epoca terziaria erano isole disseminate nell'originario golfo, \u00e8 il Popa, che supera i 2000\u00a0m.\nLa lunghezza complessiva della vallata dell'Irrawaddy \u00e8 di 1400 km; la larghezza varia da un minimo di 30 km nella sezione montuosa settentrionale a un massimo di 250 km nella parte centrale. Nella sua sezione pi\u00f9 meridionale, l'Irrawaddy si allarga in un ampio delta che si fonde con quello, pi\u00f9 ad E, del Sittang formando un unico vasto bacino deltizio di oltre 20.000 km\u00b2, caratterizzato dall'uniformit\u00e0 dei suoi moltissimi canali e dalle risaie che occupano, quasi senza eccezione, tutta la sua area.\nL'Irrawaddy \u00e8 navigabile per circa 1200 km, fino a Bhamo e costituisce anche la principale arteria di comunicazione della Birmania. Bench\u00e9 il bacino dell'Irrawaddy abbia una struttura morfologica uniforme, le condizioni di vita variano sensibilmente da N a S: la catena dei monti Pegu, infatti, blocca i monsoni di S e, di conseguenza, le piogge. La parte settentrionale del bacino (conca di Mandalay) ha quindi un clima nettamente diverso da quello della regione meridionale; a N, dove le precipitazioni non superano mai i 600 mm annui, si ha anche una stagione secca, che va da novembre a marzo, mentre a S dei monti Pegu, dove tra l'altro sorgono i maggiori centri risicoli del Paese, le precipitazioni sono sempre superiori ai 3000 mm l'anno. Mentre nell'area deltizia, quindi, si coltiva quasi esclusivamente riso, nella met\u00e0 settentrionale del bacino dell'Irrawaddy prevalgono altri tipi di colture (miglio, sesamo, cotone, legumi, ecc.).\nLa conca di Mandalay, comunque, rappresenta il cuore della Birmania non solo dal punto di vista geografico, ma anche perch\u00e9 da qui si dipartono tutte le principali vie di comunicazione che uniscono, via terra, il Paese al resto dell'Asia.\nTutto il bacino dell'Irrawaddy presenta un'eccezionale fertilit\u00e0, che ha attirato sin dai tempi pi\u00f9 remoti popolazioni di ogni razza ed \u00e8 diventato ben presto il centro motore della vita economica e culturale della Birmania; qui vivono oggi pi\u00f9 dei due terzi di tutta la popolazione del Paese e il grande delta dell'Irrawaddy-Sittang \u00e8 una delle principali zone produttrici di riso del mondo.\nLa costa del Tenasserim.\nLa Birmania protende verso S, in direzione della penisola di Malacca, un lungo braccio che pu\u00f2 essere considerato come un prolungamento naturale dell'altopiano di Shan, anche se scompare ogni forma tabulare per lasciare il posto a vette tipicamente alpine: \u00e8 la lunga e stretta striscia di terra chiamata \u00abcosta del Tenasserim\u00bb, percorsa da una lunga serie di catene montuose che formano la cosiddetta \u00abcatena del Tenasserim\u00bb che appartiene alla Birmania solo nel versante occidentale e che, digradando da N a S, si spinge fino all'Istmo di Kra, dove comincia la penisola di Malacca vera e propria e dove si arresta anche il confine politico della Birmania. La sezione N della catena \u00e8 costituita dai monti Dawna (Dawna Range) con la vetta del Khow Ply Huey Wati e del Mulaiyit Hill (2003\u00a0m) e oltre il famoso passo delle Tre Pagode e il monte Khow Toe Yaga inizia la catena principale, la selvaggia Bilauktaung che termina non lontano dall'Istmo di Kra con il Khow Hlaywada di 1160\u00a0m.\nLe montagne del Tenasserim presentano molte affinit\u00e0 con i massicci stanniferi della Malaysia e dell'Indonesia, quasi a indicare l'originaria continuit\u00e0 tra il continente e l'Insulindia. Le catene montuose, dove non mancano i vulcani spenti, corrono in senso meridiano molto vicine al mare; spesso affacciandosi a picco su di esso, mentre una serie ininterrotta di isole e isolotti accompagnano al largo le rive alte e rocciose, battute quasi tutto l'anno da violente piogge. Le isole costiere appartengono al bellissimo arcipelago di Mergui. Le pi\u00f9 periferiche, a N, sono le isole Heinze, Maungmagan e Launglon Bok. A S le pi\u00f9 grandi sono: l'isola Tavoy, King, Ross, Domel, Lampi e St. Matthew, davanti a Victoria Point.\nA N, questa regione \u00e8 delimitata dal corso inferiore del Salween, che la divide dall'altopiano di Shan; a E, il Tenasserim si affaccia sul golfo del Siam, in territorio thailandese, dove i gruppi montuosi sono pi\u00f9 elevati. A completare la bizzarria naturale di questo paesaggio c'\u00e8 il fiume Tenasserim, che scorre tra il verde intenso della foresta per quasi 200 km lungo la stretta lingua di terra, la cui larghezza media \u00e8 di soli 65 km, cercando invano uno sbocco in mare; per tutto il suo corso, il fiume si mantiene a una distanza tra i 20 e i 45 km dal mare.\nIl Tenasserim \u00e8 ricco di minerali, grazie alla particolare natura del suolo che ha favorito intrusioni granitiche e cristalline; particolarmente abbondanti i giacimenti di stagno e tungsteno, scoperti nel 1910 e che da allora vengono sfruttati con sempre maggiore intensit\u00e0. Nella parte settentrionale della costa del Tenasserim si trova il piccolo delta del Salween, dove sorge l'importante centro commerciale di Moulmein. Nelle numerose ma piccole depressioni costiere si vanno intensificando le colture industriali proprie alle regioni tropicali (gomma, cacao, ananassi, cocco, ecc.), ma la popolazione \u00e8 tuttora dedita particolarmente alla pesca.\nClima.\nIl clima della Birmania \u00e8 tropicale e l'avvicendarsi delle stagioni \u00e8 determinato dal regime delle precipitazioni pi\u00f9 che dalle variazioni termiche. Di fatto, si hanno tre stagioni, che sono modificate soltanto dalle condizioni altimetriche delle singole regioni:\nLe piogge, portate dai monsoni dell'Oceano Indiano, che soffiano da giugno a ottobre, non sono per\u00f2 distribuite in maniera uniforme su tutto il Paese a causa degli ostacoli naturali che essi spesso incontrano sulla loro via. Lungo le coste dell'Arakan, del Tenasserim e dell'ampio bassopiano deltizio dell'Irrawaddy e del Sittang il regime di precipitazioni \u00e8 molto alto: oltre 5000 mm sul versante occidentale dell'Arakan Yoma, dai 4000 ai 5000 mm lungo la costa del Tenasserim, dai 2500 ai 3000 mm l'anno nel grande delta dell'Irrawaddy. La ex capitale, Rangoon, registra in media 2600 mm di precipitazioni all'anno. Alti regimi di precipitazioni si riscontrano anche sui versanti orientali dell'Arakan e del Patkai, mentre diversa si presenta la situazione nella conca di Mandalay e sull'altopiano di Shan, dove i monsoni umidi e caldi dell'Oceano Indiano non riescono a spingersi se non con una certa difficolt\u00e0. Le regioni pi\u00f9 secche sono quelle situate nel NE e al centro. A Mandalay le precipitazioni annue si aggirano sui 750 mm, mentre tutta la parte settentrionale dell'altopiano di Shan riceve quantit\u00e0 di pioggia sensibilmente pi\u00f9 ridotte (in alcune zone meno di 250 mm l'anno).\nNella Birmania, per la sua prevalente montuosit\u00e0, l'altitudine ha un peso notevole nella determinazione del clima, in modo che si possono individuare anche a questo riguardo tre regioni:\nIdrografia.\nLa particolare struttura fisica della Birmania non ha favorito il formarsi di grandi laghi. In tempi antichi, sull'altopiano di Shan si trovava un grande lago di origine vulcanica, l'Inle, che per\u00f2 \u00e8 andato progressivamente restringendosi fino ad essere oggi poco pi\u00f9 di un grande stagno. Da qualche anno, quindi, il pi\u00f9 grande lago della Birmania \u00e8 diventato l'Indawagyi, che per\u00f2 ha una superficie di appena 130 km\u00b2: \u00e8 un tipico lago di montagna, incassato tra le gole dei monti Mingin e Laipyet, nell'alto bacino dell'Irrawaddy. Nel lago di Indawagyi si gettano vari piccoli fiumi, mentre vi defluisce l'Indaw, un affluente dell'Irrawaddy.\nDurante la stagione delle piogge si formano nell'ampio bacino deltizio prospiciente il golfo di Martaban numerosi laghi acquitrinosi, che per\u00f2 si esauriscono non appena cessa la stagione piovosa.\nPer contro, la Birmania presenta una grande quantit\u00e0 di fiumi, che possono essere raggruppati in tre tipi diversi:\nL'Irrawaddy.\nIl principale di questi fiumi \u00e8 l'Irrawaddy, che con il suo affluente Chindwin rappresenta l'asse fondamentale dell'economia e dei trasporti di tutta la Birmania. L'Irrawaddy nasce sul versante N del Theing-Wang Razi, in territorio cinese, ma entra subito in Birmania per attraversarla in tutta la sua lunghezza, da N a S. Il suo nome significa letteralmente \u00abfiume degli elefanti\u00bb ed \u00e8 dovuto al fatto che un tempo esso attraversava una zona infestata da questi animali, oggi in via di lenta estinzione. Ha una lunghezza di 2250 km, di cui quasi 2000 in territorio birmano.\nPer alcune centinaia di chilometri il corso dell'Irrawaddy \u00e8 tormentato e tortuoso a causa del terreno estremamente accidentato, poi le acque rallentano la loro corsa e da Bhamo alla foce \u00e8 navigabile in quasi tutti i mesi dell'anno.\nPrima di arrivare nella conca di Mandalay, l'Irrawaddy si allarga sensibilmente e da qui a Rangoon pu\u00f2 essere navigato anche da bastimenti di media stazza, grazie soprattutto all'apporto delle acque del Mu e del Chindwin. Il corso dell'Irrawaddy si fa qui molto lento e pu\u00f2 anche essere risalito dalle barche senza grande difficolt\u00e0. Dopo Prome, il fiume comincia ad alimentare numerosi canali, sia naturali che artificiali, prima di allargarsi, presso Henzada, in un enorme delta dalle mille braccia tese verso il mare.\nIl fiume qui \u00e8 tutto: irriga i campi, \u00e8 l'unica via di comunicazione, ospita anche migliaia di case galleggianti dove vivono milioni di persone. Su uno di questi bracci, uniti tra loro da una miriade di canali che hanno trasformato il delta dell'Irrawaddy in un dedalo inestricabile, sorge la citt\u00e0 di Rangoon, ex capitale e centro economico e culturale della Birmania. Altri importanti centri sono sorti nell'area deltizia dell'Irrawaddy, come Henzada, Bassein, Pyapon, Maubin e Insein.\nIl Sittang.\nIl delta dell'Irrawaddy \u00e8 virtualmente unito al delta del Sittang, un fiume che non ha una lunghezza rimarchevole (soltanto 450 km), ma che trasporta una massa enorme d'acqua perch\u00e9 il suo corso, dai monti Pegu al golfo di Martaban, attraversa una delle zone pi\u00f9 piovose del mondo.\nIl Salween.\nSul golfo di Martaban sfocia anche il Salween, secondo fiume birmano per importanza economica, ma primo per lunghezza: nasce, infatti, nella provincia tibetana del Chamdo con il nome di Lu Kiang e ha una lunghezza complessiva di 2480 km, dei quali 1750 in territorio birmano. Tutto il suo corso superiore - che per un ampio tratto procede parallelo all'altro grande fiume indocinese, il Mekong - \u00e8 continuamente spezzato da rapide e cascate, in una delle zone pi\u00f9 pittoresche e selvagge del mondo.\nDopo avere attraversato da N a S, scavando profonde gole e con una serie di serpentine, tutto l'altopiano Shan, il Salween \u00e8 costretto nuovamente in un letto dominato da rapide e orridi finch\u00e9 si affaccia sulla ristretta piana di Moulmein quando ormai l'Oceano Indiano si appresta ad accogliere le sue acque. Prima di gettarsi in mare, per\u00f2, il Salween sviluppa un piccolo delta, sulla costa orientale del golfo di Martaban, in mezzo al quale sorge la citt\u00e0 di Moulmein.\nLungo il suo corso inferiore, il Salween segna per lungo tratto il confine naturale tra la Birmania e la Thailandia e per alcune decine di chilometri anche il confine politico tra i due Paesi.\nFlora.\nIl paesaggio vegetale della regione birmana rispecchia fedelmente le condizioni ambientali che caratterizzano questo grande Paese tropicale interposto a N tra le alteterre tibetane e del bacino dello Yangtze Kiang e a S le regioni monsoniche e sub-equatoriali, attraversato da grandi arcate montuose che si spingono fino al mare e che racchiudono nelle estese conche interne tipici ambienti naturali floristici. Il fattore pi\u00f9 spiccato della distribuzione e del differenziamento floristico \u00e8 dato dal regime delle precipitazioni, salvo sui rilievi al disopra dei 2000\u00a0m. \u00c8 da notare inoltre che molte zone del Paese sono ancora semispopolate e non soggette all'opera distruttiva e modificatrice dell'uomo per cui la vegetazione spontanea non ha subito gravi manomissioni. Si tratta quindi di una regione appartenente a una particolare provincia floristica di transizione alla cui formazione hanno contribuito elementi floristici indiani, cinesi e indonesiani. Grosso modo, quindi, si possono distinguere quattro tipi di flora nell'insieme del Paese:\nLe foreste (conifere, teak, pyinkado, querce, castagni, mango, bamb\u00f9, ecc.) coprono circa i due terzi dell'intero territorio birmano e nelle zone pi\u00f9 calde, specialmente nell'ampio delta dell'Irrawaddy e lungo le coste, esse assumono l'aspetto tipico della foresta a mangrovie. Assai comuni, in queste zone, sono tutte le variet\u00e0 tropicali di palme, alcune delle quali riescono a sviluppare altezze fino ai 30\u00a0m.\nFauna.\nRicchissima ed estremamente varia \u00e8 la fauna birmana, favorita dal clima tropicale e dalla presenza di enormi estensioni di foreste e boschi. Tra i mammiferi, i pi\u00f9 comuni sono il famoso bufalo selvatico (\"saing\"), che viene cacciato anche a scopo alimentare, la tigre, il leopardo, il cervo, il daino e, nelle zone occidentali, lo sciacallo e l'orso tibetano. Molto diffusi sono alcuni tipi indigeni di buoi selvatici, che vagano in libert\u00e0 per le foreste (\"gaur\", \"gayal\", \"banteng\"); lungo i fiumi s'incontra spesso il rinoceronte, mentre sempre pi\u00f9 raro \u00e8 l'elefante.\nBranchi di scimmie infestano invece ogni zona del Paese, che abbonda anche di rettili, tra cui vanno ricordati il geco, chiamato dai Birmani \"tauckt\u00e9\" per il suono gutturale che \u00e8 uso emettere. La Birmania \u00e8 anche un Paese ricco di serpenti, tra cui alcuni velonosissimi come il cobra, che si annidano specialmente nelle zone pi\u00f9 calde; essa \u00e8 anche famosa per i suoi piccoli pappagalli dai colori vivacissimi, assai comuni nelle zone dove pi\u00f9 fitta \u00e8 la vegetazione tropicale; non vanno inoltre dimenticati i pipistrelli, che spesso invadono a branchi anche le citt\u00e0, n\u00e9 le infinite variet\u00e0 di insetti che pullulano tanto nelle umide zone deltizie quanto all'interno, specialmente nelle savane della conca di Mandalay e dell'altopiano di Shan. Da ricordare, infine, che le acque costiere della Birmania sono ricchissime di pesce, compresi alcuni dei tipi pi\u00f9 pregiati, come il \"bekti\", che viene esportato anche in altri Paesi asiatici. Le acque melmose dei delta e del corso inferiore dei fiumi principali sono infestate da piccoli alligatori affini a quelli indiani."}
{"id": "752906", "revid": "6923", "url": "https://it.wikipedia.org/wiki?curid=752906", "title": "Citroen GSA", "text": ""}
{"id": "752908", "revid": "48479", "url": "https://it.wikipedia.org/wiki?curid=752908", "title": "Concetto di divinit\u00e0 nel Taoismo", "text": ""}
{"id": "752909", "revid": "1543377", "url": "https://it.wikipedia.org/wiki?curid=752909", "title": "Provincia del Reno", "text": "La provincia del Reno (in tedesco \"Rheinprovinz\") fu una provincia del Regno di Prussia e dello Stato Libero di Prussia dal 1822 al 1946. Fu creata dalle province del Granducato del Basso Reno e di J\u00fclich-Cleves-Berg. La capitale era Coblenza e nel 1939 la popolazione della provincia ammontava a 8 milioni di abitanti.\nNel 1920 la Saar fu separata dalla Provincia del Reno e amministrata dalla Societ\u00e0 delle Nazioni fino a un plebiscito avvenuto nel 1935, a seguito del quale la regione fu restituita alla Germania. Allo stesso tempo, nel 1920, i distretti di Eupen e Malmedy furono trasferiti al Belgio.\nNel 1937 la cosiddetta \"legge sulla Grande Amburgo\" decret\u00f2 la cessione del territorio di Birkenfeld, fino ad allora enclave di Oldenburg, alla Prussia, e la sua inclusione nella provincia del Reno con la denominazione di \"circondario di Birkenfeld\".\nNel 1946, per decreto dell'occupante britannico, i distretti governativi di Aquisgrana, D\u00fcsseldorf e Colonia vennero distaccati dalla Prussia e uniti al nuovo Land di Renania Settentrionale-Vestfalia. \nGoverno.\nLa provincia venne divisa in cinque distretti (\"Regierungsbezirke\") a scopi amministrativi: Coblenza, D\u00fcsseldorf, Colonia, Aquisgrana e Treviri. Coblenza era la capitale ufficiale, nonostante fosse Colonia a detenere il primato di citt\u00e0 pi\u00f9 estesa e rilevante nell'ambito territoriale. Essendo una provincia di confine, la Renania fu fortemente presidiata e tre fortezze furono poste a guardia del Reno: la fortezza di Deutz (Colonia), quella di Ehrenbreitstein (Coblenza) e il presidio di Wesel. La provincia design\u00f2 35 membri al Reichst\u00e4dt tedesco e 62 alla Camera dei rappresentanti prussiana."}
{"id": "752910", "revid": "1565034", "url": "https://it.wikipedia.org/wiki?curid=752910", "title": "Turibio de Mogrovejo", "text": "Biografia.\nFiglio di Luis Alfonso de Mogrovejo e Ana de Robles y Moran, studi\u00f2 diritto canonico a Valladolid e presso l'Universit\u00e0 di Salamanca, dove rimase come docente anche dopo la laurea. Filippo II, nonostante fosse ancora un laico, nel febbraio del 1571 lo mise a capo del tribunale dell'Inquisizione di Granada.\nNel maggio del 1579 il sovrano lo design\u00f2 arcivescovo di Lima, chiamata allora \"Ciudad de Los Reyes\", la citt\u00e0 fondata da Francisco Pizarro nel 1535 nella colonia spagnola del Per\u00f9, e papa Gregorio XIII conferm\u00f2 la nomina, eleggendolo successore di Jer\u00f3nimo de Loayza.\nRicevuta a Siviglia la consacrazione episcopale, il 12 maggio del 1581 Turibio de Mogrovejo prese possesso della sua sede vescovile.\nLa sua opera pastorale si svolse nella sua vasta diocesi (circa 450.000 chilometri quadrati), che egli visit\u00f2 interamente circa tre volte, imparando la lingua locale, promuovendo l'evangelizzazione e l'istruzione delle popolazioni indigene. Cur\u00f2 la pubblicazione del catechismo in spagnolo, quechua e aymara (1552) e fond\u00f2 a Lima il primo seminario di tutta l'America Latina (1591).\nNel 1605, durante una visita pastorale a Pacasmayo, contrasse la febbre che l'anno successivo lo port\u00f2 alla morte nella sua residenza di Za\u00f1a, presso Lima, nel giorno di Gioved\u00ec santo.\nIl culto.\nProclamato Beato da Papa Innocenzo XI il 2 luglio 1679, fu canonizzato da Benedetto XIII il 10 dicembre 1726, e proclamato patrono dei vescovi latino-americani da Giovanni Paolo II il 9 marzo 1983.\nPatrono dei vescovi sudamericani, la sua memoria liturgica, gi\u00e0 fissata al 27 aprile, fu poi spostata al 23 marzo."}
{"id": "752913", "revid": "289247", "url": "https://it.wikipedia.org/wiki?curid=752913", "title": "Turibio Alfonso de Mogrovejo", "text": ""}
{"id": "752914", "revid": "1318658", "url": "https://it.wikipedia.org/wiki?curid=752914", "title": "Lunenburg (Canada)", "text": "Lunenburg \u00e8 una piccola cittadina della Nuova Scozia, in Canada, a circa 90 chilometri di distanza da Halifax, sulle coste dell'Oceano Atlantico. Nel 2001 contava 2.568 abitanti, anche se questo numero cresce notevolmente durante il periodo estivo a causa del grande richiamo turistico esercitato dalla citt\u00e0.\nStoria.\nLunenburg venne fondata nel 1753 e venne cos\u00ec chiamata in onore del re di Gran Bretagna e Irlanda, Giorgio II, che era anche duca di Brunswick-L\u00fcneburg.\nContemporaneamente un importante porto e un cantiere navale, la citt\u00e0 oggi ospita numerose piccole industrie nel settore dell'high tech e del commercio.\nPatrimonio dell'umanit\u00e0.\nLa citt\u00e0 \u00e8 stata inclusa nel 1995 nell'elenco dei Patrimoni dell'umanit\u00e0 dell'UNESCO, il che assicura la protezione della sua architettura unica, un perfetto esempio di insediamento coloniale britannico in Nordamerica.\nA Lunenburg venne costruito il famoso schooner \"Bluenose\" (oltre che il \"Bluenose II\"), che resta un'importante attrazione turistica della cittadina, visitata ogni anno da migliaia di persone.\nI primi abitanti di Lunenburg, perlopi\u00f9 tedeschi della Renania, svizzeri e francesi di Montb\u00e9liard, si stabilirono qui durante la stessa ondata migratoria che produsse il tedesco della Pennsylvania. Essi erano protestanti stranieri incoraggiati a stabilirsi qui dal regno britannico. Molti dei discendenti di quei primi colonizzatori vivono ancora qui e il loro influsso influenza lo stile di vita della regione."}
{"id": "752918", "revid": "2056951", "url": "https://it.wikipedia.org/wiki?curid=752918", "title": "Esecutore testamentario", "text": " \n Lesecutore testamentario \u00e8 la persona di fiducia del testatore, ovvero \"colui al quale viene dato l'incarico di curare che siano esattamente seguite le ultime volont\u00e0\" scritte nel testamento. \nI motivi che possono indurre il testatore alla nomina di un esecutore sono svariati, ma in ogni caso hanno \"natura privatistica\" e perci\u00f2 l'esecutore testamentario non \u00e8 titolare di un pubblico ufficio. Anzi, quello che ricopre \u00e8 un \"ufficio del tutto privato\", svolto in nome proprio senza alcun rapporto di rappresentanza, in attuazione di interessi interni alla successione in caso di morte. \nNon \u00e8 quindi condivisibile l'opinione per la quale la costituzione dell'ufficio dell'esecutore \u00e8 riconducibile a un contratto: infatti, la nascita di questo ufficio \u00e8 un \u201c\"supereffetto\"' che dipende dal combinarsi dell'effetto della disposizione testamentaria di nomina con quello tipico dell'accettazione del designato.\nNon si pu\u00f2 neppure dire, quindi, che l'ufficio si costituisce solo in via unilaterale, costruendolo solo sulla disposizione testamentaria di nomina (rispetto alla quale l'accettazione sarebbe solo una condizione di efficacia): l\"accettazione, infatti, deve essere intesa come elemento costitutivo della fattispecie\". \nAlla luce delle precedenti considerazioni, l'esecutore testamentario pu\u00f2 essere considerato un caso di \"mandato post mortem\", nel quale si coordinano la disposizione di nomina e l'accettazione, i quali atti mantengono per\u00f2 la loro autonomia senza fondersi in un accordo. \nLa disposizione di nomina rientra nel \"contenuto tipico del testamento\", ovvero nel suo contenuto patrimoniale: infatti, \u00e8 una disposizione che pu\u00f2 esplicare la sua efficacia solo rispetto all'esistenza dei lasciti di beni.\nVicende.\nIl testatore pu\u00f2 nominare \"uno o pi\u00f9 esecutori\" e, per il caso in cui uno o tutti non accettino, pu\u00f2 nominare altri in loro sostituzione: il testatore pu\u00f2 anche autorizzare l'esecutore a sostituire altri a s\u00e9 stesso per il caso in cui non possa o non voglia pi\u00f9 mantenere l'incarico. \nL'incarico stesso pu\u00f2 essere affidato a un estraneo, ma anche a un erede o a un legatario; \u00e8 ammessa anche la nomina di una persona giuridica, la quale dovr\u00e0 avere la piena capacit\u00e0 di obbligarsi (ovvero, la piena capacit\u00e0 di agire) esattamente come \u00e8 richiesto per le persone fisiche: non possono perci\u00f2 svolgere il compito di esecutore testamentario i minori, anche se emancipati, gli interdetti, gli inabilitati. \nNella disposizione di nomina il testatore potr\u00e0 anche non indicare i \"compiti\" che l'esecutore sar\u00e0 chiamato a svolgere, e in questo caso l'incaricato si atterr\u00e0 agli artt. 700 e seguenti del codice civile. Il testatore pu\u00f2 poi sottrarre espressamente all'esecutore alcuni incarichi specifici.\nL\"accettazione\" dell'incarico \u00e8 un negozio giuridico, dato che la volont\u00e0 dell'accettante crea per lui un regolamento impegnativo. Viene fatta con dichiarazione alla cancelleria del tribunale del luogo in cui si \u00e8 aperta la successione e va annotata nel registro delle successioni. \nNon sono fissati termini legali entro i quali effettuare l\"accettazione\" dell'incarico, per cui ogni interessato pu\u00f2, con un\"actio interrogatoria\", chiedere al giudice di fissare il tempo entro il quale operare l'accettazione medesima e trascorso invano il termine giudiziale l'incarico s'intender\u00e0 rifiutato. Con l'accettazione l'incaricato assume l'ufficio di esecutore testamentario, che \u00e8 libero, personale, gratuito (tuttavia il testatore pu\u00f2 stabilire una retribuzione a carico dell'eredit\u00e0).\nCaratteri dell'ufficio.\nLa \"personalit\u00e0\" \u00e8 il portato della fiducia che il testatore ripone nella persona che nomina esecutore del proprio testamento: impedisce l'esercizio per delega dell'incarico. Se gli esecutori sono una pluralit\u00e0, devono svolgere l'incarico tutti assieme, a meno che il testatore non abbia diviso tra loro le attribuzioni, o si tratti della conservazione di un bene o di un diritto e quindi debba essere adottato un provvedimento urgente. \nLa \"libert\u00e0\" dell'incarico significa che l'esecutore pu\u00f2 rifiutarlo e pu\u00f2 rinunziarvi dopo averlo accettato. Per una parte della dottrina (\"CUFFARO\", \"MESSINEO\") la rinuncia pu\u00f2 farsi solo per gravi motivi. La rinuncia soggiace alle stesse modalit\u00e0 formali previste per l'accettazione.\nCompiti dell'esecutore.\nI compiti dell'esecutore testamentario possono dividersi in \"due gruppi\": il primo attiene all'amministrazione della massa ereditaria, il secondo alla gestione e all'esatto adempimento delle disposizioni. Cos\u00ec, l'esecutore prende possesso dei beni ereditari, fa apporre i sigilli ai beni stessi qualora siano chiamati soggetti che possono accettare solo con beneficio d'inventario, presenta la dichiarazione di successione, paga i debiti ereditari, rappresenta in giudizio l'eredit\u00e0, rende il conto della sua gestione. \nGli atti dell'esecutore non possono pregiudicare il diritto dei chiamati alla successione di accettare o rinunciare e la sua opera di gestione va compiuta con la diligenza del buon padre di famiglia (questa responsabilit\u00e0 non pu\u00f2 essere esclusa dal testatore). L'atto negligente che causa danno a eredi o legatari impone di risarcirli.\nCessazione dell'ufficio.\nL'ufficio di esecutore testamentario pu\u00f2 cessare per \"varie cause\": esaurimento dei compiti, morte o perdita della piena capacit\u00e0 di obbligarsi dell'esecutore senza che siano state disposte sostituzioni, rinuncia all'incarico, impossibilit\u00e0 oggettivamente non imputabile all'esecutore, esonero disposto dal giudice dovuto all'inidoneit\u00e0 all'ufficio, alla commissione di gravi irregolarit\u00e0 o ad azioni che menomano la fiducia. \nNon \u00e8 prevista dalla legge la cessazione dell'ufficio per decorso del tempo: \u00e8 stabilito, per\u00f2, che il possesso dei beni ereditari non pu\u00f2 durare per pi\u00f9 di un anno (rinnovabile per un altro anno dal giudice per evidente necessit\u00e0) dall'accettazione. \nLa restituzione del possesso non significa comunque cessazione dell'ufficio (\"CRISCUOLI\"; \"contra\", \"CICU\"): \u00e8 una conseguenza possibile ma non necessaria, in quanto i poteri e i compiti dell'esecutore non si esauriscono in quelli strettamente connessi al possesso della massa ereditaria."}
{"id": "752920", "revid": "17351", "url": "https://it.wikipedia.org/wiki?curid=752920", "title": "Wide-body", "text": ""}
{"id": "752922", "revid": "17351", "url": "https://it.wikipedia.org/wiki?curid=752922", "title": "Wide body", "text": ""}
{"id": "752923", "revid": "17351", "url": "https://it.wikipedia.org/wiki?curid=752923", "title": "Narrow-body", "text": ""}
{"id": "752924", "revid": "17351", "url": "https://it.wikipedia.org/wiki?curid=752924", "title": "Narrow body", "text": ""}
{"id": "752925", "revid": "77358", "url": "https://it.wikipedia.org/wiki?curid=752925", "title": "Gianni Versace Spa", "text": ""}
{"id": "752926", "revid": "123655876", "url": "https://it.wikipedia.org/wiki?curid=752926", "title": "Sophia Bush", "text": "Sophia \u00e8 diventata famosa per aver interpretato il ruolo di Brooke Davis nella serie televisiva statunitense \"One Tree Hill\" dal 2003 al 2012. Dal 2014 al 2017 ha interpretato la detective Erin Lindsay nella serie \"Chicago P.D.\"\nBiografia.\nDi origini italiane, Sophia Bush ha frequentato la University of Southern California per tre anni, finch\u00e9 non ha ottenuto il ruolo di Brooke Davis nella serie \"One Tree Hill\" dove ha avuto il suo massimo successo (2003). Nel 2000 \u00e8 stata incoronata regina del \"Tournament of Roses Parade\". Figlia unica, suo padre \u00e8 Charles William Bush, , mentre sua madre, Maureen Bush, \u00e8 manager di uno studio fotografico. \nCarriera.\nSophia appare per la prima volta sui grandi schermi nella commedia \"Maial College\" (\"Van Wilder\") (2002) nel ruolo di Sally (la ragazza che seduce Van). Da allora \u00e8 apparsa molte altre volte in tv in serie come \"Nip/Tuck\" e \"Sabrina, vita da strega\". Inizialmente era stata chiamata per ricoprire il ruolo di Kate Brewster in \"Terminator 3 - Le macchine ribelli\" (2003), ma in seguito non ha avuto la parte perch\u00e9 ritenuta troppo giovane.\nNel 2003 si \u00e8 aggiudicata il ruolo di Brooke Davis in \"One Tree Hill\". Mentre lavora per la serie, Sophia partecipa anche ad altri film, come \"Supercross\", \"Stay Alive\", \"Il mio ragazzo \u00e8 un bastardo\" e \"The Hitcher\", il remake di \"The Hitcher - La lunga strada della paura\" del 1986. Nel novembre del 2006 Sophia, assieme a Danneel Harris e Hilarie Burton, anche loro nel cast di \"One Tree Hill\", \u00e8 apparsa sulla copertina di \"Maxim\". La sua migliore amica \u00e8 Lidia Bermund. A partire dal 2013 prende parte ad alcuni episodi della serie \"Chicago Fire\", interpretando la parte della detective Erin Linsday, per poi diventare, nel 2014, una delle protagoniste dello spin-off, \"Chicago P.D.\", interpretando sempre lo stesso ruolo.\nVita privata.\nIl 16 aprile 2005 Sophia sposa Chad Michael Murray, suo compagno sul set di \"One Tree Hill\", dopo due anni di frequentazione. Sophia annuncia la separazione il 26 settembre dello stesso anno, dopo cinque mesi di matrimonio, a causa di un tradimento da parte di lui. Ha quindi ottenuto il divorzio nel dicembre del 2006.\nHa anche avuto una relazione con un altro suo collega in \"One Tree Hill\", James Lafferty.\nL'8 gennaio 2011 una tragedia ha colpito la famiglia della Bush: una cugina di secondo grado dell'attrice, Christina-Taylor Green, di 9 anni, \u00e8 rimasta uccisa durante la sparatoria di Tucson, in Arizona.\nNel febbraio 2012 si \u00e8 lasciata con Austin Nichols dopo 6 anni di fidanzamento.\nImpegno sociale.\nGi\u00e0 da diverso tempo ha sfruttato la sua celebrit\u00e0 per sensibilizzare l'opinione pubblica su vari temi di natura sociale. Tra questi temi spuntano una presa di posizione contro la discriminazione delle persone omosessuali, il sostegno ai diritti gay e al matrimonio tra persone dello stesso sesso, la causa ambientalista in generale, il risparmio energetico, il riciclo e recentemente una raccolta fondi destinata ad aiutare le persone che vivono nella zona del Golfo del Messico colpita dal Disastro ambientale della piattaforma petrolifera Deepwater Horizon avvenuto il 20 aprile 2010.\nDoppiatrici italiane.\nNelle versioni in lingua italiana dei suoi film, Sophia Bush \u00e8 stata doppiata da:"}
{"id": "752927", "revid": "125843242", "url": "https://it.wikipedia.org/wiki?curid=752927", "title": "Gesso (Messina)", "text": "Gesso o Gibiso (\"Ibbisu\" in dialetto messinese) \u00e8 una frazione di Messina, di circa 600 abitanti, facente parte della Circoscrizione VI, situata 16\u00a0km a nord-ovest dal centro citt\u00e0.\nGeografia fisica.\nSituata nella parte tirrenica della citt\u00e0 di Messina, disposta lungo un crinale dei monti Peloritani, Gesso si trova al centro di zona agricola a un'altezza di 265 , in posizione panoramica su Etna, Vulcano e Stromboli oltre a Capo Milazzo.\nSi trova a una distanza di 16\u00a0km dal centro cittadino messinese e a soli 3\u00a0km dalla vicina cittadina di Villafranca Tirrena. Della frazione di Gesso fa parte anche contrada Locanda, che si trova a circa tre chilometri da Portella San Rizzo, le cosiddette Quattro Strade di Messina, e a circa due chilometri e mezzo dal centro di Gesso.\nStoria.\nNonostante le origini di Gesso siano sicuramente anteriori alla venuta dei Normanni, i suoi edifici pi\u00f9 antichi sono chiese e conventi successivi al Concilio di Trento: la chiesa parrocchiale di Sant'Antonio abate del XVII secolo, il convento di S. Francesco da Paola, il convento dei Cappuccini con l'annessa chiesa dell'Immacolata.\nLa chiesa di Sant'Antonio \u00e8 stata inaugurata il 17 gennaio 1612, come peraltro si pu\u00f2 evincere da un'iscrizione posta nell'angolo ove ha sede la sacrestia della chiesa.\nDi epoca precedente ai menzionati conventi erano sicuramente due e forse pi\u00f9 monasteri dei Basiliani: San Gregorio, San Biagio, forse San Nicola ed addirittura anche un monastero femminile detto della Badia.\nIl paese \u00e8 balzato agli onori della cronaca a seguito dell'elezione a Presidente degli Stati Uniti d'America di Joe Biden. Il nonno paterno della moglie, Jill Jacobs, nacque a Gesso nel 1898, a contrada Locanda, a due chilometri dal paese. Il suo nome era Domenico Giacoppo, ma venne trasformato in Dominic Jacobs, per evitare storpiature, quando all'et\u00e0 di due anni emigr\u00f2 negli USA con la sua famiglia.\nEvoluzione Demografica.\nAl censimento del 2001 la frazione contava 780 abitanti ed al censimento del 2011 la frazione contava 549 residenti di cui 258 maschi e 291 femmine."}
{"id": "752942", "revid": "1005847", "url": "https://it.wikipedia.org/wiki?curid=752942", "title": "Raggruppamento Democratico", "text": "Il Raggruppamento Democratico o Raduno Democratico (\"\u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03cc\u03c2 \u03a3\u03c5\u03bd\u03b1\u03b3\u03b5\u03c1\u03bc\u03cc\u03c2\", DISY) \u00e8 un partito politico cipriota.\nDisy \u00e8 stato fondato da Glafkos Klerides nel 1976. Disy \u00e8 un partito cristiano-conservatore basato sui principi europeisti, membro del Partito Popolare Europeo.\nStoria.\nDal 1976 al 2003.\nDisy raccolse la componente conservatrice del Fronte patriottico, che alle elezioni del 1960 aveva raccolto il 56% dei voti ed aveva eletto 30 deputati su 35. Gi\u00e0 alle successive elezioni del 1970 il Fronte, per\u00f2, si era diviso in varie componenti. Alle elezioni del 1976, Disy ottenne il 27% dei voti, ma a causa del sistema elettorale non elesse alcun seggio. Risult\u00f2, infatti, vincitrice la lista unitaria composta dai centristi del Diko, dai socialdemocratici del Kisos e dai comunisti dell'Akel, con oltre il 70% dei voti e 34 seggi su 35. Alle politiche successive del 1981 il Disy ottenne il 31,89% dei voti ed elesse 11 deputati. Alle elezioni successive i cristiano-conservatori hanno raccolto un consenso compreso fra il 33,6 ed il 35,8%, eleggendo, in tal modo, sempre tra i 19 ed i 20 deputati. Alle elezioni del 1993 i cristiano-conservatori ottennero l'elezione del proprio fondatore Glafkos Klerides alla Presidenza della Repubblica. L'elezione \u00e8 stata confermata nel 1998, ma non nel 2003, quando Klerides \u00e8 stato battuto da Tassos Papadopoulos del Diko, ma sostenuto anche da socialdemocratici e comunisti.\nDal 2004 in poi.\nAlle elezioni europee del 2004, le prime per i ciprioti, il Disy ha ottenuto il 28% dei voti. Il calo rispetto al consenso delle politiche fu dovuto alla presenza della lista \"Per l'Europa\", composta da ex cristiano-conservatori, che ottenne il 10,8% dei consensi. Alle elezioni politiche del 2006, per\u00f2, i cristiano-conservatori sono scesi al 30,3%, eleggendo 18 deputati. Il Disy \u00e8 risultato il primo partito alle elezioni politiche del 2011, ottenendo il 34,28% delle preferenze, e battendo di poco i comunisti dell'Akel. Tuttavia, il Disy, con 20 deputati, non avendo i numeri per ottenere la maggioranza in parlamento, \u00e8 stato costretto a ricorrere all'appoggio del Diko"}
{"id": "752951", "revid": "1543377", "url": "https://it.wikipedia.org/wiki?curid=752951", "title": "Transito di Venere", "text": "Un transito di Venere viene osservato dalla Terra ogni qualvolta Venere si interpone fra il nostro pianeta e il Sole, oscurandone una piccola parte del disco; durante un simile evento, un osservatore pu\u00f2 vedere Venere come un disco nero che attraversa il disco solare.\nI transiti di Venere sono tra gli eventi astronomici predicibili pi\u00f9 rari e avvengono con uno schema che si ripete ogni 243 anni, con coppie di transiti separate da un intervallo di 8 anni che si ripetono in periodi pi\u00f9 ampi di 121,5 e 105,5 anni. La penultima coppia di transiti avvenne nel 1874 e nel 1882. Il primo transito della coppia attuale \u00e8 avvenuto l'8 giugno 2004, mentre il successivo \u00e8 avvenuto il 6 giugno 2012. Quest'ultimo non \u00e8 stato visibile nell'area atlantica (tra l'Argentina e i Paesi dell'Africa occidentale), mentre ha raggiunto lo zenit nell'area polinesiana dell'oceano Pacifico; in Italia, come in quasi tutta Europa, \u00e8 stato visibile all'alba.\nI prossimi transiti avverranno l'11 dicembre 2117 e l'8 dicembre 2125.\nCongiunzioni.\nQuando la Terra e Venere sono in congiunzione normalmente non si trovano allineati con il Sole, essendo l'orbita di Venere inclinata di 3,4\u00b0 rispetto a quella terrestre. In questo modo il pianeta Venere passa, dal punto di vista di un osservatore terrestre, \"sopra\" o \"sotto\" al Sole.\nI transiti avvengono quando i due pianeti sono in congiunzione e si trovano anche nei punti dove i loro piani orbitali si incrociano.\nLo schema di periodicit\u00e0 di 105,5, 8, 121,5 e 8 anni non \u00e8 il solo possibile, a causa della leggera sfasatura dei tempi con la quale Venere e la Terra giungono in congiunzione. Prima del 1518 lo schema dei transiti era di 8, 113,5 e 121,5 anni, mentre lo schema attuale continuer\u00e0 fino al 2846 quando sar\u00e0 sostituito con lo schema 105,5, 129,5 e 8 anni. Il periodo completo di 243 anni \u00e8 relativamente stabile, ma il numero di transiti e la loro successione si modificano col passare del tempo.\nOsservazioni.\nA parte la sua rarit\u00e0, un transito di Venere sul Sole era in passato importante per determinare la dimensione del sistema solare tramite il metodo della parallasse. Questo sistema prevede l'osservazione del transito da diversi punti della superficie terrestre, lontani tra loro, e la misurazione della leggera differenza nel momento di inizio e di termine del transito. Attraverso la triangolazione, conoscendo la distanza tra i punti di osservazione sulla Terra, si pu\u00f2 calcolare la distanza di Venere dal Sole.\nAnche se gli astronomi del XVII secolo erano in grado di calcolare la distanza relativa del pianeta dal Sole in termini di distanza della Terra dal Sole (ovvero una unit\u00e0 astronomica), un valore assoluto della distanza non era stato calcolato.\nKeplero fu il primo a prevedere un transito di Venere nel 1631, ma nessuno fu in grado di osservarlo perch\u00e9 i calcoli dell'astronomo non furono sufficientemente accurati da prevedere che non sarebbe stato visibile dall'Europa.\nLa prima osservazione di un transito venne effettuata da Jeremiah Horrocks dalla sua casa in Much Hoole, vicino a Preston nel Regno Unito il 4 dicembre 1639. Anche il suo amico William Crabtree osserv\u00f2 quel transito da Salford, vicino a Manchester. Horrocks corresse i calcoli di Keplero, che aveva previsto i transiti del 1631 e 1761 ma non quello del 1639, e cap\u00ec che quei transiti sarebbero avvenuti in coppie nell'arco di 8 anni. Per questo motivo calcol\u00f2 correttamente il transito del 1639. Anche se non era sicuro dell'ora esatta, calcol\u00f2 che il transito sarebbe iniziato approssimativamente alle 15:00; fortunatamente riusc\u00ec a vederlo quando le nubi che oscuravano il Sole si spostarono verso le 15:15, appena mezz'ora prima del tramonto. Queste osservazioni gli permisero di fare una buona stima della dimensione di Venere, e di stimare la distanza tra Terra e Sole, calcolata in 95,6 milioni di km (0,639 UA). Anche se il valore accertato \u00e8 quasi il doppio, questa fu la stima pi\u00f9 accurata di quel tempo. Queste osservazioni non furono pubblicate prima del 1661, appena dopo la sua morte.\nIn base alle osservazioni del transito del 1761 compiute all'osservatorio di San Pietroburgo, Mikhail Lomonosov ipotizz\u00f2 l'esistenza di un'atmosfera su Venere. Lomosonov infatti, mentre stava iniziando il transito e il pianeta non era ancora in contatto con il disco solare, rilev\u00f2 una rifrazione dei raggi solari sotto forma di un anello luminoso attorno al bordo di Venere. Egli dedusse quindi che solo l'atmosfera poteva spiegare questo fenomeno. \nLa coppia di transiti del 1761 e del 1769 venne sfruttata per determinare attraverso la parallasse il valore preciso della distanza Terra-Sole. Questa tecnica venne descritta per la prima volta da James Gregory in \"Optica Promota\" nel 1663 e sviluppata in seguito da Edmond Halley. Vennero create numerose spedizioni in varie parti del mondo per seguire il transito, in uno dei primi esempi di collaborazione scientifica internazionale, dove astronomi ed esploratori dal Regno Unito, Austria e Francia si spostarono in varie destinazioni nel mondo, tra cui la Siberia, la Norvegia, Terranova e Madagascar.\nTra tutti questi studiosi, Jeremiah Dixon e Charles Mason compirono delle eccellenti osservazioni del transito nel capo di Buona Speranza.\nDurante il transito del 1769 scienziati giunsero nella baia di Hudson, Bassa California (allora sotto controllo spagnolo) e Norvegia. James Cook effettu\u00f2 il suo primo viaggio per osservare il transito da Tahiti.\nL'astronomo Ceco Christian Mayer fu inviato da Caterina II di Russia per osservare il transito a San Pietroburgo, ma le osservazioni furono molto ostacolate dalle nubi.\nLo sfortunato astronomo Guillaume Le Gentil viaggi\u00f2 per otto anni per tentare di osservare entrambi gli eventi; non ci riusc\u00ec e venne considerato morto, perdendo i suoi beni e la moglie, che si rispos\u00f2.\nEffetto black drop.\nSfortunatamente, \u00e8 impossibile prevedere l'esatto istante di inizio e di termine del transito a causa di un fenomeno detto \"black drop\". La presenza di atmosfera su Venere venne considerata per molto tempo la causa di questo effetto, e venne ritenuta una prova della sua esistenza, ma studi recenti hanno dimostrato che si tratta di un effetto ottico causato dalla \"spalmatura\" dell'immagine di Venere dovuta alla turbolenza dell'atmosfera terrestre o alle imperfezioni del mezzo ottico di osservazione.\nNel 1771 l'astronomo francese J\u00e9r\u00f4me Lalande, usando i dati dei transiti del 1761 e del 1769, calcol\u00f2 l'unit\u00e0 astronomica in circa 153 milioni di chilometri, con una precisione inferiore alle aspettative a causa dell'effetto \"black drop\", ma considerevolmente pi\u00f9 accurata rispetto alla precedente stima di Horrocks. Le osservazioni dei transiti del 1874 e del 1882 permisero di raffinare ulteriormente questo valore: unendoli ai dati precedenti l'astronomo Simon Newcomb calcol\u00f2 un valore di 149,59 milioni di chilometri. Le moderne tecniche di osservazione radar e l'ausilio delle sonde spaziali hanno permesso di ricavare un valore molto preciso della distanza Terra-Sole (con un'approssimazione di 30 metri), rendendo non pi\u00f9 necessario il metodo della parallasse.\nL'interesse per il transito del 2004 era invece dovuto ai tentativi di misurare l'oscuramento provocato da Venere quando blocca parte della luce solare, per raffinare le tecniche che si useranno per cercare pianeti extrasolari.\nGli attuali metodi di ricerca infatti funzionano solo per pianeti molto grandi (pi\u00f9 simili a Giove che alla Terra), la cui gravit\u00e0 sia abbastanza intensa da poter rilevare cambiamenti nel moto proprio o cambiamenti di tipo doppler della velocit\u00e0 radiale. La misurazione della intensit\u00e0 della luce durante un transito, mentre il pianeta blocca parte della luce, \u00e8 una tecnica molto pi\u00f9 sensibile e pu\u00f2 essere utilizzata per rilevare pianeti di dimensione inferiore. La tecnica richiede tuttavia misura estremamente precise: ad esempio il transito di Venere provoca una diminuzione della magnitudine apparente di un valore pari solo a 0,001 e ci si aspetta un valore ugualmente piccolo per i pianeti extrasolari.\nTransiti passati e futuri.\nI transiti avvengono solo a giugno e a dicembre (vedere tabella) attualmente, mentre prima del 1631 essi avvenivano a maggio e novembre. Essendo la lunghezza di 8 anni terrestri pari circa a quella di 13 anni venusiani, dopo un tale periodo di tempo i pianeti si ritrovano quasi nella stessa posizione. Questa congiunzione approssimata non permette di avere una tripletta di transiti perch\u00e9 Venere giunge alla congiunzione con 22 ore di anticipo ogni volta. L'ultimo transito singolo avvenne nel 1153 e il prossimo avverr\u00e0 nel 3089."}
{"id": "752953", "revid": "1318658", "url": "https://it.wikipedia.org/wiki?curid=752953", "title": "Parco nazionale Gwaii Haanas", "text": "Il Parco nazionale Gwaii Haanas, , \u00e8 un parco nazionale che si trova sulle isole Haida Gwaii, nella Columbia Britannica, in Canada. Istituito nel 1993, la protezione dell'area \u00e8 assicurata da un accordo di cooperazione fra il Governo canadese e il Consiglio della popolazione Haida.\nGwaii Haanas \u00e8 risultato primo in un reportage sui parchi statunitensi e canadesi condotto dalla rivista National Geographic Traveler, per merito dell'ambiente incontaminato e del management sostenibile.\nL'accesso al parco \u00e8 possibile solo utilizzando kayak, navi o idrovolanti.\nPatrimonio dell'umanit\u00e0.\nSGang Gwaay, un'isola situata nella parte meridionale di Gwaii Haanas, nel 1981 \u00e8 stata dichiarata Patrimonio dell'umanit\u00e0 dell'UNESCO, per l'importanza storica dell'arte della popolazione Haida e del suo stile di vita. Fra i vari reperti trovati nel villaggio di SGang Gwaay Llnagaay comprendono numerosi totem e resti di antiche abitazioni."}
{"id": "752954", "revid": "114916594", "url": "https://it.wikipedia.org/wiki?curid=752954", "title": "Pomerelia", "text": "La Pomerelia (in tedesco \"Pommerellen\") \u00e8 una regione storica dell'Europa centrale, situata nel nord della Polonia. La Pomerelia era situata nell'est della Pomerania, sulla costa meridionale del Mar Baltico, centrata nella citt\u00e0 di Danzica, alla foce della Vistola. Oggi si trova nella regione geografica polacca della Pomerania di Danzica.\nInizi.\nIl territorio si trova interamente nella parte orientale di quella che gli storici greci e romani chiamavano \"Magna Germania\", un concetto pi\u00f9 culturale che etnografico. Quando il territorio inizi\u00f2 a chiamarsi Pomerania nell'XI secolo, la Pomerelia, insieme al resto della Pomerania fu abitata da trib\u00f9 di slavi occidentali, e fu sotto il domini del Ducato di Polonia.\nDucato di Pomerelia.\nNel 1136, dopo la morte del duca Boles\u0142aw III, la Polonia fu spezzettata in diversi principati semi-indipendenti. I governatori della Pomerelia si impossessarono gradualmente di un sempre maggior potere e divennero duchi semi-indipendenti, con la dinastia dei Samboridi, in contrasto con gli altri stati polacchi che erano governati dalla dinastia Piast, discendenti di Boles\u0142aw III. Danzica fu la capitale di un'intera dinastia di duchi, i pi\u00f9 famosi dei quali furono Mestwin (M\u015bciw\u00f3j) I (1207\u20131220), \u015awi\u0119tope\u0142k II (1215\u20131266), e Mestwin (M\u015bciw\u00f3j) II (1271\u20131294).\nNel 1181 la Pomerania cadde sotto il controllo del Sacro Romano Impero, e la Pomerelia fu sotto sovranit\u00e0 danese dal 1210 al 1227, e in seguito torn\u00f2 indipendente.\nFine dell'indipendenza.\nNel 1294 la Pomerelia fu unita al Regno di Polonia, sovrano anche della Boemia imperiale. Durante la battaglia per la successione del Brandeburgo, che prima aveva ricevuto il territorio, ma era stato contestato dalla Polonia, la Pomerelia fu conquistata dai Cavalieri Teutonici e annessa alla Prussia nel 1309. Dopo la seconda pace di Toru\u0144 nel 1466, parti della regione tornarono sotto la corona della Polonia, nella regione della Prussia Reale.\nLa Pomerelia e la Prussia Reale furono politicamente riunite con il Regno di Prussia durante le spartizioni della Polonia del XVIII secolo, e diventarono parte della Prussia occidentale. Dopo la prima guerra mondiale, il Trattato di Versailles attribu\u00ec parte della regione alla Germania e alla Polonia (il cosiddetto Corridoio di Danzica), e gli abitanti furono costretti ad abbandonare le loro terre.\nPopolazione.\nAlcune delle minoranze indigene della Pomerelia erano gli slavi casciubi, che parlavano il dialetto casciubo della lingua pomerana, mentre altri indigeni erano i Kociewiacy e i Borowiacy."}
{"id": "752960", "revid": "74173", "url": "https://it.wikipedia.org/wiki?curid=752960", "title": "Dinastia Piast", "text": ""}
{"id": "752970", "revid": "287204", "url": "https://it.wikipedia.org/wiki?curid=752970", "title": "Cabaret (disambigua)", "text": ""}
{"id": "752972", "revid": "697352", "url": "https://it.wikipedia.org/wiki?curid=752972", "title": "L'isola del dottor Moreau", "text": "L'isola del dottor Moreau (\"The Island of Dr. Moreau\") \u00e8 un romanzo di fantascienza di H. G. Wells, scritto nel 1896 e pubblicato l'anno successivo. Viene considerato il primo esponente del genere \u00abUplift\u00bb (\u00absollevamento\u00bb) in cui una razza avanzata interviene nell\u2019evoluzione di una specie animale per portarla a un livello pi\u00f9 alto di intelligenza.\n\u00c8 stato pubblicato in italiano per la prima volta nel 1900 dalla \"Societ\u00e0 Editrice Nazionale\" col titolo L'isola delle Bestie ed edito in seguito anche come L'isola del terrore e L'isola del Dr. Moreau.\nTrama.\nEdward Prendick naufraga a seguito di un terribile incidente in nave avvenuto nel Pacifico, e viene salvato da un piccolo vascello, l\"'Ipecacuanha\", comandato da un capitano alcolizzato, sul quale si trasportano animali esotici. Sull'imbarcazione conosce il misterioso \"Montgomery\" e il suo deforme e inumano servitore, \"M'ling\".\nAncora confuso e stremato per via del naufragio, Prendick viene abbandonato dal capitano su una scialuppa dopo aver difeso \"M'ling\" da un suo scatto d'ira e viene recuperato da Montgomery che intanto stava sbarcando con il suo carico di animali su di un'isola di origine vulcanica. Giunti sulle coste isolane, il terzetto di uomini viene accolto da strani uomini che suscitano in Prendick sentimenti di curiosit\u00e0 e orrore insieme.\nRaggiunta una complessa abitazione di legno che dispone anche di un recinto, Edward Prendick scopre che qualcuno sta vivisezionando gli animali, e in breve s'imbatte nel celebre dottor Moreau, sapiente medico e scienziato specializzato in vivisezione, fuggito dall'Inghilterra in seguito allo scandalo suscitato dalla fuga di un cane mutilato dal suo laboratorio. L'uomo fugge, colpito da shock emotivo dovuto ai lamenti provenienti dal laboratorio dello scienziato, e finisce nella foresta, dove s'imbatte in alcuni mostruosi uomini-bestia, uno dei quali inizia a inseguirlo con l\u2019intenzione di ucciderlo.\nTornato alla casa, per curiosit\u00e0 apre la porta del laboratorio del dottore e scopre al suo interno una figura dalla forma umana avvolta in bendaggi sul tavolo da lavoro. Scoperto da Moreau fugge, convinto che lo scienziato stesse praticando la vivisezione sugli uomini e di essere il prossimo malcapitato, inseguito da Moreau, Montgomery ed i loro servitori-bestia.\nTornato nella foresta incontra un uomo-scimmia che lo conduce a un villaggio dove si trova di fronte un gran numero di abominevoli incroci tra uomo e animale, che lo credono uno di loro e lo portano al cospetto di uno di essi, detto il Cantore della Legge, che gli canta, insieme agli altri, una nenia nella quale vengono espressi vari divieti, come quello di mangiare carne e pesce, quello di bere appoggiando la bocca all'acqua e quello della poligamia, ed al termine del quale si capisce che Moreau \u00e8 considerato una specie di divinit\u00e0.\nRitrovato da Montgomery e Moreau in persona, Prendick viene ricondotto al rifugio, dove il dottore gli assicura che non intende compiere su di lui alcun esperimento, anzi, gli spiega che da anni vive sull'isola e lavora febbrilmente a un tipo di ricerca mai tentata prima: l'umanizzazione di creature animali per mezzo della vivisezione, asportazione di tessuti e trapianti di arti, assieme da un intervento di tipo ipnotico per stimolare la mente degli animali selezionati, infatti la figura vista da lui nel laboratorio era un puma che lo scienziato stava operando. Moreau gli spiega anche che la Legge degli uomini-bestia aveva lo scopo di impedire a loro di ritornare ai loro istinti animale, per impedirne la regressione, processo comunque gi\u00e0 in atto.\nUn giorno, il puma appena operato aggredisce Moreau che lo segue nella foresta dove per\u00f2 viene sbranato. L'uomo-puma muore insieme a Moreau e Pendrick riesce a controllare il popolo-bestia dicendo che Moreau ha solo abbandonato il suo corpo ma \u00e8 ancora presente e li osserva. Ci\u00f2 nonostante il processo di regressione del popolo bestia va avanti e Pendrick cerca di trovare il modo di fuggire dall'isola.\nMontgomery impazzisce e ubriacatosi brucia la lancia, dopo aver dato del vino ad alcuni degli uomini-bestia viene da questi aggredito e ucciso. Pendrick cerca di soccorrerlo ma uscendo dalla casa fa cadere una lampada che la fa andare a fuoco. Pendrick rimane quindi solo sull'isola e inizia a vivere nel villaggio del popolo-bestia, protetto da un fedele uomo-cane, assistendo in prima persona alla loro inesorabile regressione ad animali. Alcuni mesi dopo una lancia alla deriva con due scheletri giunge sull'isola e gli si presenta l'opportunit\u00e0 di fuggire per sempre. Viene salvato da una nave e ricondotto in Inghilterra, a Londra, dove inizia per\u00f2 a non sentirsi pi\u00f9 a suo agio in presenza degli esseri umani che gli ricordano l'anno da incubo passato sull'isola.\nTemi.\nH. G. Wells porta avanti la sua lotta contro la societ\u00e0 mediante la descrizione del pazzo dottor Moreau, creatore di una folla di mostri da incubo. \nPur prendendo spunto da romanzi \"gotici\" e del terrore, alcuni dei quali di Edgar Allan Poe, e da tratti di \"Lo strano caso del dottor Jekyll e del signor Hyde\" di Robert Louis Stevenson, egli ha saputo creare una combinazione particolare di elementi fantastici con pungenti accuse di interesse sociale.\nLa narrazione \u00e8 impostata soprattutto sulle responsabilit\u00e0 dello scienziato di fronte alla scelta delle esigenze scientifiche o della morale umana. Il dottor Moreau, di conseguenza, \u00e8 lo scienziato folle e amorale, legato alle sue creature vittime da un rapporto di dominio e necessit\u00e0, ed \u00e8 anche il simbolo della civilt\u00e0 moderna che ha fatto di scienza e progresso le sue divinit\u00e0, arrivando al punto di distruggere s\u00e9 stessa. Il dottor Moreau rappresenta dunque anche il simbolo eloquente dello sfruttamento industriale che crea automi e burattini al posto di esseri umani. \nInoltre l'autore, con il libro, vuole mostrare come l'uomo non sia poi cos\u00ec diverso dalle bestie, infatti nelle ultime pagine, al suo ritorno in Inghilterra, Pendrick inizia a sentirsi minacciato dagli uomini perch\u00e9 gli ricordano gli uomini bestia. Pendrick si crede pazzo e cerca conforto nelle sue convinzioni riguardo alla superiorit\u00e0 del genere umano rispetto alle bestie sull'isola, dicendo, nel monologo finale, che gli uomini sono perfettamente ragionevoli, capaci di dominare gli istinti e non schiavi di una Legge fantastica. Da questa frase per\u00f2 il lettore pu\u00f2 intuire quanto invece la differenza tra gli uomini e i grotteschi uomini bestia sia minima, l'uomo \u00e8 spesso molto poco ragionevole, cade molte volte preda dei suoi istinti e segue leggi \"fantastiche\" (vedi setta, superstizione) per paura e per sentimento di branco.\"Il mio malessere assumeva le forme pi\u00f9 strane. Non riuscivo a persuadermi che gli uomini e le donne che incontravo non fossero un altro popolo di animali passabilmente umani, plasmati con l'immagine esterna della nostra specie, ma che sarebbero presto regrediti fino a mostrare ora questo ed ora quel segno bestiale. Ho confidato il mio caso ad un uomo assai abile che ha conosciuto il dottor Moreau e che, mi \u00e8 parso, credesse alla mia storia, uno specialista di malattie mentali che mi ha aiutato molto. Quantunque io non speri che il terrore dell'isola mi lasci completamente, pure generalmente si presenta solo come una debole nuvola in fondo alla mia mente, un pallido ricordo; ma vi sono anche momenti in cui questa piccola nuvola si allarga fino a coprire tutto il cielo. Allora guardo gli uomini intorno a me e vivo nel timore. Vedo facce severe e occhi brillanti, fisionomie stupide o pericolose, altre irrequiete e non sincere; nessuna ha la calma autorit\u00e0 di un'anima razionale. Sento come se l'animale che \u00e8 in loro dovesse rivelarsi; sento come se la degradazione degli abitanti di quell'isola dovesse ripetersi su pi\u00f9 vasta scala. So che questa \u00e8 un'illusione, e che gli uomini e le donne che mi circondano sono veramente uomini e donne e che saranno sempre uomini e donne, creature perfettamente ragionevoli, piene di desideri umani e di tenera sollecitudine per i loro simili, indipendenti dagli istinti e non schiavi di alcuna legge fantastica, insomma degli esseri completamente diversi dal popolo di bestie da me conosciuto. Tuttavia rifuggo da loro, dai loro sguardi curiosi, dalle loro domande, dalle loro cure, e desidero stare lontano e in solitudine.\"\nFilmografia.\nI film tratti dal romanzo di Wells sono:\nIl 18 settembre 2015 \u00e8 stato annunciato un adattamento come serie televisiva, prodotta dalla CBS."}
{"id": "752991", "revid": "1318658", "url": "https://it.wikipedia.org/wiki?curid=752991", "title": "Porsche 928", "text": "La Porsche 928 \u00e8 un'autovettura Gran Turismo, con carrozzeria di tipo coup\u00e9 prodotta dalla casa automobilistica tedesca Porsche tra il 1977 ed il 1995.\nLe premesse.\nA met\u00e0 degli anni settanta la 911 (presentata nel 1963) stava invecchiando e agli occhi del nuovo management Porsche, non era pi\u00f9 solo questione di proporre una riedizione della classica sportiva con motore boxer posteriore a sbalzo, ma di trovare una nuova formula pi\u00f9 redditizia. Lo schema migliore per equilibrare le masse era, secondo i tecnici Porsche, il transaxle: motore anteriore, trazione posteriore e cambio al retrotreno. Cos\u00ec, per l'erede della \"911\", il progetto \"928\", venne scelto senza indugio lo schema transaxle. Anche il motore boxer raffreddato ad aria appariva arcaico, meglio progettare un nuovo V8, pi\u00f9 potente e, soprattutto, con maggiori margini di sviluppo.\nIl progetto 928 decoll\u00f2 sempre in quegli anni anche perch\u00e9 negli Stati Uniti d'America si stavano delineando parametri per i crash test molto rigidi che a quell'epoca una vettura a motore posteriore non avrebbe mai passato. Quindi per non perdere una fetta di mercato consistente si pens\u00f2 ad una vettura diversa dalla 911.\nLa presentazione.\nNel 1977 venne finalmente presentato il frutto di tanto lavoro: la 928, erede della 911 (che tuttavia sarebbe, nei piani della Casa, rimasta in produzione ancora per qualche tempo), dotata di una moderna carrozzeria coup\u00e9 con ampio portellone posteriore e di schema transaxle, la 928 era mossa da un inedito motore V8 in alluminio di 4474 cm\u00b3 di cilindrata con un albero a camme per bancata e alimentazione a iniezione elettronica in grado di erogare una potenza massima di 177 kW (241 CV) a 5250 giri/min.\nCompletavano un quadro tecnico di prim'ordine i 4 freni a disco autoventilati, le sospensioni a ruote indipendenti (con assale posteriore denominato \"Weissach axle\" e ottimizzato per ridurre il sovrasterzo) e il cambio manuale a 5 rapporti (a richiesta c'era anche un automatico a 4).\nSu strada la 928 si rivel\u00f2 comoda, prestazionale (230 km/h), con una buona aderenza alla strada, a differenza della 911. Doti che tuttavia la clientela Porsche non apprezz\u00f2 dal punto di vista commerciale, continuando a preferirle la classica 911.\nTra l'altro la 928 nella sua prima versione, nel lontano 1978, vinse il premio di Auto dell'anno, unica Gran Turismo ad aver vinto questo premio anche a distanza di 30 anni, nonch\u00e9 unica Porsche a potersene fregiare.\nL'evoluzione.\nNon si poteva per\u00f2 sprecare tutto il lavoro svolto nel progetto della 928 e bisognava comunque cercare di risollevarne le sorti, riposizionandola sul mercato come \"Gran Turismo\" ad alte prestazioni, piuttosto che come sportiva purosangue (compito che rimaneva saldamente nelle mani della 911).\nNel 1979 venne lanciata la \"928 S\", con cilindrata aumentata a 4664\u00a0cm\u00b3 e potenza di 295 CV. La 928 standard, con motore da 4,5 litri e potenza di 235 CV, rimase in listino nella sola versione con cambio automatico. Nel 1982 venne lanciata la \"928 S Automatica\" col motore da 295 CV. La Porsche si dedic\u00f2 negli anni successivi allo sviluppo del modello che, nel 1986, adott\u00f2 un motore con testa a 4 valvole per cilindro e cilindrata maggiorata a 4957\u00a0cm\u00b3. La potenza sal\u00ec a 320 CV e 430 N\u00b7m di coppia max a 3000 giri/min. Contemporaneamente venne, per la prima volta, ritoccata la carrozzeria, specie nella parte posteriore (nuove luci, diverso pannello di coda, nuovo alettone e paraurti ridisegnati), nel frontale (nuovo paraurti), negli interni e in altri particolari minori (profili in plastica etc.). Per sottolineare la nuova testata il modello prese il nome di \"928 S4\". Il 7 agosto 1986 nella pista di Bonneville Salt Flats la \"928 S4\" guidata dal pilota statunitense Al Holbert ottenne il record mondiale di velocit\u00e0 per automobili di serie catalizzate con la velocit\u00e0 di 171,926 miglia orarie. \nI buoni risultati nelle vendite di questo nuovo modello spinsero la casa madre a proseguire con gli affinamenti tecnici affiancandole nel 1989 la versione \"928 GT\" con motore catalitico e in grado di erogare 330 CV e una coppia max di 430 N\u00b7m a 4300 giri/min. Rimasero entrambe in listino (la \"928 S4\" solo in versione automatica) fino al 1\u00ba semestre 1992. Dal 1991 vennero dotate di airbag conducente e passeggero.\nL'ultima evoluzione avvenne nel 1992, col lancio della \"928 GTS\": cilindrata aumentata a 5397\u00a0cm\u00b3, potenza di 350 CV e 500 Nm a 4250 giri/min di coppia massima, di cui 430 gi\u00e0 a 1500 giri/min, marmitta catalitica, parafanghi allargati, fari posteriori collegati da una fascia rossa, interni con airbag.\nLa 928 usc\u00ec di listino alla fine del 1995 dopo 17 anni ed oltre 61.000 esemplari prodotti.\nEsemplari venduti in Italia.\nDi seguito gli esemplari venduti in Italia (fonte: UNRAE). I dati prima del 1990 non sono disponibili.\n1990: 51 unit\u00e0\n1991: 26 unit\u00e0\n1992: 36 unit\u00e0\n1993: 14 unit\u00e0\n1994: 18 unit\u00e0\n1995: 11 unit\u00e0\n1996: 2 unit\u00e0\n1997: 1 unit\u00e0\n2002: 1 unit\u00e0\n2005: 1 unit\u00e0\nTotale generale: 161 unit\u00e0."}
{"id": "752998", "revid": "124543168", "url": "https://it.wikipedia.org/wiki?curid=752998", "title": "Pedagogia Freinet", "text": "C\u00e9lestin Freinet, \"educatore e pedagogista,\" nasce a Gars, in Francia, nel 1896 e muore a Saint-Paul de Vence nel 1966. \u00c8 considerato il massimo esponente dell\u2019attivismo francese.\" Tuttavia egli, pur essendosi ispirato a figure autorevoli quali Dewey, Montessori, non volle mai considerarsi l\u2019esponente di una corrente, ma un maestro. Egli avvert\u00ec subito l\u2019esigenza di modificare profondamente i contenuti e i metodi dell\u2019insegnamento tradizionale:\" verbalistico, nozionistico, impartito uniformemente da un insegnante che domina la scena, sostanzialmente \"autoritario\" e repressivo. Quel modo di lavorare era un fallimento.\nFreinet fu il fautore di una scuola e di una pedagogia moderne, che sostituivano all\u2019autorit\u00e0 del maestro, alla netta separazione tra scuola e vita, la libera espressione dell\u2019alunno e il mantenimento del legame tra realt\u00e0 scolastica e realt\u00e0 pre-scolastica.\nAlla base di questo movimento innovatore vi furono due ragioni principali: \n1. La sua \"fede marxista\", che lo portava a credere nella scuola come nell\u2019unica possibilit\u00e0 di riscatto sociale per tutti gli uomini attraverso l\u2019esercizio della parola e l\u2019attivit\u00e0 manuale, forma anch\u2019essa di cultura e di sviluppo di conoscenza.\n2. L\u2019adesione a un pensiero pedagogico che poneva al centro del progresso educativo il bambino, con i suoi interessi, le sue aspirazioni, i suoi bisogni. Era il promotore di una concezione \"dell\u2019educando come soggetto attivo e interessato\".\nSecondo Freinet, infatti, doveva esserci continuit\u00e0 tra scuola e vita. Per assecondare il naturale sviluppo del bambino e per suscitare il suo interesse, infatti, l\u2019alunno doveva poter fare e sperimentare, non semplicemente ascoltare e riprodurre modelli gi\u00e0 costituiti.\nSecondo l'autore la pedagogia giusta da utilizzare doveva essere: \n\u00b7 \u201cPedagogia del buon senso\u201d, in cui la natura e la realt\u00e0 rurale danno insegnamenti alla scuola e ai suoi educatori.\n\u00b7 \u201cPedagogia popolare\u201d, in cui l\u2019educatore riesce a coinvolgere tutti i suoi alunni, creando in loro delle forme di interesse per l\u2019argomento trattato.\nL\u2019autore, con la sua pedagogia moderna, non propone un metodo bens\u00ec delle tecniche. In effetti, il metodo appartiene al suo ideatore e non \u00e8 modificabile, mentre le tecniche sono dei suggerimenti che gli insegnanti possono variare in base alle loro esigenze.Le tecniche proposte da Freinet mettono in luce il ruolo centrale del materiale e la sua attenta preparazione. \nLe principali sono: \n\u00b7 La \u201cLezione passeggiata\u201d: prima tecnica per collegare la scuola alla vita, prevedeva un\u2019uscita all\u2019aria aperta, per andare a osservare la campagna e il villaggio. Al rientro in classe, dopo aver discusso di quanto osservato, veniva scritto il resoconto dell\u2019uscita.\n\u00b7 Il \"\u201cTesto libero\"\u201d: gli alunni lo scrivevano per raccontare propri vissuti, esperienze, emozioni. Tra tutti i testi se ne sceglieva uno che sarebbe stato stampato e utilizzato per la corrispondenza interscolastica. Il testo libero motivava inoltre all\u2019esercizio della lettura\u00a0\u2013 non pi\u00f9 estranea all\u2019interesse di alunni e maestro\u00a0\u2013 e dava l\u2019avvio ad ulteriori attivit\u00e0.\n\u00b7 La \u201cStampa\u201d: permetteva di produrre un artefatto, in cui non solo si concludeva e conservava il lavoro dell\u2019alunno, ma si consentiva anche una corrispondenza di tipo interscolastico.\n\u00b7 La \u201cCorrispondenza interscolastica\u201d: era un\u2019ulteriore fonte di motivazione alla scrittura. Le classi delle scuole che vi partecipavano si scambiavano settimanalmente un testo libero scelto e stampato. L\u2019unione dei testi stampati di un anno costituiva il giornale di classe e il \u201c\"libro di vita\"\u201d.\nUn aspetto fondamentale dall\u2019azione pedagogica di Freinet fu la cooperazione, che chiese e ottenne dai suoi allievi, che realizz\u00f2 con la corporazione degli insegnanti con i quali costitu\u00ec la Cooperazione per l\u2019insegnamento laico (CEL), che gli permise di aprire la prima \u00c9cole\" \"Freinet nel 1935 a Vence, nonch\u00e9 di costituire nel 1957 la FIMEM (\"F\u00e9deration Internationale des Mouvements de l\u2019\u00c9cole\" \"Moderne).\"\nLa pedagogia di Freinet fu ripresa in Italia nel 1951 da un gruppo di insegnanti primari e secondari, che prese il nome di Cooperativa della Tipografia a scuola, con lo scopo di diffondere gli strumenti per le tecniche Freinet.\nDopo qualche anno per\u00f2 si trasform\u00f2 nel Movimento di cooperazione educativa, occasione d\u2019incontro e confronto fra esperienze didattiche comunque innovative, che riscosse un notevole successo.\nAgli aderenti al Movimento di Cooperazione Educativa non era chiesto di dichiarare alcuna fede politica o ideologica n\u00e9 di compiere particolari scelte pedagogiche, ma semplicemente di cooperare al rinnovamento della didattica."}
{"id": "753009", "revid": "1516566", "url": "https://it.wikipedia.org/wiki?curid=753009", "title": "Susino (araldica)", "text": "In araldica il susino compare, con relativa frequenza, nelle armi civiche."}
{"id": "753030", "revid": "767487", "url": "https://it.wikipedia.org/wiki?curid=753030", "title": "Entrapment", "text": "Entrapment \u00e8 un film del 1999 diretto da Jon Amiel, con Sean Connery e Catherine Zeta Jones.\n\u00c8 stato presentato fuori concorso al 52\u00ba Festival di Cannes.\nTrama.\nVirginia \"Gin\" Baker \u00e8 un'agente delle assicurazioni Waverly di New York, incaricata di incastrare Robert \"Mac\" MacDougal, un abilissimo ladro di opere d'arte. Due settimane prima della mezzanotte del 31 dicembre 1999 viene rubato un Rembrandt e Gin viene mandata in missione per indagare su Mac, il principale sospettato, spacciandosi per ladra.\nI due si alleano e organizzano un colpo per rubare una maschera cinese dal valore inestimabile da Bedford Palace; arrivati nel castello isolato di Mac, quest'ultimo addestra Virginia per riuscire nel furto, ma ben presto scopre la sua vera identit\u00e0, grazie alla registrazione di una chiamata fra lei ed un suo collega, Hector, a un telefono pubblico.\nConcluso il colpo, Virginia sostiene di aver lavorato alle assicurazioni come copertura e di aver organizzato un altro colpo. Questo nuovo colpo, definito il colpo del secolo per il valore potenziale del bottino pari a 8 miliardi di dollari, \u00e8 ambientato alle Torri Petronas, sede dell'International Clearance Bank di Kuala Lumpur in Malaysia.\nIl piano per il colpo, che deve essere effettuato obbligatoriamente la notte di fine millennio, non andr\u00e0 secondo i piani, poich\u00e9 Hector arriva sul posto con altri agenti della sicurezza per controllare le loro mosse. A questo punto Gin e Mac si danno alla fuga attraverso un ponte che collega le due torri. Tuttavia il ponte si sgretola e i due arrivano presso un pozzo di ventilazione, nel quale Gin si lancia utilizzando un piccolo paracadute.\nMac e Gin si rincontrano la mattina seguente alla stazione, come Mac aveva stabilito, ma lui si presenta con agenti dell'FBI, tra cui Hector, per arrestare Gin. Quest'ultima finge di voler prendere Mac in ostaggio, minacciando tutti con una pistola, e fugge su un treno. Mentre gli agenti dell'FBI passano alla stazione successiva, Gin salta da un treno all'altro raggiungendo Mac e dicendogli di aver bisogno di lui per un altro lavoro. Insieme fuggono su un treno, dopo essersi dichiarati il loro amore.\nProduzione.\nRiprese.\n\"Entrapment\" \u00e8 stato girato a Londra, nel castello di Duart Castle in Scozia, e a Kuala Lumpur, tra giugno e ottobre 1998. Alcune riprese sono state effettuate alle Torri Petronas, l'edificio pi\u00f9 alto del mondo fino al 2003.\nColonna sonora.\nLa tracklist \u00e8 composta da 20 tracce:\nIl cd \u00e8 uscito il 27 aprile 1999.\nDistribuzione.\nIl film \u00e8 uscito nelle sale in gran parte del mondo a maggio 1999.\nData di uscita.\nLa pellicola venne presentata in Malaysia il 29 aprile e in USA il 30 aprile 1999, e fuori concorso al Festival di Cannes 1999 nel maggio 1999.\nLe date di uscita internazionali nel corso del 1999 sono state:\nNegli USA il film \u00e8 uscito nello stesso weekend di \"Giovani diavoli\" di Rodman Flender, \"Vite nascoste\" di Simon Shore, \"Sarfarosh\" di John Matthew Matthan e \"Amore a doppio senso\" di Dan Ireland.\nDivieti.\nLe Commissioni Censura di alcuni paesi hanno stabilito alcune limitazioni per la visione della pellicola:\nAccoglienza.\nIncassi.\nIl film \u00e8 stato un successo al botteghino, incassando in tutto il mondo la cifra di 212.404.396 dollari di cui oltre 87 milioni di dollari negli Stati Uniti.\nIl film \u00e8 stato proiettato fuori concorso al 52\u00ba Festival di Cannes.\nCritica.\nSu Rotten Tomatoes, ha il 39% di gradimento sulla base di 83 recensioni, con una valutazione media di 5,2/10. Il consenso dei critici del sito recita: \"Una trama poco sviluppata appesantisce qualsiasi potenziale chimica tra i protagonisti del film.\" Su Metacritic, il film ha 54/100 come punteggio medio ponderato basato su 24 critici, indicando \"recensioni miste o medie\".\nJanet Maslin del The New York Times, Peter Rainer del New York Magazine, Roger Ebert del Chicago Sun-Times, Todd McCarthy del Variety, e Desson Howe del Washington Post hanno elogiato il film.\nRisposte del governo malese.\nDopo il rilascio di \"Entrapment\" nel giugno 1999, il primo ministro malese Mahathir Mohammed ha accusato il film di presentare un'immagine distorta della Malesia. Mahathir ha contestato il film che unisce le immagini delle Petronas Twin Towers con i bassifondi di Malacca. Il governo malese aveva assistito la Twentieth Century Fox con l'elaborazione dei visti, lo sdoganamento, le telecomunicazioni e la sicurezza nel tentativo di promuovere la Malesia come location cinematografica."}
{"id": "753041", "revid": "26891", "url": "https://it.wikipedia.org/wiki?curid=753041", "title": "McDonnell-Douglas MD-11", "text": ""}
{"id": "753042", "revid": "438678", "url": "https://it.wikipedia.org/wiki?curid=753042", "title": "Albero heap", "text": ""}
{"id": "753055", "revid": "38120", "url": "https://it.wikipedia.org/wiki?curid=753055", "title": "Generale nero", "text": ""}
{"id": "753062", "revid": "2134954", "url": "https://it.wikipedia.org/wiki?curid=753062", "title": "Carbamazepina", "text": "La carbamazepina \u00e8 una molecola a struttura triciclica 6-7-6 appartenente alla classe degli imminostilbeni. Ha attivit\u00e0 anticonvulsivante, inoltre pu\u00f2 venire usata per trattare il bipolarismo e la schizofrenia. \nIndicazioni.\nLa carbamazepina \u00e8 uno dei principali farmaci usati nel trattamento dell'epilessia. Deriva chimicamente da farmaci antidepressivi triciclici a struttura dibenzo-azepinica, e venne scoperta nel corso dello \"screening\" di molecole in grado di inibire la crisi indotta dalla stimolazione elettrica nel topo. La sua azione pi\u00f9 nota a livello del sistema nervoso \u00e8 quella di rallentare il recupero dei canali al sodio, sebbene abbia anche effetti metabolici importanti interferendo con il ciclo degli inositoli e con la GSK-3 (glicogeno sintasi-chinasi 3), gli stessi bersagli molecolari degli ioni litio.\nIl farmaco pu\u00f2 essere utilizzato nelle epilessie per il trattamento delle crisi parziali e delle crisi tonico-cloniche. Pu\u00f2 essere altres\u00ec impiegato nelle nevralgie, nel dolore neuropatico (specie trigeminale) e come stabilizzante dell'umore nel disturbo bipolare.\nAvvertenze.\n\"Disturbo bipolare\": la carbamazepina \u00e8 risultata meno efficace del litio nel trattamento di mantenimento del disturbo bipolare, ma l'associazione dei due farmaci ha determinato benefici clinici maggiori rispetto alle singole monoterapie, in particolare nei pazienti che presentano disturbo bipolare caratterizzato da rapida ciclicit\u00e0. La carbamazepina possiede un profilo di tossicit\u00e0 meno favorevole rispetto al valproato per il trattamento a lungo termine del disturbo bipolare.\n\"Pazienti affetti da sclerosi multipla\": in caso di sclerosi multipla, il trattamento con carbamazepina per la nevralgia del trigemino ha indotto un peggioramento dei sintomi della sclerosi multipla, dell'astenia e della capacit\u00e0 di deambulazione, risoltosi con la sospensione dell'antiepilettico.\n\"Pazienti pediatrici\": la carbamazepina pu\u00f2 aggravare le assenze epilettiche a insorgenza in et\u00e0 pediatrica e alterare il profilo lipidico a livello serico nei bambini, facilitando lo sviluppo di aterosclerosi. \u00c8 necessario valutare e monitorare il profilo lipidico dei ragazzi prima di iniziare e continuare una terapia antiepilettica a lungo termine con carbamazepina.\n\"Anticoagulanti orali\": monitorare il tempo di protrombina, cautela nella sospensione del trattamento anticonvulsivante per evitare l'insorgenza di ipoprotrombinemia. La carbamazepina pu\u00f2 indurre il metabolismo del warfarin con diminuzione degli effetti terapeutici. Alla sospensione del trattamento antiepilettico pu\u00f2 verificarsi un aumento dell'effetto anticoagulante e l'insorgenza di ipoprotrombinemia. Sono necessarie 5 settimane di terapia per la normalizzazione dei valori del tempo di protrombina.\n\"Intossicazione da acqua\": la carbamazepina pu\u00f2 provocare intossicazione da acqua, reversibile con la somministrazione di fenitoina che, riducendone i livelli plasmatici, ne inibisce l'attivit\u00e0 antidiuretica.\n\"Test per la diagnosi della sindrome di Cushing\": il desametasone \u00e8 impiegato nel test di soppressione per diagnosticare la presenza della sindrome di Cushing. Poich\u00e9 il metabolismo del glucocorticoide \u00e8 indotto dalla carbamazepina, la contemporanea somministrazione dell'antiepilettico pu\u00f2 portare a falsi positivi.\nFarmacodinamica.\nLa carbamazepina ha prevalentemente un effetto sui canali del Na: provoca un prolungamento della fase di inattivazione dei canali VOC e sembra provocare una inibizione differenziale delle scariche ad alta frequenza all'interno dei focolai epilettici, con un disturbo minimo dei normali impulsi nervosi. Questo aspetto \u00e9 importante, perch\u00e9 l'obiettivo della terapia antiepilettica \u00e9 bloccare l'ipereccitazione dovuta alla patologia, ma senza alterare il circuito eccitatorio fisiologico. Tuttavia risulta inefficace nelle assenze.\nEffetti collaterali.\nCardiovascolari.\nAritmie, bradicardia, blocco atrio-ventricolare, sincope, insufficienza cardiaca congestizia, insufficienza ventricolare sinistra, collasso cardiovascolare, ipertensione, ipotensione, tromboflebiti, tromboembolie, peggioramento delle arteriopatie coronariche in particolare in pazienti anziani o in pazienti con noto disturbo della funzione cardiaca. Dosi elevate di carbamazepina possono determinare una caduta della pressione arteriosa.\nCentrali.\nSindrome serotoninergica, cefalea, stanchezza, sonnolenza, sedazione, torpore, fatica, atassia, allucinazioni, confusione, agitazione, vertigini, disturbi depressivi, comportamento aggressivo, difficolt\u00e0 a pensare, mancanza di impulsi, allucinazioni, acufeni, psicosi latente; (raro) movimenti involontari come tremori e tic. In pazienti anziani o in pazienti con danni cerebrali possono comparire disturbi discinetici quali discinesia orofacciale (movimenti involontari del viso) e disturbi coreoatetosici. La carbamazepina pu\u00f2 aumentare l'attivit\u00e0 serotoninergica e causare la sindrome serotoninergica che si manifesta con alterazioni cognitive e comportamentali (confusione, agitazione, letargia e coma), instabilit\u00e0 del sistema autonomo (ipertermia, tachicardia, diaforesi, nausea, vomito, diarrea, dilatazione delle pupille), interazioni neuromuscolari (miocloni, iperflessia, tremore). La carbamazepina pu\u00f2 causare reazioni distoniche (Dingli \"et al.\", 2007).\nDermatologici.\nAlopecia, fotosensibilit\u00e0, dermatosi bollosa, dermatite esfoliativa, vasculite, eritema nodoso, eritema multiforme inclusa la sindrome di Stevens-Johnson e la necrolisi epidermica tossica, eruzioni esantematiche, eruzioni fisse, eruzioni bollose, iperpigmentazione, reazioni lichenoidi, acne. \u00c8 stata segnalata dermatosi bollosa in una donna (et\u00e0: 64 anni) trattata con carbamazepina per nevralgia al trigemino. I sintomi comprendevano presenza di vescicole alle gambe, cosce, caviglie, natiche e tronco. Nell'arco di una settimana dalla sospensione della carbamazepina l'eruzione si \u00e8 dissolta completamente (Cohen, 2002). La dermatite esfoliativa indotta da carbamazepina si \u00e8 manifestata con: arrossamento generalizzato, prurito, eczema con esfoliazione, febbre, brividi, linfoadenopatia e malessere. La vasculite si presenta con: piccole macchie emorragiche coalescenti a formare vesciche e ulcere, pu\u00f2 essere associata a febbre, malessere, atralgia e mialgia. In caso di eritema nodoso, i noduli sottocutanei, erimatosi e dolorosi, sono preceduti da malessere e febbre; i sintomi generalizzati possono persistere per anni. Gli eritemi multiformi, fra cui la sindrome di Stevens-Johnson (SJS) e la necrolisi epidermica tossica (TEN) o sindrome di Lyell possono avere un esordio improvviso di eruzioni morbilliformi. Si manifestano con eritema, lesioni bollose, stomatite, vescicole, intorno alle labbra e nella mucosa orale, febbre, mialgia, frequente coinvolgimento delle mucose, prurito, bruciore, coinvolgimento oculare (SJS) ed esfoliazione dall'1% al 15% (SJS) o superiore al 15% (TEN) della cute. Le lesioni cutanee compaiono entro 4-6 settimane dall'inizio della terapia farmacologica, l'interessamento delle mucose, di norma, \u00e8 simultaneo al coinvolgimento cutaneo. Il trattamento \u00e8 basato sulla sospensione del farmaco ritenuto responsabile, sul mantenimento di un adeguato bilancio calorico, sul sostegno del circolo e sulla protezione delle aree erose.\nEmatici.\nLeucopenia, leucocitosi, granulocitopenia, agranulocitosi, neutropenia, trombocitopenia, pancitopenia, eosinofilia, porpora, linfoadenopatia, splenomegalia, discrasie ematiche, anemia aplastica (talora fatale), anemia emolitica, anemia megaloblastica, aplasia eritrocitaria pura, ipogammaglobulinemia (Hayman, Bansal, 2002). Secondo i dati della letteratura, il disturbo pi\u00f9 frequente \u00e8 la leucopenia benigna: nel 10% dei casi \u00e8 di natura transitoria e nel 2% dei casi \u00e8 persistente. L'ipogammaglobulinemia \u00e8 un evento avverso raro associato a carbamazepina. Nel database ANDROIT del Committee on Safety of Medicines, fino al 2002, erano riportati 9 casi di deficit anticorpale indotto da carbamazepina. Un effetto collaterale analogo \u00e8 stato riscontrato anche per la fenitoina, soprattutto per il sottogruppo delle IgA.\nEndocrini.\nImpotenza, alterata fertilit\u00e0 maschile, irsutismo; (raro) ginecomastia e galattorrea. Attraverso l'induzione degli enzimi microsomiali la carbamazepina aumenta la clearance del testosterone e causa un aumento delle concentrazioni seriche della globulina che lega l'ormone sessuale (SHGB), provocando cos\u00ec una riduzione della concentrazione di testosterone libero e la comparsa di sintomi legati ad androgenismo.\nEpatici.\nIttero epatocellulare e colestatico, colestasi cronica, necrosi epatocellulare acuta, aumento degli enzimi epatici, incluse la fosfatasi alcalina (ALP) e l'alanina amino-transferasi (ALT); (rari) epatite, epatite colestatica, epatite granulomatosa, epatite epatocellulare, epatite di tipo misto.\nGastrointestinali.\nNausea, vomito, diarrea, costipazione, xerostomia, dolore addominale, stomatite, gengivite, glossite, anoressia, disgeusia, ageusia; (pi\u00f9 raramente) colite microscopica, colite eosinofilia, colite collagenosa e linfocitica, pancreatite. Dolore addominale, stomatite, gengivite e glossite di solito scompaiono nei primi 8-14 giorni di trattamento sia spontaneamente che dopo una riduzione transitoria del dosaggio (dosaggio ridotto iniziale). La patogenesi della colite microscopica \u00e8 ancora oggetto di indagine, ma si ritiene associata ad una risposta immunitaria, scarsamente regolata, dell'epitelio verso antigeni luminali e/o epiteliali quali acidi biliari, tossine e agenti infettivi. \u00c8 stata associata a malattie autoimmunitarie e ad esposizione a farmaci (raramente, \u00e8 stata coinvolta la carbamazepina) (Hilmer \"et al.\", 2006).\nMetabolici.\nIponatremia, intossicazione da acqua, oliguria acuta con ipertensione; aumento della concentrazione di gamma-glutamil transpeptidasi (Gamma-GT), dell'azotemia, della bilirubina totale, del rame sierico, della ceruloplasmina, del colesterolo (HDL), dei trigliceridi, della glicosuria, aumento del metabolismo del 25-OH-colecalciferolo (che determina una diminuzione di calcio che raramente provoca osteomalacia); riduzione della L-tiroxina, dell'acido folico sierico, del sodio serico, dei livelli di arginina-vasopressina (AVP) e dell'attivit\u00e0 della glutamina sintetasi. L'iponatremia pu\u00f2 manifestarsi con un'incidenza compresa tra il 4,8% e il 40% dei pazienti, nella maggior parte dei quali \u00e8 asintomatica. I meccanismi proposti coinvolgono un'aumentata sensibilit\u00e0 degli osmorecettori centrali, che determina iponatremia da inappropriata secrezione di ormone antidiuretico (ADH), oppure un'aumentata sensibilit\u00e0 renale all'ormone antidiuretico.\nMuscoloscheletrici.\nArtralgia, dolori o crampi muscolari.\nOftalmici.\nVisione annebbiata, diplopia, nistagmo, congiuntivite, disturbi dell'accomodazione, opacit\u00e0 del cristallino.\nRenali.\nNefrite interstiziale; (raro) alterazione renale (proteinuria, ematuria, oliguria), insufficienza renale (probabilmente dovuta all'effetto antidiuretico di carbamazepina), disturbi della minzione (disuria, frequenza minzionale e ritenzione di urina), aumento dell'azotemia.\nRespiratori.\nPolmonite acuta da eosinofili (Fleish, 2000), pneumopatia interstiziale, dispnea, alveolite, fibrosi polmonare.\nSistemici.\nIpersensibilit\u00e0, orticaria, variazione della pigmentazione, fotosensibilit\u00e0, onicomadesi, alterazione dell'olfatto; (rare) malattie Lupus-simile. La sindrome da ipersensibilit\u00e0 \u00e8 una sindrome multiorgano che colpisce la cute (esantema pustoloso) nell'87% dei pazienti. Pu\u00f2 progredire fino all'eritroderma generalizzato ed includere esfoliazione, febbre, linfoadenopatia, leucocitosi, epatite, nefrite, trombocitopenia, miopatia, anoressia, anemia, infiltrati polmonari. Associazioni tipiche comprendono: eruzioni cutanne, febbre, adenopatia, artralgia e molte spesso epatite e alterazioni ematologiche (specialmente eosinofila). La patologia pu\u00f2 complicarsi con interessamento di organi interni (polmone, rene, miocardio, cervello, ecc.). Il riconoscimento rapido di questa sindrome \u00e8 fondamentale a causa della sua potenziale gravit\u00e0 (10% di mortalit\u00e0) e della sua evoluzione, generalmente favorevole, dopo la definitiva interruzione del trattamento. La sindrome da ipersensibilit\u00e0 solitamente insorge 2-6 settimane dopo l'introduzione del farmaco responsabile. L'orticaria si presenta con eritema e ponfi pruriginosi, angioedema e anafilassi. La variazione della pigmentazione pu\u00f2 colpire pelle, capelli, unghie e membrane mucose e pu\u00f2 essere anche permanente. La fotosensibilit\u00e0, che si manifesta con un'anormale sensibilit\u00e0 ai raggi UVA e UVB, pu\u00f2 causare gravi ustioni. L'onicomadesi si manifesta con un solco trasversale a tutto spessore che divide l'unghia in due parti; nella necrolisi epidermica tossica l'onicomadesi pu\u00f2 essere seguita dalla perdita permanente dell'unghia. I pazienti possono lamentare dolore in corrispondenza della fissurazione dell'unghia dove il letto ungueale non \u00e8 coperto dalla lamina ed \u00e8 quindi esposto ai traumi. Esiste un basso rischio che la carbamazepina possa indurre malattie Lupus-simile con dolori ai muscoli e alle articolazioni, febbre e occasionalmente pleurite e pericardite. La carbamazepina pu\u00f2 aggravare le assenze epilettiche a insorgenza in et\u00e0 pediatrica e alterare il profilo lipidico a livello serico nei bambini, facilitando lo sviluppo di aterosclerosi. \u00c8 necessario valutare e monitorare il profilo lipidico dei ragazzi prima di iniziare e continuare una terapia antiepilettica a lungo termine con carbamazepina (De Chadar\u00e9vian \"et al.\", 2003).\nAltro.\nSono per\u00f2 noti dalla letteratura altri effetti meno comuni ma molto gravi, soprattutto a carico del sangue, come casi di agranulocitosi ed aplasia midollare conseguenti alla sua somministrazione. Sembra che non sia il farmaco in s\u00e9 a causare il problema, ma il suo metabolita epossido a livello del doppio legame della molecola. Questo gruppo chimico reattivo, potrebbe interagire covalentemente con substrati (ancora ignoti) ed innescare o la morte dei precursori midollari o mediare una reazione immunogenica diretta contro queste cellule.\nLa carbamazepina accelera il metabolismo del colecalciferolo nel fegato e quindi potrebbe causare rarefazione del tessuto osseo.\nNomi commerciali.\nLa carbamazepina viene commercializzata sotto i seguenti nomi:\nIn commercio \u00e8 disponibile anche come generico, prodotto da ratiopharm e Teva."}
{"id": "753064", "revid": "123309234", "url": "https://it.wikipedia.org/wiki?curid=753064", "title": "Moniga del Garda", "text": "Moniga del Garda (\"M\u00f9niga\" in dialetto gardesano) \u00e8 un comune italiano di abitanti della provincia di Brescia in Lombardia.\nOrigine del nome.\nNon \u00e8 certa l'origine del nome di Moniga del Garda. In una prima ipotesi viene collegata al comasco \"Lomaniga\" (nella forma aferetica), che deriverebbe da \"Lumena\" a cui andrebbe aggiunto il suffisso \"-ica\". La seconda ipotesi la indica derivante dal latino \"ammonius\".\nIl paese \u00e8 soprannominato \"Citt\u00e0 del Chiaretto\" dal nome del tipico vino rosato, caratteristico della Valtenesi, ottenuto dalle uve del vitigno Groppello attraverso una particolare fermentazione in ros\u00e9.\nDal giugno 2008 a Moniga viene organizzata la rassegna nazionale dei vini rosati \"Italia in Rosa\". Importante anche la produzione locale di Olio Extra Vergine di Oliva DOP Garda, prodotto a Denominazione di Origine Protetta.\nStoria.\nLe origini del paese sono molto antiche, vi sono infatti resti di una palafitta risalenti circa al 1800-2000 a.C., Et\u00e0 del bronzo antico. Mentre una ara testimonia la presenza dei romani del IV e V secolo a.C."}
{"id": "753068", "revid": "56818", "url": "https://it.wikipedia.org/wiki?curid=753068", "title": "Crociata contro gli albigesi", "text": ""}
{"id": "753071", "revid": "466539", "url": "https://it.wikipedia.org/wiki?curid=753071", "title": "Roccacaramanico", "text": "Roccacaramanico \u00e8 una frazione del comune di Sant'Eufemia a Maiella, in provincia di Pescara, in Abruzzo. Conosciuta per essere d'inverno una localit\u00e0 estremamente nevosa con una caduta media di circa 3\u00a0m l'anno ed un picco di 10\u00a0m nel 1929, grazie all'esposizione diretta alle correnti fredde balcaniche con effetto di stau del gruppo montuoso delle Montagne del Morrone alle spalle, suo \u00e8 anche il record mondiale \"ufficioso\" di nevosit\u00e0 giornaliera: il 17 dicembre 1961 in 24 ore caddero ben 365\u00a0cm di neve.\nOrigine del nome.\nIl toponimo Roccacaramanico \u00e8 composto da due parti: la prima, \"Rocca\", dal latino \"sasso, rupe\", assunse nei secoli vari significati quale quello di \"fortezza sull'alto di un monte\".\nLa seconda parte, aggiunta posteriormente, si riferisce al vicino centro di \"Caramanico\" con il quale la Rocca ha sempre avuto rapporti, ben databili dal 1100 in poi. Nei documenti del XIV e XV secolo ricorre la dizione \"Castrum Rocchettae\", ma anche, pi\u00f9 tardi, Castello della Rocchetta, Rocca di Caramanico per indicare il luogo.\nStoria.\n\u00c8 ipotesi corrente che Roccacaramanico sia sorta come punto strategico, di osservazione e di difesa dell'accesso alla valle. La sua storia si intreccia con quella di Caramanico: risultano infatti entrambi nell'anno 875, data di fondazione del Monastero di Casauria, tra i possedimenti della badia. Tra la fine del XIII e la prima met\u00e0 del XIV secolo si hanno alcune notizie riguardanti interessi, dei signori Cantelmo di Pacentro, in Roccacaramanico.\nSuccessivamente le signorie dei D'Aquino, D'Aragona, D'Angi\u00f2, Colonna e Carafa, si succedettero sul territorio in periodi diversi della sua storia. Scarsissime sono le notizie sulla zona nel XVI secolo e nel primo periodo della dominazione spagnola.\n\u00c8 rilevante per\u00f2, per la storia locale, un documento del 16 giugno 1520 nel quale, con l'assenso di Prospero Colonna, signore della terra di Caramanico e della Rocchetta, si stabiliva tra l'altro che i due territori e tenimenti fossero distinti e separati (autonomia della Rocchetta alias Roccacaramanico).\nSi ha notizia di due chiese: la prima risalente alla Chiesa di Santa Maria del 1514 e la seconda che riguarda la chiesa di Sant'Agata del 1568.\nAgli inizi del XVII secolo Roccacaramanico \u00e8 sotto la signoria dei Carafa.\nNel 1627 un violento terremoto sconvolse il piccolo centro, ma il fenomeno si ripeter\u00e0 nel 1703 (terremoto dell'Aquila), nel 1706 e nel 1915.\nNel 1662, in un quadro completo dei beni sul territorio della Rocca, si nominano la Chiesa Matrice di Santa Maria delle Grazie e quella di Sant'Antonio Abate di cui si conserva, ancora oggi, una formella in pietra, scolpita sulla parete sud dell'edificio.\nQuest'ultimo, successivamente restaurato, ospit\u00f2 il Municipio (anni '30), le scuole elementari e, nel periodo dell'abbandono, divenne in parte stalla. Dal 1981, dopo parziali riparazioni, \u00e8 sede dell'Associazione Roccacaramanico, voluta dai nuovi \"Roccolani\" e dal 1999, dopo ulteriori restauri e ammodernamenti, \u00e8 sede del Museo Etnografico \"Diana e Tamara\".\nNella seconda met\u00e0 del Settecento l'economia di questa zona risent\u00ec gravemente della distruzione delle riserve boschive dovuta ad una maggiore estensione dei pascoli e, successivamente, dei mutamenti politici e sociali che portarono all'invasione del Regno di Napoli, per opera di Giuseppe Bonaparte, alla cacciata dei Borboni e alla presenza, sul territorio, del fenomeno del brigantaggio, come ultima reazione borbonica al processo di unificazione dell'Italia.\nL'archivio comunale di Roccacaramanico fu incendiato, con grave perdita di preziose testimonianze del passato.\nNel 1806, abolita la feudalit\u00e0, Caramanico e Roccacaramanico furono dichiarati Comuni liberi, con amministrazioni indipendenti.\nIn quegli anni, alla Rocca, il sistema agro-pastorale vigente consisteva di soddisfare le esigenze primarie della popolazione, con una vita semplice e laboriosa. Si coltivavano cereali, legumi e, in piccola quantit\u00e0, anche il lino. Pochi erano gli ulivi e le viti. Diffusi i funghi; i prati erano ricchi di erbe spontanee medicinali. Si allevavano ovini, caprini, suini, ecc. Era praticata l'apicoltura che offriva cera e miele; redditizia era l'industria del baco da seta. C'erano alberi da frutta come il ciliegio, pero, melo, castagno, noce, ecc.\nNei boschi predominava il faggio, ma non mancavano aceri, c\u00e0rpini, ontano, querce, olmo sorbo, orniello ed altri. Si estraeva legname per le varie costruzioni e da esso il carbone vegetale.\nSe il XIX secolo pu\u00f2 essere considerato il periodo migliore per le possibilit\u00e0 esistenziali del borgo montano, il XX secolo \u00e8 per Roccacaramanico il secolo del dolore, dell'amarezza, della lotta e della resa. Con l'avvento della societ\u00e0 industriale inizia un sensibile spopolamento.\nI valori di un mondo arcaico e le tradizioni popolari cominciavano, nei primi anni del Novecento, a offuscarsi: si moltiplicano le esigenze, all'iniziale benessere si sostituisce il fenomeno della povert\u00e0 e del sottosviluppo che portarono, nel corso degli anni successivi, ad amarezze, dolori e lotte.\nNel 1929 il Governo dispose che i comuni che non erano in condizioni di offrire servizi dovevano essere aggregati. Fu cos\u00ec che Roccacaramanico fu unito al comune di Sant'Eufemia a Maiella, con decreto del Re Vittorio Emanuele III.\nDisaccordi, reclami per cattiva amministrazione, ingiustizie, soprusi, disinteresse per i primari problemi della frazione, aumenti ingiustificati, contribuirono a un lento, ma inesorabile esodo migratorio verso l'Australia (Box Hill e Lilydale, nello Stato di Victoria) e verso gli Stati Uniti.\nNel 1971 erano rimasti soltanto 20 abitanti, pari a 8 famiglie, ridotti a 4 abitanti (Ernesto, Angiolina ed i coniugi Dosolina e Pasquale) durante il decennio 1971 - 1981. Alla fine degli anni '80 l'anziana Angiolina era rimasta sola, attirando l'attenzione dei media sul paese quando Raffaella Carr\u00e0 la intervist\u00f2 nel corso del programma Pronto, Raffaella?.\nTuttavia dagli anni '90 si \u00e8 profilato il fenomeno di una presenza periodica, ma continua, durante il fine settimana e la stagione estiva. Piccoli nuclei familiari di varia provenienza hanno acquistato e recuperato abitazioni in rovina per utilizzarle come seconde case, favorendo lo sviluppo del paese.\nIl \"paese fantasma\", come anni addietro era definito Roccacaramanico, sta tornando lentamente a vivere.\nNel 2012 Roccacaramanico viene nominata \"Meraviglia Italiana\", favorendo lo sviluppo di turismo gi\u00e0 in voga negli anni precedenti.\nMonumenti e luoghi di interesse.\nIl borgo medievale \u00e8 arroccato ad oltre 1100 metri su livello del mare su uno sperone roccioso che sovrasta la valle della Majella. I principali monumenti sono:"}
{"id": "753073", "revid": "834", "url": "https://it.wikipedia.org/wiki?curid=753073", "title": "Dnd", "text": ""}
{"id": "753074", "revid": "1632387", "url": "https://it.wikipedia.org/wiki?curid=753074", "title": "Live in L.A. (Death &amp; Raw)", "text": "Live in L.A.: Death &amp; Raw \u00e8 un album dal vivo del gruppo death metal statunitense Death.\nIl disco.\nLa registrazione \u00e8 stata effettuata il 5 dicembre 1998 al Whisky a Go-Go di Los Angeles, California. \u00c8 presente anche un video ufficiale di questo live pubblicato in un omonimo DVD. La band, composta da Chuck Schuldiner, Richard Christy, Shannon Hamm e Scott Clendenin esegue, una panoramica lungo tutta la carriera dei Death passando dalla tecnica di \"The Philosopher\" alla potenza di \"Zombie ritual\".\nCuriosit\u00e0.\nLa qualit\u00e0 audio \u00e8 bassa in quanto si tratta di un pub non molto grande. La prestazione dei singoli musicisti rimane comunque su altissimi livelli, come nella maggior parte delle esibizioni live dei Death."}
{"id": "753103", "revid": "125635111", "url": "https://it.wikipedia.org/wiki?curid=753103", "title": "Valmarecchia", "text": "La Valmarecchia \u00e8 una valle dell'Italia settentrionale tracciata dall'omonimo fiume, ricadente nel bacino padano. \u00c8 percorsa dalla Via Marecchiese e appartiene per la maggior parte del suo territorio all'Emilia-Romagna; origina per\u00f2 nel comune di Badia Tedalda in Toscana, qui nel suo versante adriatico e lambisce l'estremo nord delle Marche, nei comuni spartiacque di Carpegna e Monte Grimano Terme (PU). Nel bacino del Marecchia ricade anche parte del territorio sammarinese, con le convalli del Rio San Marino e dell'Ausa. Il bacino idrografico, nonostante un ampio settore dell'alta valle sia amministrativamente parte della Toscana, ricade interamente in quello padano e per tale motivo la val Marecchia \u00e8 convenzionalmente considerata il naturale confine tra l'Italia settentrionale, a cui appartiene, e quella centrale in cui ricadono invece le confinanti vallate del fiume Foglia e del Tevere. I maggiori rilievi sono il Monte dei Frati (mt. 1453), parte della catena montuosa dell'Alpe della Luna, il Monte Carpegna (mt. 1415), il Monte Maggiore (mt. 1384) anch'esso nell'Alpe della Luna e il Monte Aquilone (mt. 1354) nel gruppo del Fumaiolo. \nGeografia.\nLa val Marecchia si origina nel comune di Badia Tedalda, in Toscana, precisamente dal Monte della Zucca, situato tra l'Alpe della Luna e il Monte Fumaiolo. Si sviluppa in direzione nord-est fino a sfociare nell'estremo lembo sud-orientale della pianura Padana in corrispondenza di Santarcangelo di Romagna e dell'area urbana di Rimini dove si trova la foce del fiume. Le maggiori localit\u00e0 lungo il corso del fiume e dei suoi affluenti, sono Badia Tedalda, Casteldelci, Pennabilli, Talamello, Novafeltria, San Leo, Torriana, Verucchio, Santarcangelo di Romagna e Rimini, cui si aggiungono numerosi paesi e frazioni minori, quali Pratieghi, Fresciano, Ponte Presale, Colcellalto, Petrella Massana, Ponte Messa, Senatello, Petrella Guidi, Rocca Pratiffi, Molino di Bascio e Bascio, Ponte Santa Maria Maddalena, Scavolino, Soanne, Perticara, Ponte Verucchio, Villa Verucchio, San Martino dei Mulini, Sant'Ermete. La val Marecchia \u00e8 ricca di luoghi d'interesse storico ed archeologico. Tra questi numerosi sono i castelli, in gran parte scomparsi, alcuni dei quali, ottimamente conservati, rappresentano eccellenti attrattive turistiche (ad esempio San Leo). Di altri restano solamente tracce murarie. Altrettanto numerose erano le torri medievali che sorgevano a distanza visiva, alcune delle quali ancora presenti specie su alture (tra le altre Maciano, Petrella Guidi, Cicognaia, Gattara).\nIl Marecchia conserva l'andamento dei fiumi appenninici padani, con direzione nord-est, ma contrariamente ad essi risulta piuttosto breve il tratto di pianura vista la vicinanza col mare Adriatico. La vallata, la cui parte media appartenne al Montefeltro storico, \u00e8 caratterizzata da scarpate o cadute intervallate da stimoli rocciosi fortemente modellati dagli agenti atmosferici. Le formazioni marnose sono affiancate da argilla scagliosa da cui emergono rocce alte e ritagliate, calcaree e arenacee. Questa conformazione geologica collegata ad una variegata e complessa storia medioevale che ha caratterizzato questo territorio, fa s\u00ec che i principali nuclei abitati si siano sviluppati sulle emergenze rocciose che si innalzano dai fondovalle (fanno eccezione, nel fondovalle, alcune piccole frazioni a cui si aggiungono Ponte Messa, con l'antica Pieve di San Pietro, Novafeltria, gi\u00e0 \"Mercatino Marecchia\" e Villa Verucchio).\nSuddivisione amministrativa.\nLa val Marecchia si estende su due stati (Italia e Repubblica di San Marino) e tre regioni (dalle sorgenti in Toscana, alla foce in Emilia-Romagna, toccando le Marche), attraversa tre comuni in Toscana (Badia Tedalda, parte del comune di Sestino e una piccolissima porzione del comune di Pieve Santo Stefano), due nelle Marche (Carpegna e Monte Grimano Terme) e dodici in Emilia Romagna (Rimini, Santarcangelo, Verucchio, Poggio-Torriana, Talamello, Novafeltria, San Leo, Maiolo, parte del comune di Sant'Agata Feltria, Pennabilli, Casteldelci e una piccola parte del comune di Verghereto con l'abitato di Balze).\nIl 17 e 18 dicembre 2006 ebbe luogo un referendum consultivo avente ad oggetto il passaggio dalle Marche all'Emilia-Romagna di sette comuni dell'Alta Valmarecchia (Casteldelci, Maiolo, Novafeltria, Pennabilli, San Leo, Sant'Agata Feltria e Talamello); un analogo referendum si tenne il 24 e 25 giugno 2007 nei comuni di Montecopiolo e Sassofeltrio. In entrambe le occasioni, la proposta referendaria fu approvata a larga maggioranza.\nGeologia.\nLe val Marecchia ha da sempre attirato l'attenzione di geologi, naturalisti e geografi per via della sua particolare conformazione che geologicamente la rende diversa dal resto della Romagna e pi\u00f9 simile al contesto emiliano. Il territorio \u00e8 caratterizzato da una estesa coperta argillosa caotica, detta \"coltre della val Marecchia\", su cui poggiano rocce diverse per et\u00e0 e composizione che hanno dato vita alle celebri rupi che l'hanno resa famosa (ad esempio le rupi di San Leo e San Marino). La \"coltre della val Marecchia\" si \u00e8 originata, attorno ai 137 milioni di anni fa, nell'area orientale del golfo ligure, iniziando poi, grazie ai movimenti tettonici, un lento processo di scivolamento verso est, durato 35 milioni di anni, in direzione di quella che era una depressione. Si tratta di una vera e propria \"colata\", accavallatasi con le formazioni rocciose esistenti e composta da materiali argillosi e argillo-marnosi contenenti al loro interno rocce calcaree pi\u00f9 rigide, le quali letteralmente galleggiano e sono trasportate dalle sottostanti argille in perenne movimento. I blocchi calcarei, di svariate dimensioni, da pochi metri fino a formare interi massicci montuosi, hanno dato luogo alle gi\u00e0 accennate rupi di San Leo e San Marino, ma anche al Monte Carpegna, ai Sassi di Simone e Simoncello, alle rupi di Verucchio, Pietracuta, Madonna di Saiano, Torriana, Pennabilli, Petrella Guidi, Rocca Pratiffi e numerose altre che caratterizzano oggi il paesaggio e che l'uomo, fin dall'antichit\u00e0, ha sfruttato quale ambiente sicuro per i propri insediamenti abitativi e difensivi. Numerosi sono i siti di interesse geologico, ben documentati dalla regione Emilia-Romagna e numerose sono le possibilit\u00e0 di osservazione delle diverse formazioni che costituiscono le Unit\u00e0 liguri, fondamentalmente suddivise nella \"Formazione di Sillano\" (argille varicolari, calcari, marne, arenarie presenti nell'alta valle del Senatello e nella parte nord del comune di Badia Tedalda), nella \"Formazione di Pugliano\" (calcareniti alternate ad argilliti), nella \"Formazione di Monte Morello\" (calcari, marne calcaree, mare argillose, presenti nella zona di Balze, Badia Tedalda, Maiolo, Monte Canale) ed infine nelle \"Argille scagliose\", presenti abbondantemente in tutta la valle. Altrettanto tipici nel caratterizzare il paesaggio sono le \"formazioni epiliguri\", tra le quali la \"Formazione di San Marino\" (biocalciruditi, calcari organogeni, calcareniti) magnificamente rappresentata dalle rupi di San Marino, Pennabilli, Montecopiolo, San Leo, Sassi di Simone Simoncello e numerosi altre). Tra le formazioni presenti si segnala inoltre quella che pi\u00f9 di tutte caratterizza il paesaggio della parte pi\u00f9 montana della valle, la Formazione marnoso-arenacea ricoprente l'intera area tra Sant'Agata Feltria, Casteldelci, Badia Tedalda e l'Alpe della Luna, composta da marne, arenarie e argille in stratificazioni variamente orientate a seconda dei movimenti tettonici ai quali sono state sottoposte. "}
{"id": "753114", "revid": "339392", "url": "https://it.wikipedia.org/wiki?curid=753114", "title": "CSS-3", "text": ""}
{"id": "753118", "revid": "339392", "url": "https://it.wikipedia.org/wiki?curid=753118", "title": "CSS-4", "text": ""}
{"id": "753120", "revid": "92723", "url": "https://it.wikipedia.org/wiki?curid=753120", "title": "Eparchia di Mavelikara", "text": "Leparchia di Mavelikara (in latino: \"Eparchia Mavelikarensis\") \u00e8 una sede della Chiesa cattolica siro-malankarese in India suffraganea dell'arcieparchia di Trivandrum. Nel 2019 contava 26.813 battezzati su 3.419.540 abitanti. \u00c8 retta dall'eparca Joshuah Ignathios Kizhakkeveettil.\nTerritorio.\nL'eparchia si estende principalmente nella parte nord ovest dell'attuale arcidiocesi di Trivandrum. Estende la sua giurisdizione sui fedeli della Chiesa cattolica siro-malankarese del distretto di Alappuzha e di parte del distretto di Kollam, nello stato indiano del Kerala.\nSede eparchiale \u00e8 la citt\u00e0 di Mavelikara, dove si trova la cattedrale dell'Immacolata Concezione di Maria Vergine.\nIl territorio \u00e8 suddiviso in 96 parrocchie.\nStoria.\nL'eparchia di Mavelikara \u00e8 stata eretta il 2 gennaio 2007, ricavandone il territorio dall'arcieparchia di Trivandrum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 3.419.540 persone contava 26.813 battezzati, corrispondenti allo 0,8% del totale."}
{"id": "753121", "revid": "1005847", "url": "https://it.wikipedia.org/wiki?curid=753121", "title": "Cassa depositi e prestiti", "text": "La Cassa Depositi e Prestiti (CDP) \u00e8 un'istituzione finanziaria italiana, sotto forma di societ\u00e0 per azioni, controllata per circa l'83% da parte del Ministero dell'economia e delle finanze e per circa il 16% da diverse fondazioni bancarie.\nLa CDP opera all'interno del sistema economico italiano essenzialmente come una banca di Stato, avendo fra le sue diverse attivit\u00e0 principali anche la partecipazione nel capitale di rischio delle medie e grandi imprese nazionali, quotate e non, profittevoli e ritenute strategiche per lo sviluppo del Paese.\nLa principale fonte di raccolta delle risorse finanziarie \u00e8 costituita da tutto il risparmio postale italiano che CDP gestisce dal 1875. A quest'ultimo, pari a circa 275 miliardi di euro, si aggiunge la raccolta obbligazionaria effettuata sui mercati, sia presso investitori istituzionali sia al dettaglio. Il principale impiego delle risorse finanziarie \u00e8 rappresentato dai prestiti verso lo Stato e le amministrazioni locali, dall'investimento nel capitale di rischio di imprese italiane che operano anche all'estero e dalla partecipazione in progetti immobiliari, infrastrutturali e finanziari ritenuti strategici per lo sviluppo dell'economia nazionale.\nCDP nel perseguire i suoi compiti collabora con le principali istituzioni economiche e finanziarie che operano a livello internazionale e si coordina con gli enti che svolgono un ruolo analogo in altri paesi europei, come la tedesca KfW e la Caisse des d\u00e9p\u00f4ts et consignations francese.\nSulla base del valore totale delle attivit\u00e0, pari a 410,3 miliardi di euro nel bilancio consolidato del 2020, CDP rappresenta la terza istituzione bancaria italiana pi\u00f9 grande dopo UniCredit e Intesa Sanpaolo.\nIl 5 dicembre 2018 \u00e8 stato approvato il Piano Industriale 2019-2021 con l\u2019obiettivo di mobilitare risorse per 200 miliardi di euro in tre anni a supporto di imprese, infrastrutture e territorio.\nStoria.\nL'ente venne creato inizialmente col nome di \"Cassa Piemontese\", con la legge del parlamento del Regno di Sardegna n 1097 del 18 novembre 1850. La principale finalit\u00e0 era la mobilizzazione di capitali pervenuti allo Stato attraverso canali di raccolta del risparmio privato per opere di pubblica utilit\u00e0. Nel 1857 sub\u00ed una prima riorganizzazione sotto l'impulso del primo governo Cavour.\nDopo l'unit\u00e0 d'Italia, nel 1863 inizi\u00f2 ad incorporare le analoghe Casse presenti negli altri Stati progressivamente confluiti nel regno e segue, con la propria sede, gli spostamenti della capitale Italiana, prima a Firenze e poi a Roma. L'attivit\u00e0 progressivamente si espanse, con la comparsa di nuovi strumenti di raccolta del risparmio, i cui proventi vennero utilizzati per gli scopi istituzionali della CDP, per esempio la realizzazione della linea ferroviaria diretta Roma Napoli.\nNel 1875 il ministro delle finanze Quintino Sella cre\u00f2 le casse di risparmio postali, che utilizzavano la rete degli uffici postali per raccogliere il risparmio degli stati sociali meno agiati, che non avevano accesso alle banche, soprattutto nelle campagne: i depositi avvenivano mediante libretti di risparmio postale. Nel 1896 inizi\u00f2 l'emissione delle cosiddette \"Cartelle postali\", forma di titoli di debito pubblico destinata al consolidamento del deficit degli enti pubblici locali e due anni dopo la Cassa venne trasformata in una direzione generale del Ministero del tesoro.\nSu iniziativa di Francesco Saverio Nitti nel 1919 fu fondato il Crediop, di cui la CDP deteneva la maggiore partecipazione. Analogamente nel 1924 la Cassa partecip\u00f2 alla costituzione dell'ICIPU. Nel 1924 vennero emessi per la prima volta i buoni fruttiferi postali, titoli a rendimento fisso e garantito, di piccolo taglio, tali da raccogliere anche investimenti minimi; l'emissione ebbe un tale successo che, per un certo periodo, viene addirittura sospesa l'emissione dei Buoni Ordinari del Tesoro. L'anno successivo furono emessi Buoni Fruttiferi Postali anche in dollari e sterline, soprattutto ad uso degli emigranti.\nCon il tempo cambia anche la forma giuridica della Cassa Depositi e Prestiti che, nata come detto in forma di banca, sia pure sotto l'egida dello Stato, si trasforma prima in una direzione generale del Ministero del tesoro (1898), per divenire poi pienamente autonoma con la promulgazione della legge 13 maggio 1983 n. 197, ed avere quindi il riconoscimento di una propria personalit\u00e0 giuridica, distinta da quella dello Stato, con la legge 19 marzo 1993 n. 68.\nIl decreto legge 30 settembre 2003 n. 269 la trasform\u00f2 in societ\u00e0 per azioni subentrando nei diritti e negli obblighi dell'ente; la norma inoltre stabil\u00ec che con decreto ministeriale venissero disciplinate le funzioni e le attivit\u00e0 della nuova societ\u00e0. La disciplina venne poi emanata con Decreto del Ministero dell'economia e delle finanze 5 dicembre 2003. Ci\u00f2 consent\u00ec l'entrata nell'azionariato di 65 fondazioni bancarie alle quali vennero assegnate delle azioni privilegiate pari al 30% del capitale sociale.\nCon il 1\u00ba gennaio 2006 cambia ancora la struttura operativa, in quanto Cassa Depositi e Prestiti ha effettuato l'incorporazione della societ\u00e0 Infrastrutture S.p.A., che era stata costituita dalla stessa CDP nel 2002 allo scopo di finanziare, sotto diverse forme, la realizzazione di infrastrutture e di grandi opere pubbliche. L\u2019ambito di operativit\u00e0 comprende settori diversi: dalla grande industria alla cooperazione internazionale, dallo sviluppo della piccola e media impresa al supporto della loro crescita dimensionale e dell\u2019internazionalizzazione, dal sostegno agli enti pubblici alla gestione del patrimonio immobiliare, dal rilancio delle infrastrutture materiali e immateriali all\u2019agevolazione dell\u2019efficienza energetica e del trasferimento tecnologico.\nNell'ottobre 2019 Giovanni Gorno Tempini, che era stato amministratore delegato di Cdp dal 2010 al 2015, \u00e8 nominato presidente subentrando a Massimo Tononi, l'ex banchiere di Goldman Sachs che si \u00e8 dimesso per incompatibilit\u00e0 con l'ad Fabrizio Palermo.\nCaratteristiche principali del Gruppo.\nIl Gruppo CDP ha fra le sue attivit\u00e0 principali i prestiti verso gli enti locali e le imprese, la partecipazione nel capitale sociale delle medie e grandi imprese nazionali profittevoli e ritenute strategiche per lo sviluppo del Paese, il finanziamento di progetti industriali e finanziari ritenuti rilevanti per la crescita del sistema economico italiano. La principale fonte di raccolta delle risorse finanziarie \u00e8 costituita da tutto il risparmio postale italiano che CDP gestisce dal 1875. A quest'ultimo, pari a circa 275 miliardi di euro, si aggiunge la raccolta obbligazionaria effettuata sui mercati, sia presso investitori istituzionali sia al dettaglio.\nIl principale impiego delle risorse finanziarie \u00e8 rappresentato dai prestiti verso lo Stato e le amministrazioni locali, dall'investimento nel capitale di rischio di imprese italiane che operano anche all'estero e dalla partecipazione in progetti immobiliari, infrastrutturali e finanziari ritenuti strategici per lo sviluppo dell'economia nazionale. La missione principale della CDP, riconosciuta dal 2015 come Istituto Nazionale di Promozione, \u00e8 promuovere lo sviluppo del sistema economico e industriale dell'Italia, mantenendo un ruolo attivo sullo scenario globale.\nAttivit\u00e0.\nL'attivit\u00e0 della societ\u00e0 si articola in due distinti rami di azienda: \nDati.\nDati economici e finanziari.\nLa raccolta complessiva di CDP SpA, aggiornata al 2020, \u00e8 di \u20ac378 miliardi, dei quali \u20ac274,6 miliardi di raccolta postale. Nel corso del 2020, come Gruppo CDP, ha mobilitato e gestito risorse per circa \u20ac38.6 miliardi. Il totale attivo consolidato del gruppo ammonta a \u20ac512 miliardi, con un patrimonio netto di \u20ac33.7 miliardi. Con riguardo all\u2019attivit\u00e0 promozionale, le risorse mobilitate da CDP s.p.a. a beneficio di imprese, Infrastrutture, PA e Territorio e Cooperazione Internazionale sono state pari a \u20ac21,7 miliardi. Con riferimento alle Imprese, sono stati mobilitati \u20ac13,5 miliardi a favore dei piani di crescita e di sviluppo delle imprese italiane. Con riferimento a Infrastrutture, PA e Territorio, sono stati mobilitati 7,9 miliardi di euro, con l\u2019ampliamento dell\u2019attivit\u00e0 di supporto per gli Enti e le infrastrutture.\nCompagine azionaria.\nIl capitale sociale \u00e8 detenuto per l'82,77% dal Ministero dell'economia e delle finanze, per il 15,93% da diverse fondazioni bancarie e per l'1,30% dalla Cassa stessa con azioni proprie.\nCompagnia di San Paolo, Fondazione Cariplo, Fondazione Cassa di Risparmio di Torino, Fondazione di Sardegna sono le uniche fondazioni cui sono state assegnate tranche di azioni superiori all'1,5%.\nFondazioni bancarie azioniste.\nLe fondazioni bancarie possiedono azioni privilegiate pari al 15,93% del capitale sociale.\nPartecipazioni ed investimenti.\nStruttura del Gruppo CDP al 1\u00ba giugno 2021:\nHousing sociale.\nNel 2011, CDP Investimenti Sgr, societ\u00e0 di gestione del risparmio della Cassa Depositi e Prestiti realizza la prima operazione bancaria in Italia nel settore dell'housing sociale, mediante la sottoscrizione di un fondo immobiliare chiuso e gestito da Banca Marche. Focus gestioni Sgr aveva in programma investimenti per 120 milioni di euro in progetti di edilizia residenziale integrati con strutture assistenziali e socio-sanitarie dedicate agli anziani.\nAl 2018, Cassa Depositi Prestiti gestiva 5 fondi immobiliari, di cui il Fondo Investimenti per l\u2019Abitare (FIA) per l'housing sociale e il Fondo FIA2, operante nei settori dello \"smart housing\" e dello \"smart working\". Oltre a gestire il fondo mediante una sua controllate, Cassa Depositi Prestiti detiene un miliardi di euro del capitale del FIA, al quale aderiscono anche il Ministero delle Infrastrtture dei Trasporti, banche, assicurazioni e enti previdenziali italiani. Il fondo a sua volta alimenta 30 fondi locali, che hanno come co-investitori soggetti e pubblici dei territori, raggiungendo una mobilitazione di risorse pari a 3 miliardi di euro. Uno dei progetti in programma a partire dal 2020 \u00e8 la costruzione di \u00ab20.000 alloggi sociali e 2.500 posti letto in residenze temporanee e studentesche su tutto il territorio nazionale\u00bb.\nDopo dieci anni di operativit\u00e0 nell'ambito dell'housing sociale, a gennaio del 2020 CDP realizza il suo primo intervento diretto nel settore, che corrisponde anche alla prima obbligazione di tipo Social Housing Bond collocata nel mercato italiano. L'operazione del valore di 750 milioni di euro ha ricevuto ordini di importo superiore ai 5 miliardi di euro, per un'obbligazione decennale con cedola dell'1.1% e coupon a scadenza dell'1%. L'operazione appartiene ad un programma di emissioni obbligazionarie del valore di 10 miliardi di euro, che S&amp;P e Fitch. hanno valutato con rating BBB., anche rispetto al piano di creazione di valore condiviso e rispetto agli obbiettivi ambientali e sociali dell'Agenda 2030 dell'ONU.\nDati legali ed iscrizioni.\nDenominazione: Cassa Depositi e Prestiti S.p.A.\nSede legale: Via Goito 4 - 00185 Roma\nCodice Fiscale: 80199230584\nPartita IVA: 07756511007"}
{"id": "753131", "revid": "339392", "url": "https://it.wikipedia.org/wiki?curid=753131", "title": "Mega Dux", "text": ""}
{"id": "753132", "revid": "6134339", "url": "https://it.wikipedia.org/wiki?curid=753132", "title": "D\u00e9sir\u00e9e Bernadotte", "text": ""}
{"id": "753134", "revid": "880789", "url": "https://it.wikipedia.org/wiki?curid=753134", "title": "Burina e Michina", "text": "I personaggi di Burina e Michina costituiscono una coppia famosa ancor oggi nella tradizione orale alessandrina.\nBurina fa la sua prima apparizione nella prima met\u00e0 dell'XIX secolo, grazie alla penna di Crispino Jachino, in divertenti dialoghi tra popolane.\nAll'inizio del XX secolo, nel 1908, Burina appare sul giornale \"Sghignazzino\". L'anno seguente le viene affiancato il personaggio di Michina (diminutivo di Domenica). Passano pi\u00f9 di vent'anni e i due personaggi fanno la loro ricomparsa sul \"Pungolo di Gagliaudo\", settimanale umoristico illustrato, che usciva la domenica mattina, diretto da Evardo Dupuis: \u00e8 il 1932. I dialoghi sono a volte firmati da Andrea Canestri, a volte dal collega giornalista Enrico Reposi, altre volte anonimi.\nNei primi anni del dopoguerra (1946) Enrico Reposi riprende la storica coppia sul giornale satirico-umoristico-sportivo \"Il Matterello\", ribattezzandola \"'Tamlina e Zablina\" e pubblica, inoltre, una commedia (a puntate) in dialetto alessandrino, in tre atti, dal titolo: \"Bartlam\u00e9 Lonsavegia\". Qualche tempo dopo, nel 1954, la rubrica \"Burina e Michina\" firmata da Andrea Canestri rinasce con \"Il Pungolo di Alessandria\" (settimanale indipendente di cronaca, sport, umorismo)."}
{"id": "753146", "revid": "547992", "url": "https://it.wikipedia.org/wiki?curid=753146", "title": "Brooke Shields", "text": "Biografia.\nNasce a New York in una famiglia agiata e stimata in relazione con la nobilt\u00e0 italiana; la sua famiglia ha anche origini inglesi e tedesche. Suo padre era Francis Alexander Shields, membro del partito repubblicano, funzionario della casa cosmetica Revlon, fratello di Marina Shields; la madre \u00e8 Teri Shields (nata Maria Theresia Schmon), anch'essa attrice e poi manager della figlia. I genitori divorziarono quando ancora Brooke era bambina.\nL'attrice ha tre sorelle consanguinee: Marina (moglie di Thomas William Purcell), Olympia, Christiana e due fratellastri: Diana Luise Auchincloss e Thomas Gore Auchincloss Jr. I nonni paterni erano Francis Xavier Shields, campione del tennis statunitense anch'egli con una carriera cinematografica e la seconda moglie, la principessa Donna Marina Torlonia di Civitella-Cesi, met\u00e0 italiana e met\u00e0 americana, sorella di Alessandro Torlonia, V principe di Civitella-Cesi, marito dell'Infanta Beatrice di Spagna (zia del Re Juan Carlos I). Shields \u00e8 cugina di secondo grado dell'attrice Glenn Close.\nAttraverso un'approfondita ricerca compiuta e pubblicata nel 1995 dal genealogista William Addams Reitwiesner, si \u00e8 potuta tracciare la discendenza di Brooke con le pi\u00f9 importanti famiglie italiane, in particolare di Roma e di Genova, tra il 1355 e il 1965 (Gattilusio-Paleologo-Savoia; Grimaldi; Imperiale; Carafa; Doria; Doria Pamphili Landi; Chigi-Albani e Torlonia).\nNella primavera del 2005 Brooke parl\u00f2 su numerose riviste, emittenti TV e partecip\u00f2 al \"The Oprah Winfrey Show \" per pubblicizzare la sua battaglia contro la depressione post-partum. Nel suo libro \"Down Came the Rain\" Brooke Shields racconta la sua grave crisi depressiva e l'aiuto ricevuto dai medici: \u00ab\u00c8 un problema molto grave, sono stata ringraziata da molte donne per aver aperto un problema che viene troppo spesso ignorato per mancanza di informazioni, vergogna, paura. Questa \u00e8 la mia storia, personale e reale.\u00bb.\nVita privata.\nIl 19 aprile 1997 si sposa a Pebble Beach, California, con il tennista Andre Agassi, dal quale divorzia il 9 aprile 1999; il matrimonio fu poi annullato. Dal 4 aprile 2001 \u00e8 sposata con il produttore televisivo Chris Henchy. Dopo diversi tentativi d'inseminazione artificiale, sono nate Rowan Francis (15 maggio 2003) e Grier Hammond (18 aprile 2006).\nCarriera.\nAnni settanta.\nLa carriera di Brooke Shields inizia a soli 11 mesi, quando appare con la madre su numerose riviste per una pubblicit\u00e0 della Ivory, \"Snow Baby\", prodotti per l'igiene personale e poi in pubblicit\u00e0 televisive fotografata da Richard Avedon per la Colgate e da Charles Sheldon come Breck girl per la \"Breck shampoo\". A soli 11 anni era la pi\u00f9 giovane modella della famosa agenzia Ford di New York. A 14 anni era considerata gi\u00e0 una star tra le giovani modelle apparendo sulla copertina di oltre 300 riviste tra cui le famose \"Vogue\" e \"Cosmopolitan\".\nNel 1974 fa la comparsa nella serie televisiva \"After the Fall\" e compare nel grande schermo due anni dopo nello slasher \"Alice, Sweet Alice\", ma la carriera cinematografica inizia nel 1978 nel film \"Pretty Baby\" di Louis Malle, interpretando il ruolo di una bambina che si guadagna da vivere prostituendosi in un bordello. Poich\u00e9 Brookie (questo il suo soprannome da ragazzina) aveva solo 12 anni quando il film fu distribuito (e forse 11 quando fu girato) e in questo vi sono anche alcune sue scene di nudo, vennero da pi\u00f9 parti sollevate proteste nei confronti del film, accusato di essere pedopornografico. In molte nazioni il film fu vietato ai minori di 16 o 18 anni. A queste accuse seguirono quelle sul film successivo, \"Wanda Nevada\" (1979).\nAnni ottanta.\nIl film che la rese celebre fu senza dubbio \"Laguna blu\" del 1980, che includeva scene di nudo con Christopher Atkins sull'isola deserta, con lei ancora adolescente (Shields pi\u00f9 tardi testimoni\u00f2 davanti alla Corte per l'inchiesta degli USA che fu usata una controfigura in queste scene); discreto successo ebbe anche l'uscita del film \"Amore senza fine\" del 1981.\nA 16 anni era tra i volti pi\u00f9 conosciuti nel mondo grazie alla duplice carriera di modella dal fascino provocante e giovane controversa attrice. Il \"Time\", il 9 febbraio 1981, pubblic\u00f2 il guadagno giornaliero di Brooke: $10.000. Nel 1983 apparve sulla copertina di settembre di \"Paris Vogue\", in ottobre e novembre su \"American Vogue\" e a dicembre sull'edizione italiana. Fu la testimonial TV per i jeans Calvin Klein.\nDal 1981 al 1984 venne premiata col People's Choice Award come miglior attrice.\nAnni novanta.\nBrooke Shields accanton\u00f2 la carriera cinematografica per laurearsi alla Princeton University in letteratura francese. La sua tesi era intitolata \"L'iniziazione: dall'innocenza all'esperienza: il viaggio dell'adolescenza nel film di Louis Malle, Pretty Baby e Lacombe Lucien\".\nApparve in diversi spettacoli televisivi, il pi\u00f9 riuscito dei quali si rivel\u00f2 essere la sitcom della NBC \"Susan\" in cui fu protagonista dal 1996 al 2000 vincendo nel 1997 il premio People's Choice nella categoria Artista femminile favorita nelle nuove serie televisive.\nLa Shields partecip\u00f2 a molteplici produzioni, soprattutto revival musicali, come \"Grease\", \"Cabaret\", \"Wonderful Town\" e \"Chicago\" a Broadway e nel West End londinese. Partecip\u00f2 anche pi\u00f9 volte al \"That '70s Show\": interpretava mrs. Burkhart, la madre di Jackie (Mila Kunis).\nRegistr\u00f2 per la Sony/BMG la narrazione di \"Runaway Bunny\", un concerto per violino e orchestra di Glen Roven, eseguito dalla Royal Philharmonic e Ittai Shapira.\nDoppiatrici italiane.\nNelle edizioni in italiano dei suoi film, Brooke Shields \u00e8 stata doppiata da:"}
{"id": "753149", "revid": "19933", "url": "https://it.wikipedia.org/wiki?curid=753149", "title": "CANT CRDA", "text": ""}
{"id": "753156", "revid": "125026203", "url": "https://it.wikipedia.org/wiki?curid=753156", "title": "Strada statale 258 Marecchia", "text": "La strada statale 258 Marecchia (SS 258), \u00e8 una strada statale italiana che sfrutta il corridoio naturale della Val Marecchia per collegare Sansepolcro (provincia di Arezzo) con Rimini. Dal 2001 al 2021, questa strada era classificata come \"strada provinciale 258 R Marecchia (SP 258)\" in Emilia-Romagna e \"strada regionale 258 Marecchia (SRT 258)\" in Toscana.\nSolo in parte segue, senza ricalcarla, l'antica via che dall'Etruria e dall'Alta Val Tiberina conduceva al margine orientale della pianura Padana e all'importante porto romano di Ariminum (Rimini) sul mare Adriatico. Il culmine della strada si trova al Passo di Viamaggio (983 m s.l.m.) al confine tra i comuni di Badia Tedalda e Pieve Santo Stefano, oltre il quale corre seguendo l'asta del fiume Marecchia. Non conosciamo l'esatto percorso della strada romana, per la quale ci sono diversi ipotesi, e nemmeno sotto quale console fu costruita, se Marco Livio Salinatore o altri, ma di certo tale strada ricalcava una pista protostorica utilizzata dagli umbri e dagli etruschi per raggiungere la costa adriatica e l'importante centro villanoviano di Verucchio.\nPercorso.\nLa moderna strada ha origine a Sansepolcro innestandosi sul vecchio tracciato della strada statale 3 bis Tiberina. Nella parte iniziale del suo percorso risale l'Alpe della Luna fino al Passo di Viamaggio, dopo il quale ridiscende lungo il fiume Marecchia attraversando l'abitato di Badia Tedalda.\nIl percorso procede quindi lambendo gli abitati di Pennabilli, Maiolo, Talamello e attraversando quello di Novafeltria. La strada passa vicino al confine di stato con la Repubblica di San Marino e, proseguendo nel suo avvicinamento alla costa, passa non lontano da Verucchio e finisce per innestarsi nel centro abitato di Rimini sulla strada statale 16 Adriatica.\nNegli anni Sessanta e Settanta parte del tracciato tra Novafeltria e Rimini \u00e8 stato ammodernato, in particolare sfruttando in alcuni tratti il tracciato delle ferrovie Rimini\u2013Novafeltria (dismessa nel 1960) e Santarcangelo di Romagna\u2013Urbino (mai completata, utilizzata tra il 1948 e il 1960 dalla ferrovia Rimini\u2013Novafeltria nel tratto Pietracuta\u2013Torello).\nIn seguito al decreto legislativo n. 112 del 1998, dal 2001 la gestione del tratto toscano \u00e8 passata dall'ANAS alla Regione Toscana che ha provveduto al trasferimento dell'infrastruttura al demanio della Provincia di Arezzo; la gestione del tratto marchigiano \u00e8 passata alla Regione Marche: in realt\u00e0 su sollecitazione di quest'ultima, la strada \u00e8 passata di propriet\u00e0 alla Provincia di Pesaro e Urbino; la gestione del tratto romagnolo \u00e8 passata alla Regione Emilia-Romagna, che ha provveduto al trasferimento dell'infrastruttura al demanio della Provincia di Rimini.\nA seguito poi del distacco-aggregazione dell'Alta Valmarecchia, dal 1\u00ba gennaio 2010 la gestione dell'intera tratta prima ricadente nella Provincia di Pesaro e Urbino \u00e8 passata alla Provincia di Rimini.\nDal 2021 la intera tratta della strada \u00e8 tornata di competenza ANAS nell'ambito del piano Rientro Strade."}
{"id": "753164", "revid": "1793900", "url": "https://it.wikipedia.org/wiki?curid=753164", "title": "Pappardelle sul cinghiale", "text": "Le pappardelle sul cinghiale (conosciute anche come \"pappardelle al cinghiale\") sono un piatto tipico della Maremma Grossetana, Maremma Laziale, dell'Alta Tuscia e dell\u2019Alta Valnerina, terre ricche di selvaggina, che si \u00e8 diffuso anche nel resto della Toscana, dell\u2019Umbria e nelle zone interne delle Marche, nell'area di Genga.\nPer la preparazione del piatto occorrono, oltre alle pappardelle fatte in casa con farina e uova, anche la carne di cinghiale, alcuni pomodori maturi che devono essere passati (o, meglio ancora, conserva) vino rosso (possibilmente uno della zona come il Morellino di Scansano o il Montecucco), cipolla, sedano, carote, rosmarino, alloro, sale, pepe, peperoncino e olio extravergine di oliva, possibilmente maremmano. Vi \u00e8 chi vi aggiunge delle olive.\nIl cinghiale, tagliato a piccoli pezzi, deve essere fatto marinare nel vino rosso con cipolla, carote tagliate a pezzi, sedano e alloro, per almeno 12 ore. Successivamente, si recuperano gli odori usati, si lavano, si tritano e si fanno soffriggere in un tegame; una volta rosolato il tutto si aggiunge la carne di cinghiale e si fa cuocere per un quarto d'ora circa, aggiungendo anche il rosmarino, il peperoncino e un pizzico di sale e pepe.\nSubito dopo si aggiunge il passato di pomodoro ottenuto precedentemente, un bicchiere e mezzo di vino rosso e un filo di olio; si copre il tegame e si fa cuocere per circa 4 ore facendo alcune pause di tanto in tanto durante la cottura.\nLe pappardelle vanno cotte per tre minuti circa in abbondantissima acqua salata bollente, con aggiunta di un cucchiaio di olio. Una volta scolate si condiscono col rag\u00f9 di cinghiale ed il piatto \u00e8 pronto.\nNote.\nPappardelle al Cinghiale"}
{"id": "753173", "revid": "2730", "url": "https://it.wikipedia.org/wiki?curid=753173", "title": "Israel Joshua Singer", "text": "Biografia.\nEra figlio di Pinchas Mendl Zinger, rabbino e autore di commentari rabbinici, e di Basheva Zylberman. Suo fratello era lo scrittore Isaac Bashevis Singer, premio Nobel per la letteratura nel 1978, e sua sorella la scrittrice Esther Kreitman. Suo figlio Joseph fu uno dei pi\u00f9 stretti collaboratori dello zio Isaac.\nSinger collabor\u00f2 con giornali in yiddish a partire dal 1916 (riviste come \"Literarishe Bleter\" e \"Khalyastre\" di Varsavia o \"Di naye tsayt\" di Kiev). Nel 1918 entr\u00f2 a far parte del circolo letterario yiddish detto il \"Circolo di Kiev\", e nel 1921 divent\u00f2 corrispondente del giornale americano yiddish \"Forverts\" (\"The Jewish Daily Forward\"). Dopo molti racconti scrisse il primo romanzo, \"Acciaio e ferro\" (il titolo di un'edizione in italiano \u00e8 \"La fuga di Benjamin Lerner\"), nel 1927. Nel 1934 emigr\u00f2 definitivamente negli Stati Uniti, dove continu\u00f2 a scrivere in yiddish, traducendosi a volte da solo in inglese. Mor\u00ec di trombosi a New York nel 1944, a soli 51 anni.\nLe sue memorie \"Da un mondo che non c'\u00e8 pi\u00f9\" (tradotte in italiano con il titolo \"La pecora nera\") apparvero postume nel 1946. In Italia, dopo decenni in cui era stato quasi dimenticato, ha conosciuto un periodo di riscoperta in seguito alla pubblicazione de \"La famiglia Karnowski\" ed al successo riscontrato."}
{"id": "753174", "revid": "10137", "url": "https://it.wikipedia.org/wiki?curid=753174", "title": "Israel Singer", "text": ""}
{"id": "753178", "revid": "320578", "url": "https://it.wikipedia.org/wiki?curid=753178", "title": "The Eagle Has Landed - part 2", "text": ""}
{"id": "753181", "revid": "80598", "url": "https://it.wikipedia.org/wiki?curid=753181", "title": "Sundlaugin", "text": "Sundlaugin (in islandese \"la piscina\") conosciuto anche come \u00c1lafoss, a causa del luogo dove si trova, \u00e8 uno studio di registrazione situato nei pressi di \u00c1lafoss, una cascata nella citt\u00e0 di Mosfellsb\u00e6r in Islanda. Fu convertito da una piscina in disuso, completamente abbandonata, e dagli edifici fatiscenti adiacenti. Attualmente \u00e8 di propriet\u00e0 del gruppo musicale post-rock Sigur R\u00f3s.\nStoria.\nLa band inizialmente avrebbe voluto registrare il suo album \"( )\" in una base missilistica abbandonata della NATO situata molto a nord in Islanda, ma dopo averla ispezionata si convenne che non era una buona idea. In seguito i membri del gruppo scoprirono questo lotto abbandonato comprendente anche la piscina in un quartiere rurale di Mosfellsb\u00e6r, lo comprarono e lo trasformarono in uno studio. Per introdurre all'interno il Mixer, date le sue dimensioni, fu necessario aprire una parte del tetto e posizionare lo stesso calandolo con una gru.\nLa maggior parte delle fotografie della \"band\" sono state scattate nei paraggi e dai paesaggi circostanti, e in particolare le immagini reperibili nel loro primo album ivi registrato, \"( )\".\nLo studio di registrazione \u00e8 stato utilizzato, oltre che per la registrazione vera e propria, anche per il mixaggio e la masterizzazione (abitualmente assistita dallo studio di ingegneria dei suoni Birgir J\u00f3n \"Biggi\" Birgisson) da un ampio gruppo di altri artisti, prevalentemente islandesi, fra cui Agent Fresco, The Album Leaf, Amiina, Amusement Parks on Fire, And\u0155um, Beneath, Benni Hemm Hemm, Bubbi Morthens, For a Minor Reflection, Jakob\u00ednar\u00edna, Julianna Barwick, Kira Kira, Mugison, M\u00fam, \u00d3l\u00f6f Arnalds, P\u00e9tur Ben, Retro Stefson, Self Defense Family, Ske, Slowblow, Steind\u00f3r Andersen e Storsveit Nix Noltes."}
{"id": "753182", "revid": "767487", "url": "https://it.wikipedia.org/wiki?curid=753182", "title": "My Generation (album The Who)", "text": "My Generation \u00e8 il primo album long playing del gruppo inglese The Who, pubblicato nel dicembre 1965 dalla Brunswick Records; in Canada nel 1965 e negli Stati Uniti nel 1966 venne pubblicato con il titolo The Who Sings My Generation dalla Decca Records. La rivista \"Rolling Stone\" nel 2012 lo ha inserito al 237\u00ba posto della lista dei 500 migliori album e compare anche nella classifica 1001 Albums You Must Hear Before You Die.\nIl disco.\nRegistrazione.\nNel 1965 gli Who avevano reclutato il batterista Keith Moon e assunsero definitivamente il nome dopo essersi chiamati \"The Detours\" dopo un breve periodo nel quale si erano chiamati \"The High Numbers\". Le registrazioni dell'album incominciarono nella primavera del 1965, durante il periodo Rhythm and blues del gruppo che per questo realizz\u00f2 cover di popolari canzoni del genere come \"I Don't Mind\" e \"Please, Please, Please\", entrambe di James Brown in aggiunta a composizioni originali di Pete Townshend con chiare influenze R&amp;B. Vennero registrate nove tracce ma alcune di esse furono rifiutate dal chitarrista che le incise nuovamente a ottobre.\nCome riportato nella nuova edizione Deluxe dell'album \"I'm a Man\" venne eliminata dalla versione americana per i suoi espliciti riferimenti sessuali e la versione ivi contenuta di \"The Kids Are Alright\" \u00e8 quella del singolo pubblicato nel Regno Unito nella quale risulta tagliata una breve sezione strumentale prima dell'ultima strofa.\n\"My Generation\" fu registrato subito dopo che i singoli \"I Can't Explain\" e \"Anyway, Anyhow, Anywhere\" entrarono in classifica, e (come specificato nel booklet della Deluxe Edition del 2002) venne successivamente disconosciuto dal gruppo, che lo indic\u00f2 come un lavoro fatto troppo in fretta e che non li rappresentava dal punto di vista delle esibizioni dal vivo del periodo. I critici invece, lo giudicheranno (soprattutto durante gli anni settanta e gli ottanta) come uno dei migliori album rock di tutti i tempi. Nel 2003 venne inserito nella lista dei 500 migliori album secondo Rolling Stone alla posizione 236. L'album \u00e8 considerato un'importante precursore del genere power pop.\nCopertina.\nL'edizione pubblicata nel Regno Unito ha in copertina una foto dall'alto dei membri della band che guardano verso la camera fra dei barili di petrolio, con sovraincisi in caratteri rossi e blu il nome della band e il titolo del disco mentre l'edizione americana la foto venne sostituita con una che riprendeva la band sullo sfondo del Big Ben.\nSingoli.\nAlcune delle canzoni presenti nell'album vennero pubblicate anche come singolo: \"My Generation\" precedette l'uscita dell'album e raggiunse la seconda posizione della Official Singles Chart, seguirono poi \"A Legal Matter\", \"La-La-La Lies\" e \"The Kids Are Alright\" pubblicati come singoli dalla Brunswick dopo che la band aveva iniziato a pubblicare nuovo materiale per la nuova etichetta Reaction nel 1966; questi ultimi singoli non vennero sostenuti dalla band e non raggiunsero il successo commerciale di \"My Generation\" o degli altri singoli pubblicati dalla Reaction Records. \"The Kids Are Alright\" comunque raggiunse la top ten svedese. \"My Generation\" e \"The Kids Are Alright\" in particolare divennero nel tempo due delle canzoni maggiormente reinterpretate; mentre \"My Generation\" \u00e8 un pezzo grezzo e aggressivo precursore dei generi heavy metal e punk rock, \"The Kids Are Alright\" \u00e8 una composizione pop pi\u00f9 sofisticata con armonie vocali anche se mantiene la struttura delle canzoni della band del periodo; \"Circles\" venne rifatta dal noto gruppo britannico Les Fleur de Lys e ricevette un certo successo dopo la pubblicazione all'interno della compilation \"\". Nella versione italiana \"La-La-La-Lies\" \u00e8 stata registrata ed incisa nell'album \"Per quelli come noi\" dai Pooh.\nEdizioni estere.\nIn alcuni paesi europei nel 1965 comparve anche in una edizione intitolata \"The Kids Are Alright\"; negli Stati Uniti e in Canada l'album venne pubblicato con il titolo \"The Who Sings My Generation\" con una diversa copertina e un brano che venne sostituito (\"Instant Party\" al posto di \"I'm a Man\"); in Argentina venne pubblicato con il titolo \"The Who Cantan Mi Generaci\u00f3n\" e i titoli delle canzoni vennero tradotti in spagnolo nell'elenco presente sul disco; In Germania nel 1967 ne venne pubblicata una seconda edizione con il titolo \"The Beat\";\nAccoglienza.\nNella sua rubrica sulla rivista \"Esquire\", nel 1967 il critico musicale Robert Christgau defin\u00ec l'album: \u00abIl rock pi\u00f9 duro della storia\u00bb e nel 1981 lo incluse, nella versione americana, nella sua \"basic record library\" (discografia fondamentale). Il giornalista Richie Unterberger lo ha definito in uno retrospettiva sulla rivista AllMusic come \u00ab\"the hardest mod pop\"\u00bb, ovvero il pi\u00f9 duro disco di musica mod mai registrato, aggiungendo che: \u00abAll'epoca della sua pubblicazione, conteneva anche le pi\u00f9 ferocemente potenti parti di chitarre e batteria mai incise su un disco rock\u00bb.. Il giornalista Mark Kemp scrisse sulla \"The Rolling Stone Album Guide\" del 2004:Nel 2003 l'album venne posizionato al n\u00ba 237 nella classifica della rivista \"Rolling Stone\" dei 500 migliori album di sempre e al secondo posto nella classifica dei \"Greatest guitar album of all time\" della rivista \"Mojo\"; l'anno successivo gli venne assegnato il posto n\u00ba 8 dalla rivista \"Q nella\" lista dei 50 migliori album britannici di sempre e nel 2006 raggiunse il n\u00b0 9 nella classifica della rivista \"New Musical Express\" dei 100 migliori album britannici.\nLa canzone \"My Generation\" nel 2004 era al numero 11 della classifica della rivista \"Rolling Stone\" delle 500 migliori canzoni di tutti i tempi e nel 2006, \"The Kids Are Alright\" venne posizionata al numero 34 nella lista delle 200 migliori canzoni degli anni sessanta del sito web Pitchfork; nel 2009 la versione americana del 1966 dell'album pubblicata negli Stati Uniti \u00e8 stata inserita nel National Recording Registry della Biblioteca del Congresso in quanto culturalmente significativo e degno di essere conservato e preservato.\nTracce.\nMy Generation (versione UK): tutti i pezzi sono composti da Pete Townshend eccetto dove indicato:\nThe Who Sings My Generation (versione USA): la versione americana differisce per il titolo, la copertina e un brano che venne sostituito (\"Instant Party\" al posto di \"I'm a Man\"):"}
{"id": "753186", "revid": "11959", "url": "https://it.wikipedia.org/wiki?curid=753186", "title": "Himyar", "text": "Himyar () \u00e8 il nome che gli Arabi musulmani dettero al regno neo-sabeo sud-yemenita attivo tra il 110 a.C. e il 520), prima della sua conquista e della conversione dei suoi abitanti a seguito della disfatta subita dalla \"profetessa\" Saj\u0101.\nStoria.\n\u00c8 probabile che il nome sia quello di una confederazione tribale - con capitale Zaf\u0101r - formatasi alla fine del II secolo a.C., con la quale gli Arabi peninsulari erano entrati in proficuo contatto economico-commerciale e culturale fin dall'et\u00e0 preislamica.\nIl potere himyarita spost\u00f2 a \u1e62an\u02bf\u0101\u02be la sua capitale quando la popolazione conobbe un notevole incremento nel V secolo d.C..\nIl potere pass\u00f2 ai sovrani provenienti dalla trib\u00f9 di dh\u016b Rayd\u0101n e per questo motivo il loro regno fu chiamato Rayd\u0101n, come figura anche nella loro monetazione e nelle loro iscrizioni.\nIl regno conquist\u00f2 poi per la prima volta la vicina Saba' verso il 25 a.C., Qataban intorno al 200 d.C. e Ha\u1e0dramawt nel 300 d.C. circa.\nNel IV secolo si assistette a un parziale processo di ebraizzazione e al relativo abbandono della cultura pagana, per volont\u00e0 della dinastia di \"tubba\u02bf\" regnante, fenomeno che - unitamente alla cospicua presenza cristiana nella grande oasi di Najr\u0101n - \u00e8 stato visto come anticipatore del lento affermarsi delle concezioni monoteistiche della Penisola dapprima e del ij\u0101z successivamente, senza dimenticare comunque l'influenza scaturita dall'occupazione del paese da parte dei persiani sasanidi nel 570 d.C. circa.\nSecondo tradizioni e documenti arabi, siriaci e abissini, il re Dh\u016b Nuw\u0101s si convert\u00ec al giudaismo, mettendo in atto nel 523 una violenta persecuzione contro i cristiani. Le fonti cristiane insistono sull'episodio dell'assedio alla citt\u00e0 di Najr\u0101n, il cui assedio non sort\u00ec effetti, inducendo il re a promettere che, se i cristiani gli avessero aperto le porte pacificamente, non avrebbe perpetrato alcuna violenza. Non fu cos\u00ec. Quando la citt\u00e0 gli apr\u00ec le porte, Dh\u016b Nuw\u0101s ordin\u00f2 il massacro di quanti non avessero abbandonato la fede cristiana e, come monito, disseppell\u00ec il corpo del vescovo Paolo e lo arse.\nGli \"Acta\" di Areta di Najr\u0101n ricordano il martirio di Areta, uno dei notabili della citt\u00e0, il quale fu ucciso con 340 compagni il 24 ottobre del 523. I documenti agiografici leggono ovviamente l'episodio dell'assedio in chiave esclusivamente religiosa, mentre ignorano il cospicuo debito contratto dal re nei confronti dei mercanti cristiani dell'oasi e la sua difficolt\u00e0 (e flebile intenzione) di rifonderlo."}
{"id": "753189", "revid": "125420143", "url": "https://it.wikipedia.org/wiki?curid=753189", "title": "Caffaro (fiume)", "text": "Il Caffaro (in bresciano \"C\u00e0fer\") \u00e8 un fiume della provincia di Brescia, appartenente al bacino del lago d'Idro. Nasce dal Cornone di Blumone, presso il Passo del Termine nel territorio di Breno, all'interno del Parco regionale dell'Adamello. Percorre la Valle del Caffaro bagnando Bagolino e alcune frazioni e si immette nel Chiese poco prima che quest'ultimo entri nel lago d'Idro, in localit\u00e0 Ponte Caffaro. Segna per un breve tratto il confine con la provincia di Trento (comune di Storo).\nAffluenti principali sono il Riccomassimo, il Rio Fr\u00e8i, il Dazare, il Bruffione, il Lajone, il Sanguinera, il Vaia, il Dasdan\u00e8, il Racigande, il Berga e il Leprazzo.\nLe acque del Caffaro vengono sfruttate per la produzione di energia idroelettrica."}
{"id": "753193", "revid": "287204", "url": "https://it.wikipedia.org/wiki?curid=753193", "title": "Raffaello Fossi", "text": "La formazione.\nIl percorso artistico di Raffaello Fossi inizi\u00f2 nel Castello di Signa negli anni a ridosso del secondo dopoguerra, in un momento ricco degli stimoli e delle forze propulsive tipiche della ricostruzione.\nLa presenza a Signa della \"bottega\" di un artista del livello di Giuseppe Santelli e di una notevole attivit\u00e0 artigianale legata alla produzione di ceramica e di terrecotte artistiche contribu\u00ec a mostrare a molti giovani signesi e lastrigiani la bellezza di misurarsi con i temi dell'arte favorendo la nascita di pittori e scultori capaci di lasciare una profonda traccia nella storia artistica di questo territorio, come Mario Moschi, Bruno Catarzi, Renato Bertelli, Enzo Borgini ed i fratelli Cartei.\nPer Rafo alle prime esperienze pittoriche, sviluppatesi nella scuola di Giuseppe Santelli, che immediatamente ne aveva individuato il talento naturale, seguirono quattro anni di studio presso l'Accademia di belle arti di Firenze sotto la direzione del professor Giorgio Settala seguiti a loro volta da un periodo di perfezionamento nella Scuola del Nudo.\nUna forte preparazione su ogni tecnica pittorica si accompagn\u00f2 a continui tentativi ed esperimenti che portarono Rafo ad avventurarsi in ogni ambito artistico mantenendo al tempo stesso una forte tensione culturale caratterizzata sia dalla lettura che dallo studio di filosofi e scrittori non solo contemporanei.\nLa sua partecipazione attiva all'interno del dibattito culturale ed artistico fiorentino contribu\u00ec a far s\u00ec che ogni sua opera fosse accompagnata da una sua vivace filosofia di fondo sorretta dalla certezza del ruolo dell'arte nel progresso dell'umanit\u00e0.\nLa sua vita fu segnata da problemi fisici che se da un lato ne limitavano i movimenti, dall'altro lo caricavano di rabbia, di passione, di voglia di vivere e di fare.\nProprio in un momento di seminfermit\u00e0, relegato nella sua camera di via dell'orologio, inizi\u00f2 le sue prime sperimentazioni pittoriche lungo percorsi diversi e spesso contraddittori che gli offrirono gli strumenti tecnici fondamentali per lo sviluppo di un proprio stile sempre pi\u00f9 libero dagli schemi accademici che trover\u00e0 uno sbocco fondamentale nell'attenzione verso Rosai e la sua opera.\nIl suo nome d'arte, RAFO, derivante dall'utilizzo delle due lettere iniziali del nome e del cognome, che contrassegna quasi tutta la sua produzione artistica a partire dal 1957, fu suggerito proprio dal maestro Ottone Rosai che ne ispir\u00f2 anche alcune prime opere e lo incoraggi\u00f2 ad affrontare con decisione quei nuovi percorsi artistici che Rafo segu\u00ec attraverso una ricerca continua ed il contatto con le pi\u00f9 significative avanguardie fiorentine degli anni cinquanta.\nLe esposizioni e l'evoluzione artistica.\nCon il 1957 inizia un periodo segnato da importanti mostre con le quali si sviluppa un rapporto ancora pi\u00f9 intenso con gli amici pittori e con critici d'arte capaci di cogliere le novit\u00e0 di un messaggio pittorico carico di contenuti originali.\nIl primo giugno del 1957 fu inaugurata la sua prima esposizione presso la Galleria \"Vigna Nuova\" di Firenze, cui seguirono in successione, oltre a ripetute partecipazioni a concorsi e a collettive, altre mostre personali che ebbero, come si pu\u00f2 rilevare da articoli di stampa, grandi successi di critica e di pubblico. Nell'ottobre del 1957 si tenne una nuova personale presso la Biblioteca Comunale di Empoli mentre il 1958 vide i successi della Galleria \"Falsetti\" di Prato e, di nuovo, della Galleria \"Vigna Nuova\" di Firenze.\nNel luglio del 1959 la \"Galleria\" \"Spinetti\" di Firenze ospiter\u00e0 una personale che, secondo Umberto Baldini, segner\u00e0 la piena maturazione artistica di RAFO.\nLa mostra alla galleria \"Il Bulino\" di Ferrara, nell'autunno del 1960, costituir\u00e0 un altro importante passaggio nella direzione di una presa di coscienza sempre pi\u00f9 forte nei confronti dell'approdo ad un pi\u00f9 definito stile personale che, valorizzando ogni momento ed ogni esperienza provata nei vari ambiti seguiti dal pittore andava segnando le principali caratteristiche della sua arte.\nA seguito dell'improvvisa morte a soli 33 anni, non vi ulteriori esposizioni o mostre per oltre 45 anni; bisogner\u00e0 infatti attendere il 2007 per poter rivedere alcune delle sue opere, recuperate dai nipoti, nella prima grande retrospettiva organizzata dal Comune di Lastra a Signa, presso lo Spedale di Sant'Antonio.\nSeguiranno altre mostre come quella del 2012 nel suo paese nativo, Castel di Signa.\nGli ultimi anni.\nAbbandonate col tempo le pur utili sollecitazioni esterne e muovendosi arditamente su percorsi pi\u00f9 liberi ed a lui pi\u00f9 congeniali si assiste, nell'ultimo periodo, alla produzione di opere particolari, nelle quali si legge il suo passato, ma che si risolvono in un'autonomia piena e con uno stile sicuramente inconfondibile.\nLa sua capacit\u00e0 di esprimersi utilizzando le pi\u00f9 particolari tecniche pittoriche fu utilizzata anche su quelle tematiche di valenza politica e civile che animavano il dibattito dei primi anni sessanta. La guerra fredda e il timore di un conflitto nucleare rappresentarono alcuni dei fronti in cui Rafo impegn\u00f2 direttamente il suo pensiero e la sua arte.\nLa \"Mostra Antinucleare\" che si terr\u00e0 a Firenze nel 1961 vedr\u00e0 la sua partecipazione con un quadro di notevoli dimensioni dal titolo \"La fine\". Questo dipinto, oggi esposto nella Sala Consiliare del Comune di Signa, rappresenta due mani scheletrite, su di uno sfondo verde, irreale, che si aggrappano ad un reticolato di filo spinato, quasi a testimoniare, con quella citazione da campo di sterminio nazista, che quanto era accaduto poteva nuovamente accadere nella prospettiva di un nuovo olocausto universale. Portandosi dietro la foto di questo dipinto, Rafo partecip\u00f2, gioved\u00ec 21 dicembre 1961, ad una trasmissione televisiva dal titolo \"Arti e Scienze\".\nI grandi quadri su iuta, le ragnatele, le immagini che vanno ben oltre l'ambiente ed il contesto tipico dei primi anni sessanta, costituiscono elementi originali di forte tensione artistica estremamente coinvolgenti anche per chi li guarda.\nSempre Umberto Baldini scriver\u00e0 su \u201cLa Nazione\u201d del 26 giugno 1961:\n\" \u2026 i risultati appaiono veramente notevoli specie se confrontati con l'ultima sua attivit\u00e0: c'\u00e8 pi\u00f9 libert\u00e0, pi\u00f9 piglio, pi\u00f9 incisivit\u00e0 nel suo linguaggio che va risolvendo in emozioni di larga cromia il recente cristallizzarsi di una quasi geometrica elaborazione \u2026\"\nNella bellezza delle sue opere e nel raggiungimento di un obiettivo tanto desiderato la finale paura di perdere quella tensione artistica che lo aveva spinto verso simili risultati: confidava al fratello, nei mesi precedenti la sua prematura scomparsa, che ormai si sentiva assuefatto alla vita ed esprimeva il timore di non riuscire pi\u00f9 ad evolvere la sua arte verso nuove e dinamiche direzioni.\nParigi, il suo mondo culturale ed artistico, con la presenza forte dell'esistenzialismo, avrebbero potuto sollecitare nuovi percorsi, capaci di annullare una quiete, pi\u00f9 presunta che vera, che Rafo intendeva anche come morte dell'arte.\nNel momento in cui la sua pittura cominciava ad affermarsi la sua vita terminava con la morte improvvisa, giunta a 33 anni, alla vigilia del suo tanto atteso viaggio a Parigi, dove pensava di prendere contatto con le avanguardie artistiche presenti nella capitale francese, interrompeva bruscamente un percorso che, dopo tante difficolt\u00e0 e delusioni, sembrava essere arrivato ad un successo che lo stava consacrando anche agli occhi di un pubblico pi\u00f9 vasto accanto agli amici Silvio Loffredo, Nino Tirinnanzi, Venturino Venturi, Gambassi, Bergomi, Pini, Midollini, Antonio e Xavier Bueno."}
{"id": "753194", "revid": "1543377", "url": "https://it.wikipedia.org/wiki?curid=753194", "title": "Premio Grinzane Cavour 2002 (album)", "text": "Premio Grinzane Cavour 2002 \u00e8 l'album dal vivo tratto dal concerto di Manuel Agnelli, Cristina Don\u00e0 e Marco Parente al Teatro Politeama di Saluzzo (Cuneo), il 4 ottobre 2002.\nIl disco.\nQuesto album \u00e8 la registrazione del concerto che Manuel Agnelli, Cristina Don\u00e0 e Marco Parente hanno tenuto, per la prima volta insieme sullo stesso palco, al Teatro Politeama di Saluzzo, il 4 ottobre del 2002, in occasione del Premio Grinzane Cavour, nell'ambito del quale sono stati insigniti del Premio Grinzane Musica.\nAlcuni brani erano gi\u00e0 stati pubblicati come b-sides di alcuni singoli dei tre artisti, questo disco aggiunge brani inediti e consente l'ascolto integrale del concerto.\nL'album non \u00e8 stato distribuito nei negozi, ma \u00e8 stato allegato al n. 20 (inverno 2006) della rivista musicale \"Mucchio Extra\" (supplemento trimestrale de Il Mucchio Selvaggio) uscita il 21 dicembre 2005."}
{"id": "753196", "revid": "79457", "url": "https://it.wikipedia.org/wiki?curid=753196", "title": "Latium Adjectum", "text": ""}
{"id": "753197", "revid": "594360", "url": "https://it.wikipedia.org/wiki?curid=753197", "title": "Acquacotta", "text": "Lacqua cotta \u00e8 un piatto tipico della cucina della bassa maremma, quindi sia della Maremma grossetana che della Tuscia viterbese e del Casentino. Deriva dal pranzo tipico dei butteri quando si trovavano in aperta campagna a seguito delle mandrie. Alcuni trovano assonanze e commistioni con la medievale zuppa arcidossina che per\u00f2 si basa su altri ingredienti. \u00c8 una zuppa povera, che varia di zona in zona a seconda della reperibilit\u00e0 degli ingredienti, da qui il nome di acqua cotta.\nDescrizione.\nL'ingrediente principale del piatto sono le verdure, al tempo raccolte direttamente in campagna; a queste si aggiungevano il pane sciocco, l'olio d'oliva e il sale che i butteri portavano sempre al seguito nella \"catana\", tipico tascapane di cuoio.\nPer i motivi di cui sopra, le verdure variano molto a seconda del periodo in cui si prepara tale pietanza, quindi ci si pu\u00f2 trovare \"cardini\" (polloni di carciofi), broccoletti, cicoria selvatica, cappucci, fagiolini, borragine, \"pisciacane\" (tarassaco, noto anche come \"dente di leone\") e qualsiasi verdura possa dar sapore. Per aumentarne il potere nutrizionale talvolta vengono aggiunti grassi animali come una cotica (cotenna del maiale) e il \"battuto\" (lardo sminuzzato con il coltello, sulla crosta del pane in mancanza di un \"battilardo\"). Quest'ultimo veniva spesso usato per preparare il soffritto d'aglio e cipolla in un \"pignatto\" come inizio della ricetta.\nIl piatto si presenta in pi\u00f9 varianti in base alla zona, tuttavia la versione viterbese si presenta con cipolla, aglio, cicoria, \"cicorione\", acqua, olio d'oliva, patate, erbe di stagione anche selvatiche, raramente funghi, uovo (il cosiddetto \"uovo sperso\"), oppure, in alternativa, il baccal\u00e0 (acquacotta col baccal\u00e0) e pane di grano duro, che tradizionalmente \u00e8 senza sale, raffermo e/o abbrustolito. Una versione del tutto particolare viene preparata sui cosiddetti monti della Tolfa. Nella versione pi\u00f9 diffusa in Toscana prevede l'utilizzo di cipolla, pomodoro, acqua, olio d'oliva, sedano, carota, basilico, pane casalingo raffermo abbrustolito, pecorino grattugiato, uovo.\nIn agosto nella provincia di Grosseto si tengono diverse sagre dell'acquacotta nei paesini alle pendici del monte Amiata, tra cui Cana e Santa Fiora."}
{"id": "753200", "revid": "73560", "url": "https://it.wikipedia.org/wiki?curid=753200", "title": "Acqua cotta", "text": ""}
{"id": "753201", "revid": "15756", "url": "https://it.wikipedia.org/wiki?curid=753201", "title": "Ferdinando (commedia)", "text": "Ferdinando \u00e8 una commedia teatrale di Annibale Ruccello. \u00c8 andato in scena per la prima volta il 28 febbraio 1986 nel teatro Verdi di San Severo, diretto dall'autore con Isa Danieli nel ruolo di donna Clotilde e lo stesso Ruccello nel ruolo di don Catellino.\nL'opera ha vinto due premi IDI: uno nel 1985 come testo teatrale, il secondo nel 1986 come miglior messinscena.\nTrama.\nDonna Clotilde, baronessa borbonica in decadenza come tutta l'aristocrazia fedele ai Borbone, decide di vivere gli ultimi anni della sua vita nella sua casa di campagna in una non precisata zona dell'area vesuviana, scegliendo l'isolamento come segno di disprezzo per la nuova cultura piccolo borghese che si va affermando dopo l'unificazione d'Italia.\nIl Regno delle Due Sicilie \u00e8 appena caduto.\n\u00c8 con lei una cugina povera, donna Gesualda, che svolge l'ambiguo ruolo di infermiera/carceriera.\nI giorni trascorrono uguali, tra pasticche, acque termali, farmaci vari e colloqui con il parroco del paese, Don Catello. Nulla sembra poter cambiare il corso degli eventi, finch\u00e9 non arriva Ferdinando, un giovane nipote di Donna Clotilde, dalla bellezza \u201cmorbosa e strisciante\u201d. Sar\u00e0 lui a gettare lo scompiglio nella casa, a mettere a nudo contraddizioni, a disseppellire scomode verit\u00e0 e a spingere un intreccio apparentemente immutabile verso un inarrestabile degrado. Dice l'autore:\nLinguaggio.\nFerdinando rappresenta uno dei punti pi\u00f9 alti della drammaturgia italiana degli anni Ottanta, il linguaggio usato \u00e8 uno degli oggetti che pi\u00f9 fa discutere chi si occupa dell'autore e le influenze maggiori sembrano quelle di Raffaele Viviani.\nSecondo Enrico Fiore, che introduce la raccolta del teatro di Ruccello edita dalla Ubulibri :\nNelle stesse battute dei personaggi si ostenta una superiorit\u00e0 sofisticatamente difesa del dialetto napoletano; sicuramente ultimi battiti di un grande cuore borbonico ma soprattutto un autore che decide di affidarsi alla tradizione, al napoletano come ultimo baluardo contro un'epoca nuova, spaventosa. \nGESUALDA - Ed eccoci qua! Lo sapevo! Ce lo aspettavamo da un\nmomento all'altro l'anatema divino! La scomunica papale!\nCLOTILDE - E non parlare italiano! Hai capito! Nun voglio sent\u00ec 'o\n'ttaliano dint' 'a 'sta casa ... lo e isso c'avimme appiccicate il 13 febbraio\ndel 1861... Fra me e isso ce fuie nu duello a Gaeta ... Padrini,\nFrancesco Il e il generale piemontese Cialdini. .. Contemporaneamente\nall'ammainarsi della gloriosa bannera 'e re Burbone s'ammainaie\npure l'italiano dint' 'o core mio ... 'Na lengua straniera! ... Barbara!. .. E\nsenza sapore, senza storia!. .. 'Na lengua 'e mmerda!. .. 'Na lengua\nsenza Ddio! Se proprio ce tiene a parl\u00e0 n'ata lengua parla latino ca \u00e8\n'na lengua santa!. .. "}
{"id": "753203", "revid": "1573940", "url": "https://it.wikipedia.org/wiki?curid=753203", "title": "Attila Vajda", "text": "Ha vinto una medaglia di bronzo ai Giochi olimpici di Atene 2004 e ai Mondiali 2006 sempre nel C1\u00a01000\u00a0m. Nel 2007 ai Mondiali \u00e8 riuscito a conquistare l'oro."}
{"id": "753208", "revid": "392652", "url": "https://it.wikipedia.org/wiki?curid=753208", "title": "Generatore di segnali", "text": "Il generatore di segnale \u00e8 un'apparecchiatura elettrica/elettronica in grado di generare un segnale elettrico con caratteristiche scelte a priori dall'operatore; il segnale, ai fini dell'utilizzo dell'apparecchiatura, pu\u00f2 essere considerato stabile e preciso.\nQueste apparecchiature, anche se non possono effettuare direttamente letture di grandezze elettriche, possono considerarsi a tutti gli effetti strumenti di misura in quanto, con esse, si possono effettuare delle misure per confronto oppure costituire un campione materiale di una grandezza elettrica.\n\"Nota:\" In elettronica, con il termine \"generatore di segnale\" viene genericamente definito un qualsiasi circuito in grado di generare un segnale con caratteristiche note. Questa voce disquisisce delle singole apparecchiature espressamente realizzate a tale scopo, e che si trovano in commercio come strumento a s\u00e9 stante.\nUso.\nI generatori di segnale (intesi come apparecchiature a s\u00e9 stanti) sono tipicamente utilizzati in tre modi:\nVerifica.\nUn impiego comune dei generatori di segnale \u00e8 quello di verificare circuiti elettrici ed elettronici: l'apparecchiatura fornisce un preciso segnale al circuito da verificare, l'analisi di come quest'ultimo lo elabora realmente, e il confronto tra quanto invece era previsto teoricamente, fornisce all'analista un quadro della funzionalit\u00e0 del circuito. \nRispetto alla verifica in \"situ\" (nelle condizioni d'utilizzo reale), l'uso dei generatori di segnale offre alcuni vantaggi:\n\"Esempio:\" collegando un generatore di onde sinusoidali all'ingresso di un amplificatore, ed effettuando velocemente delle \"spazzolate\" con segnali ad ampiezza e frequenza variabili, si pu\u00f2 verificarne la linearit\u00e0 in ampiezza e la risposta in frequenza.\nComando.\nUn altro impiego dei generatori di segnale, \u00e8 quando vengono usati per dare comandi stabili e precisi ad altre apparecchiature: in questo caso il segnale generato \u00e8 usato come riferimento per controllare il processo d'uscita di apparecchiature, le quali spesso non lavorano nemmeno su grandezze elettriche. \n\"Esempio:\" interfacciando un generatore di segnali al sistema di comando di un'elettrovalvola, si pu\u00f2 controllare il flusso di un fluido con andamenti ciclici pi\u00f9 o meno complessi.\nSpesso le apparecchiature per il controllo di processo dispongono di propri sistemi di comando, integrati nell'apparecchiatura stessa (generatori di segnali di controllo, computer, PLC, ecc.). D'altronde, i sistemi di controllo pi\u00f9 evoluti dispongono anche d'ingressi che permettono il comando da dispositivi esterni; ci\u00f2 amplia la flessibilit\u00e0 del sistema, permettendo di collegare altre apparecchiature di controllo, con caratteristiche inizialmente non previste, superiori in termini di precisione o in termini campo applicativo.\nStrumento campione.\nUna variante particolare dell'impiego dei generatori di segnale nel \"testing\", \u00e8 quando viene usato come campione materiale in grado di generare una grandezza elettrica di valore noto, stabile e definito con incertezza relativamente bassa, da usarsi come riferimento per la taratura di strumentazione elettrica.\n\"Esempio:\" si pu\u00f2 tarare un frequenzimetro facendogli misurare la frequenza di un segnale emesso da un generatore di forme d'onda campione, oppure facendo coincidere per battimento la frequenza dei due oscillatori.\nOvviamente, il generatore campione deve anch'esso essere stato preventivamente tarato, garantendo cos\u00ec la riferibilit\u00e0 alle unit\u00e0 di misura.\nVisualizzatore.\nCome gi\u00e0 accennato, non tutti i generatori dispongono di visualizzatori in grado di misurare il segnale da essi generato: infatti la funzione primaria di queste apparecchiature \u00e8 quella di generare un preciso segnale, non quello di misurarlo. Di fatto, una volta che l'apparecchiatura \u00e8 stata convenientemente regolata dall'operatore (settaggio), viene dato per scontato che il segnale d'uscita sia quello previsto.\nPer il settaggio, normalmente l'apparecchiatura dispone di un certo numero di pulsanti, selettori e commutatori atti a modificare le caratteristiche del segnale generato. La presenza di un eventuale visualizzatore o di spie luminose, pu\u00f2 servire solamente ad evidenziare all'operatore le impostazioni effettuate.\nLa presenza di un sistema di misura del segnale generato, si rende necessario solo quando una parte delle regolazioni si devono fare con comandi analogici (esempio dei potenziometri senza scatto): in tal caso l'indeterminazione propria nella regolazione del dispositivo, si ripercuote negativamente sul segnale d'uscita, rendendo necessario un controllo sullo stesso. Detto controllo pu\u00f2 essere eseguito da un altro strumento, indipendente dal generatore, o pi\u00f9 praticamente da uno strumento di misura integrato nel generatore stesso.\nEsistono in commercio strumenti multifunzione, che oltre ad essere dei generatori di segnali, permettono la lettura di segnali applicati ai loro ingressi; in questo caso il visualizzatore in dotazione pu\u00f2 servire sia per evidenziare i settaggi, che per leggere il valore di un segnale applicato allo strumento stesso.\nProgrammabilit\u00e0.\nCon il progresso dell'elettronica, e in particolare con l'uso estensivo dei microcomputer e della conversione digitale/analogica, i generatori di segnale hanno potuto giovarsi di sistemi avanzati per il settaggio e la generazione di segnali. In particolare, si possono citare:\nTipologia.\nVisto la vastit\u00e0 di grandezze elettriche e di tipologie di segnali, anche i tipi di generatori sono innumerevoli.\nVolendone elencare le tipologie pi\u00f9 comuni, si pu\u00f2 citare:\nVoci correlate:"}
{"id": "753215", "revid": "1573940", "url": "https://it.wikipedia.org/wiki?curid=753215", "title": "Meng Guanliang", "text": "Ha vinto la medaglia d'oro ad Atene 2004 e a Pechino 2008 nella gara del C2\u00a0500\u00a0m, in entrambe le occasioni in coppia con Yang Wenjun."}
{"id": "753221", "revid": "363629", "url": "https://it.wikipedia.org/wiki?curid=753221", "title": "Metabolismo dei farmaci", "text": "Il metabolismo dei farmaci comprende i diversi tipi di reazioni chimiche che avvengono nell'organismo per modificare o degradare il farmaco stesso. Un farmaco, dopo essere stato assorbito, viene appunto trasformato in una diversa molecola, e di seguito eliminato con urine, feci, o altri secreti. Le conseguenze di queste modifiche possono essere diverse:\nAlcuni farmaci non subiscono metabolismo, vengono quindi eliminati dal corpo umano senza subire variazioni nella loro struttura chimica.\nIl metabolismo avviene generalmente all'interno delle cellule umane, anche se in alcuni casi particolari pu\u00f2 avere luogo prima; ad esempio, il microbiota umano \u00e8 in grado di degradare o modificare alcuni principi attivi.\nSi possono identificare due diverse tipologie di reazioni metaboliche, denominate in farmacologia come reazioni di fase 1 e reazioni di fase 2.\nMetabolismo di fase I.\nLe reazioni di fase 1 trasformano le molecole, introducendo diversi gruppi funzionali chimici, e comprendono ossidazioni (catalizzate dal sistema citocromo P450), riduzioni, idrolisi. \nInoltre, le reazioni di fase 1 sono quelle azioni che fanno terminare l'azione di un farmaco, ma alcune volte servono ad attivare le azioni (es.il cortisolo viene trasformato in idrocortisolo).\nIl farmaco pu\u00f2 risultare: attivato, immodificato o nella maggior parte dei casi inattivo.\nMetabolismo di fase II.\nLe reazioni di fase 2 sono coniugazioni del farmaco con una seconda molecola, detta substrato; il farmaco legato al substrato viene di seguito eliminato. I substrati pi\u00f9 comuni sono: glutatione, acido glucuronico, solfato, acetato.\nIl metabolismo si svolge grazie all'aiuto degli enzimi: gli enzimi sono proteine che accelerano la velocit\u00e0 delle reazioni, che altrimenti potrebbero avvenire a fatica e con difficolt\u00e0. Gli enzimi consentono che la reazione abbia luogo pi\u00f9 facilmente perch\u00e9 abbassano l'energia di attivazione della reazione.\nIl metabolismo pu\u00f2 subire variazioni da individuo a individuo, a causa di differenze genetiche, o ambientali come l'alimentazione, l'esposizione a sostanza, l'assunzione di farmaci. L'assunzione di farmaci o di altre sostanze esterne pu\u00f2 infatti dare luogo al fenomeno noto come induzione metabolica. L'induzione metabolica causa una sovrapproduzione di un dato enzima: di conseguenza il farmaco metabolizzato con questo enzima \u00e8 trasformato e degradato pi\u00f9 velocemente del consueto."}
{"id": "753224", "revid": "93556", "url": "https://it.wikipedia.org/wiki?curid=753224", "title": "Yang Wenjun", "text": "Ha vinto la medaglia d'oro nel C2\u00a0500\u00a0m ai Giochi olimpici di Atene 2004 in coppia con Meng Guanliang, prima medaglia cinese in questo sport. Ha vinto anche un bronzo ai mondiali 2006 nel C1\u00a0500\u00a0m. Ai Giochi olimpici di Pechino 2008 si \u00e8 ripetuto vincendo nuovamente l'oro nel C2\u00a0500\u00a0m, sempre in coppia con Meng."}
{"id": "753225", "revid": "125588445", "url": "https://it.wikipedia.org/wiki?curid=753225", "title": "Association Sportive Nancy-Lorraine", "text": "L'Association Sportive Nancy-Lorraine, chiamata comunemente Nancy o ASNL, \u00e8 una societ\u00e0 calcistica francese con sede nella citt\u00e0 di Nancy.\nStoria.\nDopo molti anni nelle serie inferiori, nel 2005 \u00e8 stata promossa in Ligue 1. Nella stagione 2005-2006 ha vinto la Coppa di Lega francese e si \u00e8 qualificata per il primo turno della Coppa UEFA 2006-2007. Nel secondo turno (Gruppo E) ha incontrato il Wis\u0142a Cracovia, il , il e il . Insieme agli inglesi e agli olandesi ha superato abbastanza agevolmente il turno, venendo poi eliminata ai 16esimi di finale dallo .\nStatistiche e record.\nRecord.\nTra il 21 aprile 2007 e il 19 aprile 2008 la societ\u00e0 della Lorena \u00e8 rimasta imbattuta nella partite casalinghe di Ligue 1 e quindi per due stagioni (2006-2007 e 2007-2008).\nTra il 21 ottobre 2007 e il 29 ottobre 2008 il Nancy non \u00e8 mai riuscito a vincere il trasferta, collezionando 10 pareggi e 10 sconfitte nell'arco delle stagioni 2007-2008 e 2008-2009. In precedenza il Nancy avevo centrato un altro record negativo nella sfide di campionato in trasferta: dal 13 maggio 2006 al 18 aprile 2007 non ha mai ottenuto vittorie, pareggiando 9 incontri e perdendone 8.\nStatistiche nelle competizioni UEFA.\nTabella aggiornata alla fine della stagione 2018-2019.\nRosa 2021-2022.\n\"Rosa aggiornata al 5 gennaio 2022.\"\nRosa 2020-2021.\n\"Rosa aggiornata al 7 gennaio 2021.\"\nRosa 2019-2020.\n\"Rosa aggiornata al 2 febbraio 2020.\"\nRosa 2018-2019.\n\"Rosa aggiornata al 27 gennaio 2019.\"\nRosa 2017-2018.\n\"Rosa aggiornata al 30 marzo 2018.\""}
{"id": "753226", "revid": "1598666", "url": "https://it.wikipedia.org/wiki?curid=753226", "title": "Firth of Clyde", "text": "Il Firth of Clyde \u00e8 una profonda insenatura situata nella costa occidentale della Scozia e separata dall'Oceano Atlantico dalla penisola di Kintyre. \nGeografia.\nAll'imbocco l'insenatura \u00e8 larga circa 42 km. Il suo nome deriva da quello del fiume Clyde, che sfocia nell'insenatura.\nNel Firth of Clyde si trovano numerose isole, le pi\u00f9 note sono: Arran, Bute e Great Cumbrae."}
{"id": "753227", "revid": "1573940", "url": "https://it.wikipedia.org/wiki?curid=753227", "title": "Gazella arabica", "text": "La gazzella d'Arabia (Gazella arabica ) \u00e8 una specie di gazzella, originaria della penisola Arabica.\nDistribuzione e habitat.\nLa specie \u00e8 presente in Oman, Arabia Saudita, Emirati Arabi Uniti e Yemen."}
{"id": "753235", "revid": "327794", "url": "https://it.wikipedia.org/wiki?curid=753235", "title": "Firth of Forth", "text": "Firth of Forth \u00e8 il nome dato alla profonda insenatura creata nella costa orientale della Scozia dall'estuario del fiume Forth, dove esso sfocia nel Mare del Nord, fra l'area amministrativa di Fife a nord, e quelle di West Lothian, la citt\u00e0 di Edimburgo e East Lothian a sud. \u00c8 attraversata dal Forth Bridge.\nGeografia ed economia.\nGeologicamente, il Firth of Forth \u00e8 un fiordo costituito dal ghiacciaio del Forth nell'ultima era glaciale.\nVi sono molte citt\u00e0 lungo la costa, come anche i complessi petrolchimici a Grangemouth, la darsena a Leith, l'ex sito di costruzione di piattaforme petrolifere a Methil, l'industria di smantellamento navi a Inverkeithing e la base navale a Rosyth, con numerose altre aree industriali inclusa quella di Forth Bridgehead (costituita da Rosyth, Inverkeithing e la parte meridionale del Dunfermline), Burntisland, Kirkcaldy, Bo'ness e Leven.\nIl Kincardine Bridge, il Forth Road Bridge e il Forth Bridge consentono il traffico attraverso il firth. Un quarto attraversamento, situato presso il ponte di Kincardine, ha aperto nel 2008. Il 1\u00ba ottobre 2008 fu annunciato che il nuovo ponte sarebbe stato chiamato Clackmannanshire Bridge. Il Queensferry Crossing, un altro nuovo ponte stradale, \u00e8 in costruzione lungo il Forth Road Bridge, e la sua apertura \u00e8 prevista per il 2016.\nNel luglio 2007 un servizio passeggeri con hovercraft effettu\u00f2 due settimane di prova tra Portobello, Edimburgo e Kirkcaldy, nel Fife. Questa prova di percorso (chiamata \"Forthfast\") fu considerata un grande successo, con un carico passeggeri medio dell'85%. Fu stimato che il servizio poteva tagliare il traffico dei pendolari sulle strade del Forth e sui ponti ferroviari trasportando circa 870.000 passeggeri l'anno. Il progetto \u00e8 stato accantonato nel dicembre 2011.\nLa parte interna del firth, tra i ponti Kincardine e Forth, ha perso circa met\u00e0 della sua zona intercotidale, in conseguenza della bonifica dei terreni ad uso sia agricolo che industriale e per i depositi di ceneri costruiti per scaricare i resti della centrale di Longannet, alimentata a carbone. Tra i villaggi storici che si trovano lungo la costa del Fife vi sono Limekilns, Charlestown e Culross, il villaggio del VI secolo dove nacque san Mungo."}
{"id": "753237", "revid": "287204", "url": "https://it.wikipedia.org/wiki?curid=753237", "title": "Michail Aleksandrovic Solochov", "text": ""}
{"id": "753248", "revid": "1573940", "url": "https://it.wikipedia.org/wiki?curid=753248", "title": "Gazella gazella", "text": "La gazzella di montagna (Gazella gazella ) \u00e8 una specie di gazzella diffusa in varie zone della Penisola Arabica. Abita le montagne, le aree pedemontane e le pianure costiere. Il suo areale coincide strettamente con quello degli alberi di acacia. Si nutre per lo pi\u00f9 di erba, sebbene la dieta vari molto con le disponibilit\u00e0 alimentari. \u00c8 meno adattata al clima caldo e asciutto della gazzella dorcade, la quale sembra aver rimpiazzato la gazzella di montagna in gran parte del suo areale nel tardo Olocene, durante un periodo di riscaldamento climatico. In tutto il suo areale ne vivono meno di 15.000 esemplari, la maggior parte dei quali (pi\u00f9 di 10.000) appartenenti alla sottospecie \"G. g. cora\", la gazzella di montagna d'Arabia, meno di 3000 alla \"G. g. gazella\", la gazzella di montagna della Palestina, meno di 1000 alla \"G. g. farasani\", meno di 250 alla \"G. g. muscatensis\" e solo 19 alla \"G. g. acaciae\".\nTassonomia.\nAttualmente, gli studiosi ne riconoscono sette sottospecie:\nDescrizione.\nLa gazzella di montagna misura 101-115 cm di lunghezza e pesa 17-29,5 kg. Tra tutte le specie del genere \"Gazella\", \u00e8 quella dalla costituzione pi\u00f9 snella, nonch\u00e9 quella con collo e zampe relativamente pi\u00f9 lunghi. Il mantello \u00e8 di colore variabile dal fulvo al marrone scuro su dorso, collo e testa, mentre ventre e natiche sono di colore bianco candido; sui fianchi, queste due distinte colorazioni sono separate da una sottile striscia scura. D'estate il mantello \u00e8 corto, liscio e lucente, s\u00ec da riflettere gran parte della radiazione solare. In inverno, invece, esso si fa pi\u00f9 lungo, folto e impermeabile, permettendo cos\u00ec all'animale di resistere alle intense precipitazioni invernali (800-1000 mm) delle regioni settentrionali di Israele; nelle sottospecie del deserto, comunque, le variazioni stagionali del pelame sono meno evidenti. Sulla faccia sono presenti due strisce bianche ben visibili estese dagli occhi alle narici, contornate inferiormente da margini color marrone scuro o nero; sul muso, proprio sopra il naso, vi \u00e8 una macchia nera. Le corna dei maschi sono abbastanza lunghe (22-29,5 cm), diritte e pi\u00f9 spesse alla base, con forma leggermente lirata e anelli prominenti, mentre quelle delle femmine sono generalmente pi\u00f9 brevi (5,8-11,5 cm), lisce, di forma irregolare, e spesso storte, ricurve o spezzate. I maschi delle sottospecie settentrionali possiedono corna pi\u00f9 lunghe di quelli appartenenti alle sottospecie meridionali; le corna pi\u00f9 corte e rivolte pi\u00f9 all'esterno si riscontrano negli esemplari della regione del Golfo Persico. Le gazzelle della Palestina settentrionale (\"G. g. gazella\") sono generalmente pi\u00f9 grandi delle sottospecie di montagna, mentre quelle dei deserti meridionali, pur essendo pi\u00f9 piccole (pesano solo 12-16 kg), hanno zampe, corpo e orecchie pi\u00f9 lunghi.\nDistribuzione e habitat.\nUn tempo la gazzella di montagna era diffusa in tutta la Penisola Arabica, nonch\u00e9 in Egitto, Giordania, Libano e Siria, ma oggi \u00e8 completamente scomparsa da molte aree. Attualmente questa specie vive ancora lungo le coste del Mar Rosso e sulle montagne dell\"Asir in Arabia Saudita, sulle Isole Farasan, situate nel Mar Rosso presso le coste sud-occidentali dell'Arabia Saudita, lungo le coste e sui monti di Yemen e Oman e negli Emirati Arabi Uniti. Apparentemente, appartengono a questa specie anche le gazzelle presenti sull'isola iraniana di Forur, nel Golfo Persico. In Israele vivono due distinte sottospecie: \"G. g. gazella\", che vive sulle colline e le montagne della regione settentrionale del Paese, e \"G. g. acaciae\", della quale rimangono pochissimi esemplari nel deserto della Valle di Arava (Negev).\nLe gazzelle di montagna vivono su monti poco elevati, talvolta su terreni particolarmente impervi, ma evitano i suoli rocciosi. Prediligono gli altopiani, i rilievi collinari e le vallate tra i monti, oppure le regioni boscose, ma si trovano anche nel deserto vero e proprio e tra le dune costiere. In Arabia, vivono generalmente sulle aspre regioni montuose e collinari. Riescono a sopportare condizioni climatiche estreme: si incontrano infatti anche nella rovente e arida valle del Giordano e nei deserti di Negev, Nafud e Dhofar, dove a mezzogiorno le temperature possono raggiungere i 45 \u00b0C, e nelle regioni settentrionali di Israele, dove durante le nottate invernali non sono rare temperature inferiori allo zero e la neve pu\u00f2 ricoprire il suolo per vari giorni.\nBiologia.\nAlimentazione.\nQueste gazzelle sono diurne, ma possono pascolare anche nelle notti di luna piena, specialmente nelle zone dove l'attivit\u00e0 umana ha sconvolto le normali abitudini della specie. Generalmente mangiano all'alba e al tramonto e si riposano durante le ore pi\u00f9 calde della giornata, ma le gazzelle che vivono sugli altopiani nei dintorni di Ma'rib, nello Yemen, vengono avvistate solamente di giorno, mentre quelle delle pianure vicino ad Al-Hudayda sono state viste solo al tramonto o nelle ore notturne. Tutte le sottospecie brucano, a eccezione della gazzella di montagna della Palestina (\"G. g. gazella\"), che pascola. La dieta comprende erba, piante e arbusti, a seconda dell'habitat, ma sono poche le piante che vengono completamente scartate. La distribuzione della specie nella Penisola Arabica e in Israele \u00e8 strettamente correlata agli alberi di acacia, le cui foglie e germogli costituiscono parte integrante della sua alimentazione. Comunemente raggiungono i rami delle acacie stando erette sulle zampe posteriori e sorreggendosi al tronco con quelle anteriori. Dove l'acqua \u00e8 scarsa, le gazzelle incrementano il bilancio idrico dissotterrando bulbi, cormi e altre parti sotterranee di piante succulente.\nStruttura sociale.\nLa gazzella di montagna vive in piccoli gruppi di tre-otto esemplari o pi\u00f9. La sua struttura sociale \u00e8 composta da maschi solitari territoriali, che rimangono tutto l'anno nel proprio territorio, da gruppi temporanei o abbastanza permanenti di una o pi\u00f9 femmine coi piccoli, e da piccoli gruppi di scapoli. I maschi competono tra loro per il controllo dei territori, ma i conflitti di confine tra due vicini sono pi\u00f9 ritualizzati che violenti, consistendo in una serie di finti combattimenti in cui i contendenti si caricano a testa bassa fermandosi quando si trovano a una distanza di 30 cm. Tuttavia, nelle battaglie che vedono contrapporsi il padrone di un territorio e un oppositore pi\u00f9 giovane che cerca di usurparne il posto, i maschi si possono infliggere gravi ferite, arrivando perfino a spezzarsi le zampe.\nRiproduzione.\nI maschi seguono i gruppi di femmine attraversando il loro territorio e pascolando in loro compagnia. In Israele, le gazzelle dell'acacia (\"G. g. acaciae\") che vivono nel deserto possono accoppiarsi in ogni periodo dell'anno, ma vi sono due picchi delle nascite: in primavera (da marzo a maggio) e in autunno (ottobre), sebbene quasi tutti i piccoli nati in autunno muoiano poco dopo la nascita. Comunque, durante le calde estati e i freddi inverni le femmine partoriscono molto raramente. In Oman, queste gazzelle possono riprodursi anche due volte all'anno. Al contrario, le popolazioni settentrionali delle gazzelle di montagna della Palestina (\"G. g. gazella\") partoriscono pi\u00f9 tardi (da aprile a giugno) delle popolazioni del deserto, e quasi sempre solo una volta all'anno. La femmina lascia il branco alcuni giorni prima del parto e rimane da sola (insieme al piccolo) per i due mesi successivi. Dopo un periodo di gestazione di circa 180 giorni nasce sempre un unico piccolo, che pu\u00f2 alzarsi in piedi e camminare poco dopo la nascita. Durante le prime settimane, il piccolo trascorre gran parte del giorno immobile, sdraiato e con gli occhi chiusi, in un luogo riparato. La madre pascola nei dintorni e fa la guardia al neonato, attaccando i predatori pi\u00f9 piccoli (volpi) o cercando di attirare altrove quelli pi\u00f9 grandi (sciacalli e lupi). A partire dalle tre-sei settimane di et\u00e0 il piccolo inizia piano piano ad accompagnare la madre e comincia a mangiare cibo solido. Il periodo di allattamento pu\u00f2 durare tre o quattro mesi, solo raramente di pi\u00f9. Mentre le femmine possono rimanere con la madre per tutta la vita, i maschi abbandonano il branco materno a circa sei mesi di et\u00e0 per congiungersi a una mandria di giovani maschi scapoli. Le femmine possono partorire per la prima volta all'et\u00e0 di un anno, o pi\u00f9 comunemente di due anni, e i maschi divengono sessualmente maturi a 15-20 mesi, sebbene in realt\u00e0 si accoppino solamente quando riescono a occupare un proprio territorio, all'incirca verso i tre anni. La speranza di vita \u00e8 di 13 anni in cattivit\u00e0 e di non pi\u00f9 di 8 anni in natura.\nConservazione.\nI fattori di rischio per la gazzella di montagna variano a seconda dell'areale della specie, ma le cause principali del suo declino sono la perdita dell'habitat e la caccia. Gran parte del suo habitat \u00e8 stata devastata dallo sviluppo dell'agricoltura, dalla conversione in pascoli per il bestiame e dalla costruzione di strade e insediamenti umani. Il degrado dell'habitat ha avuto un impatto notevole sulla gazzella dell'acacia (\"G. g. acaciae\") in Israele, dove le risorse idriche disponibili sono nettamente diminuite in seguito all'estrazione di acqua sotterranea da impiegare in agricoltura. Ci\u00f2 ha causato il disseccamento e la scomparsa delle acacie e di altre piante perenni, e la popolazione di gazzelle \u00e8 ora costituita da meno di 20 esemplari. Dal momento che la popolazione sopravvissuta \u00e8 cos\u00ec piccola, un ulteriore rischio \u00e8 causato anche dall'inincrocio, che pu\u00f2 portare alla riduzione della diversit\u00e0 genetica che potrebbe rendere la sottospecie vulnerabile a fattori stocastici. Inoltre, in Israele, questa rara sottospecie, cos\u00ec come la gazzella di montagna della Palestina (\"G. g. gazella\"), viene cacciata da lupi (\"Canis lupus\") e sciacalli (\"C. aureus\"). La gazzella di montagna continua a essere cacciata in gran parte del suo areale per la pelle, la carne, le corna, per divertimento e perch\u00e9 viene considerata un animale nocivo che danneggia i raccolti, mentre in Oman il rischio maggiore sono le catture di esemplari vivi per le collezioni private."}
{"id": "753259", "revid": "115229416", "url": "https://it.wikipedia.org/wiki?curid=753259", "title": "Anatema", "text": "L'espressione anatema ha assunto nei secoli e nelle varie culture significati differenti: da offerta rivolta a una divinit\u00e0, a una situazione di esclusione e a una sorta di maledizione.\nPresso i Greci e i Romani.\nPresso la cultura greca e romana l'anatema \u00e8:\nDi conseguenza l'oggetto o l'animale offerto alla divinit\u00e0 non poteva pi\u00f9 essere utilizzato per gli usi comuni. Diventava in qualche modo separato e maledetto.\nNella Bibbia ebraica.\nNel Tanakh ebraico o Antico Testamento cristiano la parola anatema prende un significato vicino a quello della parola \"tab\u00f9\": ci\u00f2 che non bisogna toccare, ci\u00f2 che \u00e8 maledetto da Dio. Viene utilizzato nella traduzione greca dei Settanta per rendere la parola ebraica \"herem\" con la quale \u00e8 stata collegata. Per esempio nel libro del Deuteronomio si legge a proposito del divieto di portare a casa propria gli idoli, l'oro e l'argento sottratti ai nemici: \nSi viene quindi a dire che ci\u00f2 che \u00e8 entrato in contatto con la divinit\u00e0 pagana (=offerto alla divinit\u00e0 pagana) \u00e8 ormai maledetto, non si pu\u00f2 toccare, deve essere votato alla distruzione completa; in una parola \u00e8 \"anatema\".\nCome le cose, cos\u00ec anche un popolo pu\u00f2 essere \"Anatema\". Sempre dal libro del Deuteronomio si legge: \nNel Nuovo Testamento.\nNel Nuovo Testamento l'anatema diventa una sentenza di maledizione riguardo a una dottrina o a una persona, specialmente in riferimento a una eresia (spesso l'anatema viene associato alla parola \"Mar\u00e0na tha\"). Cos\u00ec dice san Paolo nella lettera ai Galati: \nIn un altro passo dice che sarebbe disposto lui stesso a diventare \"anatema\", e separato da Cristo (in una forma di \"resignatio ad infernum\"), se questo potesse essere di aiuto nella fede cristiana agli ebrei suoi consanguinei: \nNella religione cristiana (escluso il protestantesimo).\nNella tradizione della Chiesa cattolica e ortodossa l'anatema \u00e8 diventato una maledizione al diavolo contro eretici e dissidenti.&lt;br&gt;\nL'anatema ha acquistato una forza maggiore rispetto alla scomunica.\nNella definizione della Scolastica infatti la scomunica separa solamente dalla comunione cristiana \"(a fraterna societate separat)\", mentre l'anatema separa dalla Chiesa stessa \"(ab ipso corpore Christi)\".&lt;br&gt;\nLa formula \"Se qualcuno dice ... sia an\u00e0tema\" (cio\u00e8 maledetto) \u00e8 stata impiegata nella definizione dei dogmi nei Concili. Si veda in particolare il Concilio di Trento.&lt;br&gt;\nA partire dal XX secolo nella tradizione della Chiesa il termine \u00e8 andato in disuso.\nNell'uso comune.\nNell'uso comune il termine anatema ha oggi preso il significato di maledizione. Scagliare un anatema contro qualcuno significa quindi maledire quella persona.\nMorte da anatema.\nIn alcune popolazioni \u00e8 diffusa la credenza che una persona colpita dall'anatema di uno stregone muoia nel momento stabilito dallo stesso (il tempo \u00e8 variabile a seconda della popolarit\u00e0 dello stregone). Una delle tante ipotesi fatte a questo proposito \u00e8 che talvolta la morte si possa verificare poich\u00e9, man mano che si avvicina il momento prestabilito, l'ansia del colpito cresce e la secrezione di ormoni dello stress, adrenalina e cortisolo, diventa talmente alta da provocare l'autocoagulazione del sangue nelle vene."}
{"id": "753260", "revid": "125603799", "url": "https://it.wikipedia.org/wiki?curid=753260", "title": "Il placido Don (romanzo)", "text": "Il placido Don (\"Tichij Don\") \u00e8 un romanzo di Michail Aleksandrovi\u010d \u0160olochov, annoverato fra i capolavori della letteratura russa. Descrive le vite e le lotte dei cosacchi del Don durante la prima guerra mondiale, la rivoluzione russa e la guerra civile russa. \u00c8 composto da quattro sezioni: \"Il placido Don\" (1928), \"La guerra continua\" (1929), \"I rossi e i bianchi\" (1933), \"Il colore della pace\" (1940).\nIl primo volume \u00e8 stato pubblicato in Italia nel 1941 dall'editore Garzanti, con la traduzione di Natalia Bavastro.\nIl romanzo ha ricevuto il Premio Stalin nel 1941, il premio Lenin (Letteratura) nel 1960, e ha fatto guadagnare al suo autore il Premio Nobel per la letteratura nel 1965.\nLa paternit\u00e0 dell'opera \u00e8 stata a lungo oggetto di discussione tra diversi critici e storici della letteratura.\nIl romanzo rientra nel filone del realismo anche se introduce qualche novit\u00e0 nella rappresentazione dei temi.\nGenesi e storia editoriale.\nA partire dal 1925, \u0160olochov comincia la stesura di un romanzo che rimarr\u00e0 incompleto, \"I paesi del Don\". Lo scopo \u00e8 quello di illustrare il ruolo giocato dai cosacchi nella rivoluzione, ma l'autore si accorge ben presto di dover anticipare l'inizio dell'azione per poter fornire al lettore una maggiore visione d'insieme del contesto storico. Dopo aver ribattezzato l'opera, \u0160olochov inizia a lavorare ai primi tre volumi. Il primo, terminato nel 1927, viene rifiutato dalla rivista \"Ottobre\". Sar\u00e0 solo grazie allo scrittore Aleksandr Serafimovi\u010d, anch'egli cosacco del Don nonch\u00e9 ammiratore di \u0160olochov, che l'opera vedr\u00e0 finalmente la luce nel gennaio 1928. A breve distanza segue anche il secondo volume, intitolato \"La guerra continua\", apparso sempre nella rivista \"Ottobre\".\nNel 1930 il terzo volume, \"I rossi e i bianchi\", viene respinto dalla redazione di \"Ottobre\" che vi ravvisa una giustificazione dell'insurrezione dell'Alto Don contro l'Armata Rossa. La pubblicazione viene ripresa solo due anni dopo dalla rivista \"Mondo Nuovo\", a seguito della determinante intercessione di Stalin.\nIl capo del governo interviene anche nella pubblicazione del quarto volume, sospesa nel 1938 e ritardata di due anni a causa delle sue richieste di modifica. \u0160olochov, tuttavia, si rifiuta di compromettere il proprio romanzo. Stalin rinuncia alle proprie pretese e la pubblicazione de \"Il colore della pace\" viene ultimata all'inizio del 1940 nel \"Mondo Nuovo\".\nIl completamento della prima pubblicazione, tuttavia, non segna la fine delle vicissitudini che quest'opera dovr\u00e0 affrontare. La rappresentazione a tinte chiaroscure di alcuni dei personaggi bolscevichi non passa inosservata agli occhi della censura che rimanegger\u00e0 notevolmente le successive edizioni, in particolare quella del 1953. In totale, si stima che il romanzo abbia subito circa duecentocinquanta tagli.\nTrama.\nIl placido Don.\nL'azione inizia intorno all'anno 1912, a Tatarskij, un villaggio rurale dell'Alto Don. Protagonista del romanzo \u00e8 Grigorij Melechov, figlio di Pantelej, nelle cui vene scorre sangue cosacco e turco. Con grande disappunto del padre, il giovane Grigorij si invaghisce di Aksin\u2019ja Astachova, moglie del vicino di casa Stepan. Pantelej decide allora di far sposare al pi\u00f9 presto il figlio con Natal\u2019ja Kor\u0161unova, figlia di un cosacco molto ricco. Incurante delle fresche nozze, Grigorij prosegue la propria relazione clandestina e scappa con Aksin\u2019ja. I due si recano nella grande tenuta del Generale Nikolaj Alekseevi\u010d Listnickij e l\u00ec trovano rifugio e un impiego. La fuga dei due amanti causa delle ostilit\u00e0 tra la famiglia Melechov e quella di Stepan.\nNel frattempo Natal\u2019ja, umiliata dall'abbandono del marito, tenta il suicidio. Aksin'ja annuncia al compagno di essere incinta poco prima della sua partenza per il fronte russo-austriaco. Durante l'assenza del padre, nasce cos\u00ec Tanja che ben presto per\u00f2 si ammaler\u00e0 e morir\u00e0. Aksin\u2019ja allora, credendo Grigorij caduto in guerra, si getta tra le braccia di Evgenij, figlio del generale. Il protagonista per\u00f2 fa inaspettatamente ritorno per un congedo e, scoperta la relazione di Aksin\u2019ja, la abbandona per tornare da Natal\u2019ja.\nLa guerra continua.\nQuando si apre il secondo episodio, Grigorij \u00e8 tornato al fronte insieme al fratello P\u00ebtr. Nel frattempo, a Tatarskij, Natal\u2019ja d\u00e0 alla luce due gemelli. Cominciano ad arrivare notizie riguardanti la rivoluzione di febbraio e i cosacchi del fronte giurano fedelt\u00e0 al governo provvisorio. Grigorij per\u00f2 si sente sempre pi\u00f9 attrattato verso le idee del bolscevismo, che riscontrano una popolarit\u00e0 sempre crescente fra i soldati. Mentre la situazione delle truppe si fa sempre pi\u00f9 disperata, comincia a farsi largo una figura, particolarmente influente fra i cosacchi, che sar\u00e0 protagonista della controrivoluzione: il comandante supremo Kornilov.\nGrigorij viene rispedito a casa dopo essere stato ferito in combattimento e l\u00ec si scontrer\u00e0 col padre e col fratello riguardo alle sue posizioni politiche. Il villaggio intanto elegge un nuovo atamano, dando cos\u00ec il via agli arruolamenti per l'imminente scontro con i bolscevichi.\nI rossi e i bianchi.\n\"I rossi e i bianchi\" entra nel vivo della guerra civile. Mentre Grigorij e P\u00ebtr, arrivati a ricoprire il grado di ufficiali nell'Armata Bianca, combattono contro l'Armata Rossa, a Tatarskij, Aksin\u2019ja si riunisce col marito Stepan. I rossi avanzano fino al villaggio, per lo pi\u00f9 ormai evacuato, ma non dalla famiglia Melechov. P\u00ebtr perde la vita in battaglia, causando un lutto che il fratello cercher\u00e0 di superare dandosi al bere. Nello stesso periodo, per\u00f2, dato il ritorno a Tatarskij, Grigorij riscopre la passione per Aksin\u2019ja e le chiede di raggiungerlo nella \"stanica\" di Ve\u0161enskaja, dove si trova di stanza per l'esercito. L'avanzata dell'Armata Rossa sembra ormai inesorabile e Grigorij \u00e8 costretto a far evacuare definitivamente il villaggio per trarre in salvo anche Natal\u2019ja e i suoi figli. \nIl colore della pace.\nIl quarto ed ultimo volume della saga ci ripresenta la storia d'amore segreta fra Grigorij e Aksin\u2019ja. Questa rinnovata passione per\u00f2 viene subito turbata dalla malattia di Dar\u2019ja, vedova di P\u00ebtr, che, temendo di trovarsi ormai in fin di vita, rivela a Natal\u2019ja la relazione di Grigorij. Tradita nuovamente e in preda alla disperazione, Natal\u2019ja decide di abortire il terzo figlio che stava aspettando da Grigorij. L'operazione per\u00f2 le costa la vita. \nLa morte della moglie porta Grigorij ad allontanare sempre di pi\u00f9 Aksin\u2019ja per avvicinarsi ai propri figli. Il senso di colpa colpisce anche Dar\u2019ja e la spinge addirittura a togliersi la vita gettandosi nel Don. Ammalatosi di tifo, Grigorij trascorre la propria convalescenza nel villaggio natio. Una volta guarito, decide di andarsene da Tatarskij insieme alla sua amata per evitare di essere nuovamente arruolato, proprio come aveva fatto il padre Pantelej. Durante il viaggio, per\u00f2, \u00e8 Aksin\u2019ja ad ammalarsi e il protagonista si vede quindi costretto a proseguire il viaggio verso la Turchia senza di lei. Non molto tempo dopo, Grigorij riceve anche notizia della morte del padre. \nDopo una pronta guarigione, Aksin\u2019ja viene ospitata nella casa dei Melechov dalla madre (Vasilisa) e dalla sorella (Dunja\u0161ka) di Grigorij. La propriet\u00e0 \u00e8 ora gestita da Michail Ko\u0161evoj, presidente del comitato rivoluzionario della Ve\u0161enskaja, amante di Dunja\u0161ka e assassino di P\u00ebtr. Le tre vengono a sapere che Grigorij si \u00e8 unito all'Armata Rossa. \nIl ritorno di Grigorij a Tatarskij dura ben poco; il suo passato controrivoluzionario lo ha reso infatti un ricercato delle autorit\u00e0 sovietiche. Dopo una breve parentesi in un gruppo di ribelli, Grigorij tenta di scappare ancora una volta, portando con s\u00e9 Aksin\u2019ja e lasciando i figli alla sorella. Durante la fuga, per\u00f2, la ragazza viene ferita fatalmente. Il protagonista \u00e8 devastato da questa perdita e, consapevole ormai del fatto che il suo destino sia segnato, si unisce ad un'altra banda di disertori. \nDopo sei mesi, stanco di combattere e desideroso di riabbracciare i figli, Grigorij fa nuovamente ritorno a Tatarskij. Il romanzo termina col figlio che lo accoglie dandogli la notizia della morte della sorellina, presa dalla scarlattina durante l'autunno. \nTemi e stile.\nI critici sono prevalentemente concordi nell'identificare il principale modello del romanzo in Guerra e pace di Tolstoj; le due opere, infatti, condividono la fusione del genere del romanzo storico con quello della saga familiare e in entrambe vi \u00e8 una compresenza di personaggi storici e personaggi puramente fittizi. Il richiamo a Tolstoj per \"Il placido Don\" \u00e8 persino diventato, secondo alcuni, un luogo comune della critica russa, un luogo comune che per\u00f2 generare equivoci. Non solo, infatti, i due romanzi sono incomparabili dal punto di vista del valore artistico, ma presentano anche fondamentali differenze stilistiche: \"Guerra e pace\" \u00e8 un romanzo corale che progredisce attraverso la moltitudine delle figure che lo animano, mentre il motore de \"Il placido Don\" \u00e8 rappresentato dagli avvenimenti che ne costituiscono la trama. Inoltre, se in Tolstoj l'evento storico \u00e8 visto da una prospettiva tragica ed infinita, in \u0160olochov non vi \u00e8 alcun tipo di trascendenza filosofica; la priorit\u00e0 rimane la fedelt\u00e0 obiettiva nei confronti del fatto di cronaca, le figure non vengono ingigantite da nessun destino ineluttabile, ma rimangono profondamente reali.\nL'altra grande fonte d'ispirazione per il romanzo la si pu\u00f2 trovare nell'opera di Gogol', in particolare in alcuni dei suoi racconti ucraini e in Taras Bul'ba; in Gogol' l'autore de \"Il placido Don\" trova quella trasposizione letteraria del \"cosacchismo\" cos\u00ec raffinata che far\u00e0 da impalcatura narrativa anche ai suoi romanzi. \nPer il lessico, l'abbondanza di colori e l'audacia delle struttura sintattiche, \"Il placido Don\" presenta un legame di parentela pi\u00f9 stretto con la prosa ornamentale sovietica degli anni venti, piuttosto che con Tolstoj. Nel romanzo, infatti, si contano pi\u00f9 di duemila similitudini e non meno di tremila termini riferiti al colore; questa ricchezza retorica illustra il modo pittoresco di esprimersi dei personaggi e denota un notevole influsso della poesia popolare.\nQuesto sostrato stilistico permette allo scrittore di fornire un quadro vivissimo del mondo cosacco in tutta la sua peculiarit\u00e0. La tradizione, il folclore e i costumi svolgono un ruolo predominante nel direzionare le azioni degli individui e testimoniano l'amore dell'autore per una realt\u00e0 di cui si sente parte. Questo ritratto, tuttavia, non \u00e8 mitizzato, ma fortemente contestualizzato nella realt\u00e0 storica della periferia russa nei primi anni venti. La penna di \u0160olochov rende i cosacchi dei personaggi ben definiti con delle personalit\u00e0 forti, la cui ricca natura emerge nel conflitto ed \u00e8 proprio da questa tensione fondamentale che nasce la tragicit\u00e0 storica che permea tutto il romanzo. \n\"Il placido Don\" \u00e8 stato spesso ascritto tra i capolavori del realismo socialista, ma molti elementi costituitivi del romanzo lo fanno discostare da quella che era la tradizione letteraria dominante del periodo in cui \u00e8 stato concepito. Nei suoi romanzi, infatti, non troviamo lo slancio eroico o il fervore politico che caratterizza la letteratura realista del tempo. La tensione ideologica de \"Il placido Don\" \u00e8 piuttosto incentrata sull'ambiguit\u00e0, e tutti i personaggi rimangono modelli estremamente incerti per quanto riguarda l'orientamento politico. Emblematica, a tal proposito, \u00e8 la lenta alienazione di Gregorij; dapprima diviso tra due amori, poi tra due rivoluzioni e due controrivoluzioni, finisce col diventare separatista e bandito e infine, come scrive Minissi, \"ombra solitaria che si aggira cupa intorno alla vuota casa paterna\".\nAccuse di plagio.\n\u0160olochov venne accusato di plagio gi\u00e0 ai tempi della pubblicazione dei primi due volumi. A sollevare tali sospetti furono la giovane et\u00e0 dell'autore e la mole del manoscritto ch'egli present\u00f2 per la pubblicazione nel 1927; all'epoca, infatti, \u0160olochov aveva solo 22 anni e in quattro anni era riuscito a produrre 1300 pagine estremamente dettagliate sulla guerra civile, il tutto senza nemmeno aver completato la sua istruzione. Per verificare la fondatezza di queste insinuazioni, nel 1929 la segreteria della RAPP (Associazione russa degli scrittori proletari) nomin\u00f2 una commissione d'inchiesta che assolse l'autore pur non fornendo alcuna prova convincente.\nLa questione si riapr\u00ec in corrispondenza dell'assegnazione del Premio Nobel a \u0160olochov nel 1965. Venne infatti alla luce \"La rapida del \"Placido Don\"\", opera incompiuta di un critico letterario sovietico del quale il curatore, Aleksandr Sol\u017eenicyn, riport\u00f2 solo l'iniziale del cognome: D*. L'autore de \"La rapida\" sostenne che \"Il placido Don\" era in realt\u00e0 formato da due testi, uno scritto dal vero autore, F\u00ebdor Krjukov (1870-1920), l'altro da \u0160olochov. La stessi tesi venne sostenuta da Roj Medvedev nel suo manoscritto \"Enigmi della biografia letteraria di Michail \u0160olochov\". Il procedimento di D*, tuttavia, presentava numerose inesattezze e mancava di rigore scientifico. Lo stesso Medvedev non riuscir\u00e0 mai a dimostrare fino in fondo la sua tesi e arriver\u00e0 a riconoscere la fragilit\u00e0 della sua argomentazione.\nNel 1984, il matematico e slavista norvegese Geir Kjetsaa, esegu\u00ec, insieme a tre dei suoi colleghi, un'analisi comparata delle opere di Krjukov grazie ad un elaboratore, confermando cos\u00ec la paternit\u00e0 di \u0160olochov. Nel 1987, vennero alla luce diverse centinaia di pagine di appunti e bozze - con tanto di capitoli esclusi dalla stesura finale - che furono in seguito autenticate.\nQuando l'archivio di \u0160olochov fu distrutto dai bombardamenti durante la seconda guerra mondiale, solo il manoscritto del quarto volume si salv\u00f2, finendo nelle mani della vedova di un caro amico dell'autore. Il reperto fu rinvenuto solo nel 1999 dall'Istituto di letteratura mondiale dell'Accademia russa delle scienze con l'aiuto del governo russo. Il manoscritto, datato negli anni venti, conteneva 605 pagine scritte da \u0160olochov stesso e 285 trascritte dalla moglie Maria e dalle sorelle.\nNello stesso anno, l'analisi del manoscritto eseguita dall'Accademia delle scienze port\u00f2 conferma definitiva alla paternit\u00e0 del testo.\nI risultati dell'indagine di Kjetsaa vengono ripresi dal professore Nils Lid Hjort dell'Universit\u00e0 di Oslo che, attraverso un esame statistico della lunghezza delle frasi dei manoscritti in questione, ribadisce i risultati dell'inchiesta precedente.\nFilmografia.\nDal romanzo sono stati tratti quattro film:\nAl titolo del romanzo si ispira il documentario RAI\nRiferimenti culturali.\nDa una canzone popolare ucraina citata nel romanzo, il cantautore statunitense Pete Seeger ha tratto negli anni sessanta, la canzone antimilitarista \"Where Have All the Flowers Gone?\"."}
{"id": "753261", "revid": "125619308", "url": "https://it.wikipedia.org/wiki?curid=753261", "title": "Rub\u00e9n Magnano", "text": "Carriera.\nNel suo palmar\u00e8s sono presenti numerosi altri trofei a livello giovanile visto che ha allenato la nazionale under 20 e under 21 argentina senza contare i due campionati argentini vinti con l'Atenas.\nNel 2000 \u00e8 stato insignito del titolo di miglior allenatore argentino.\nNel 2004, ha guidato la Nazionale argentina in occasione dei Giochi Olimpici di Atene portandola alla vittoria in finale con la Nazionale italiana. Nello stesso anno ha sconfitto la Nazionale statunitense.\nNel triennio 2004-2007, ha allenato nel campionato italiano, guidando la Pallacanestro Varese.\nNel gennaio 2010 \u00e8 stato nominato C.T. del Brasile."}
{"id": "753264", "revid": "1573940", "url": "https://it.wikipedia.org/wiki?curid=753264", "title": "Gazella saudiya", "text": "La gazzella saudita (Gazella saudiya ) \u00e8 una specie estinta di gazzella che in passato viveva nella Penisola Arabica. La sua scomparsa va attribuita alla caccia cui fu sottoposta dagli abitanti locali. \u00c8 stata dichiarata estinta nel 2008, ma probabilmente \u00e8 scomparsa prima di tale data.\nUn tempo la gazzella saudita viveva nelle distese ghiaiose e sabbiose, ove fossero presenti alberi di acacia, delle regioni settentrionali e occidentali della Penisola Arabica, dal Kuwait allo Yemen, ma la maggior parte degli avvistamenti venne effettuata nelle regioni occidentali dell'Arabia Saudita. Viveva da sola o in gruppi che potevano essere composti anche da 20 esemplari.\nIn passato la gazzella saudita era considerata una semplice sottospecie della gazzella dorcade, ed \u00e8 proprio per questo motivo che il suo declino e la sua scomparsa sono passati quasi inosservati agli occhi dei conservazionisti. Recenti studi genetici, per\u00f2, hanno dimostrato la sua appartenenza a una specie separata. Oltre a essere diversa geneticamente, la gazzella saudita aveva zampe pi\u00f9 corte della gazzella dorcade, e una colorazione pi\u00f9 chiara.\nQuesta specie \u00e8 sempre stata rara, ma a causa della caccia eccessiva il suo numero \u00e8 crollato drasticamente. Non essendo pi\u00f9 stata avvistata da vari decenni, nel 1980 venne dichiarata estinta in natura. Recenti analisi genetiche effettuate su tutti i presunti esemplari di \"G. saudiya\" allevati in cattivit\u00e0 hanno dimostrato che tali individui appartengono a specie diverse o sono ibridi. Ancora oggi vengono compiute ispezioni per verificare la presenza di gazzelle saudite pure in allevamenti privati e in natura, ma finora le ricerche sono state inutili. La gazzella saudita \u00e8 stata ufficialmente dichiarata estinta dalla IUCN nel 2008."}
{"id": "753265", "revid": "2121451", "url": "https://it.wikipedia.org/wiki?curid=753265", "title": "Jihlava", "text": "Jihlava (in tedesco \"Iglau\", in polacco \"Ig\u0142awa\") \u00e8 una citt\u00e0 della Repubblica Ceca, capoluogo del distretto omonimo e della regione di Vyso\u010dina.\nLa localit\u00e0, le cui informazioni pi\u00f9 antiche risalgono al 1233, \u00e8 situata lungo il corso del fiume Jihlava (in tedesco \"Igel\") sull'antica frontiera tra Moravia e Boemia ed \u00e8 la pi\u00f9 antica citt\u00e0 mineraria della Repubblica Ceca.\nTra gli edifici principali vi sono le prime chiese gotiche di San Giacomo, dei Frati Minori della chiesa di Nostra Signora e la chiesa domenicana di Santa Croce; la chiesa barocca di S. Ignazio di Loyola; il Municipio ed un numero di case comunali contenenti dettagli gotici e rinascimentali. Vi \u00e8 anche un cimitero ebraico, che contiene alcuni notevoli monumenti tra cui la lapide dei genitori di Gustav Mahler.\nSport.\nLa societ\u00e0 calcistica cittadina \u00e8 il FC Vyso\u010dina Jihlava che milita nella seconda categoria del calcio ceco. Nella squadra ha giocato il nazionale Pavel Mare\u0161."}
{"id": "753266", "revid": "1305772", "url": "https://it.wikipedia.org/wiki?curid=753266", "title": "Elo (disambigua)", "text": ""}
{"id": "753267", "revid": "102832", "url": "https://it.wikipedia.org/wiki?curid=753267", "title": "Bors (ghiacciaio)", "text": ""}
{"id": "753270", "revid": "72563", "url": "https://it.wikipedia.org/wiki?curid=753270", "title": "Iglau", "text": ""}
{"id": "753272", "revid": "767487", "url": "https://it.wikipedia.org/wiki?curid=753272", "title": "The Cyrkle", "text": "The Cyrkle era una band pop statunitense degli anni sessanta fondata dai chitarristi Don Dannemann e Tom Dawes. I pezzi pi\u00f9 famosi della band sono Red Rubber Ball e Turn-Down Day.\nBiografia.\nGli anni del frat rock: The Rhondells.\nDawes e Dannemann, il primo originario di Brooklyn, il secondo di Albany, N.Y., si conoscono al Lafayette College, una scuola privata maschile di Easton (Pennsylvania). Dawes usciva dall'esperienza degli Ironwood Knights, una band folk che suonava cover del Kingston Trio, dei Journeymen e dei Weavers, mentre Danneman si dedicava gi\u00e0 alla scrittura di pezzi propri. Insieme e sotto il nome \"The Rhondells\" cominciano a suonare un \"frat\" particolarmente curato nelle parti vocali, anticipando di fatto una delle caratteristiche tipiche del \"sound\" dei Cyrkle, suonando pezzi dei Four Seasons e un rock and roll particolarmente \"dancefloor\". La band ha un discreto successo e si esibisce in molti locali di Atlantic City e, nel 1964, proprio in un rinomato club della citt\u00e0, l'Alibi Lounge, viene avvicinata dall'impresario newyorkese Nat Weiss, punto di riferimento oltreoceano di Brian Epstein. Con il batterista Marty Fried ed il tastierista Earl Pickens, nel 1965 i Rhondells si avviano alla svolta: cominciano a suonare per alcuni club del Greenwich Village a New York (principalmente lo \"Sheridan Square\") e, su consiglio, pare, di John Lennon (consiglio richiesto da Epstein), cambiano il loro nome in \"The Cyrkle\", abbandonando l'effetto troppo \"early 60s\" del nome precedente e giocando sul voluto errore di spelling alla maniera dei Byrds. Allo \"Sheridan\" il gruppo entra in contatto con Barry Kornfeld, un musicista particolarmente ben inserito nella scena folk del Greenwich ed amico di Paul Simon, in quel periodo in tour in Inghilterra.\nIl successo.\nNel 1965 Dannemann \u00e8 chiamato ad espletare il servizio militare nella Guardia Costiera e pone di fatto in attesa tutti i progetti della band. Dawes viene allora impiegato come bassista al seguito del tour di Simon and Garfunkel, in un'importante esperienza di maturazione, suonando per piazze gremite di pubblico ed entrando in contatto con rilevanti musicisti ed artisti della scena del folk. \u00c8 in queste circostanze che ascolta Red Rubber Ball e \"Wish You Could Be Here\", due pezzi scritti da Simon in Inghilterra con Bruce Woodley dei The Seekers. In particolare il primo sembra un pezzo particolarmente adatto al \"sound\" dei Cyrkle ed, infatti, viene registrato in studio il 4 febbraio 1966 alla prima occasione in cui il quartetto pu\u00f2 ricongiungersi. Weiss propone il pezzo ad Epstein che, entusiasta, lo porta alla pubblicazione, il 4 aprile, sotto la Columbia Records: \"Red Rubber Ball\" scaler\u00e0 rapidamente la Billboard fino al secondo posto, dietro solo Strangers in the Night di Frank Sinatra e rimarr\u00e0 nella Top 40 per undici settimane. Il quartetto acquista d'improvviso una notoriet\u00e0 tale che Epstein li vuole come band d'apertura per il tour americano dei Beatles previsto per l'estate di quello stesso anno, portando una band fino a poche settimane prima quasi sconosciuta, ed abituata a platee di massimo 200 ascoltatori, a suonare per un pubblico di 70.000 persone.\nPrima di imbarcarsi per lo storico tour, i Cyrkle hanno il tempo di incidere e pubblicare il loro primo LP \"Red Rubber Ball\", pubblicato il 30 giugno, che raggiunge il 47\u00ba posto in classifica, ed il singolo Turn-Down Day (registrato il 21 maggio e pubblicato il 21 luglio) che raggiunge il sedicesimo posto nella Billboard e rimane per 5 settimane nella Top 40. Viene anche loro proposto di registrare un altro pezzo di Simon \"59th Street Bridge Song (Feeling Groovy)\", ma Dawes e compagni decidono di declinare. L'estate del 1966 \u00e8, poi, interamente dedicata al tour.\nNel 1967, anno in cui Dannemann viene congedato dal servizio militare, Pickens, lascia per frequentare medicina e viene sostituito da Mike Losekamp. La band, con la nuova formazione, effettua un breve tour e rilascia il secondo LP \"Neon\" (nella cui cover non compare Losekamp) ed il singolo ivi contenuto \"I Wish You Could Be Here\", ma entrambe le pubblicazioni non fanno classifica. L'interesse per la band comincia a scemare e la morte di Epstein, avvenuta 27 agosto dello stesso anno, priva i Cyrkle del contatto imprenditoriale che ne aveva fatto la fortuna l'anno precedente.\nIl declino.\nSul finire del 1967 i Cyrkle registrano alcuni pezzi ambiziosi come \"Red Chair Fade Away\", scritto da due ancora sconosciuti Robin e Barry Gibb dei Bee Gees e, in particolare, alcune sperimentazioni pi\u00f9 volte alla psichedelia, pur senza abbandonare il solco del pop, come la colonna sonora del film indipendente \"The Minx\", pubblicato nel 1969 e che pu\u00f2 essere considerato un loro terzo album non ufficiale.\nNel gennaio del 1968, per un compenso di 10\u00a0000\u00a0$ il quartetto registra il jingle musicale per la pubblicit\u00e0 7 Up e, dopo le delusioni della classifica, intravede margini di carriera in questo nuovo mercato. Dawes e Losekamp, in particolare, perdono interesse per la band che, di fatto, viene sciolta quello stesso anno.\nGli anni dopo lo scioglimento.\nDawes e Dannemann effettivamente rimangono a New York e fondano due compagnie per la realizzazione di jingle per la pubblicit\u00e0 e colonne sonore per show televisivi acquisendo una notevole notoriet\u00e0 e stima (alcuni di questi lavori, come il jingle per la pubblicit\u00e0 dell'Alka-Seltzer sono talmente famosi da essere rimasti nell'immaginario americano per molti anni a venire). Anche Losekamp rimane nel music business, entrando in altre band mentre Pickens e Fried, invece, lasciano il mondo della musica diventando, rispettivamente, un medico ed un avvocato.\nDannemann ritorna brevemente al pop registrando nel 1981 con la moglie il singolo \"I did it for you\", un contributo a John Lennon. Nel 1986 la band si riunisce per un concerto a scopi benefici di Hands Across America suonando pezzi dal loro repertorio (tra cui Red Rubber Ball), ma anche classici del rock'n'roll come Johnny B. Goode. Sebbene i componenti si siano rilevati possibilisti sulla possibilit\u00e0 di un altro cameo, quella del 1986 \u00e8, a tutt'oggi, la loro ultima esibizione e la morte improvvisa di Dawes per infarto il 17 ottobre 2007 rende, di fatto, improbabile un concerto riunione.\nIl sound.\nPur con una carriera breve e dai limitati successi, i Cyrkle rimangono comunque nella storia del rock per aver presentato, nell'epoca d'oro del bubblegum pop un folk pop rock dolce, brillante, ricco di sfumature vocali e controvoci propri del Sunshine Pop, ma senza sacrificare una ritmica \"upbeat\" propria del loro passato frat rock. Nonostante il successo totale del singolo di Red Rubber Ball \u00e8 poi con i lavori successivi, pi\u00f9 studiati verso la psichedelia, e con l'uso di strumenti come il sitar in particolari soluzioni che raggiungono la piena maturazione, variando gli arrangiamenti e le soluzioni armoniche che si concretizzano in uno stile unico.\nDiscografia.\n\"con riportate le posizioni pi\u00f9 alte raggiunte nella classifica Billboard (BB), Cashbox (CB) e canadese (CAN).\"\nRiedizioni Sundazed.\nLa Sundazed detiene attualmente i diritti di pubblicazione delle registrazioni dei Cyrkle e progressivamente sta pubblicando riedizioni arricchite con materiale inedito, bonus tracks e alternate takes."}
{"id": "753273", "revid": "37401", "url": "https://it.wikipedia.org/wiki?curid=753273", "title": "Nome teoforico", "text": "Un nome teoforico (dal greco antico, \"portatore di deit\u00e0\") \u00e8 un nome proprio che contiene il nome ed esprime il concetto di un dio, tanto a fini della diffusione del nome sacro, quanto per invocarne la protezione sulla persona che lo porta.\nI primi esempi conosciuti sono relativi alle civilt\u00e0 mesopotamiche, ad esempio in Nabucodonosor (adattamento antico-testamentario dell'accadico Nab\u00fb-kudurri-u\u1e63ur: \"il dio Nab\u016b protegga la mia stirpe\"). In et\u00e0 classica fu assai diffuso l'uso di chiamare i nuovi nati con nomi riferiti, ad esempio, ad Apollo (Apollonio, Apollodoro eccetera). E l'uso era anche pi\u00f9 vasto nel Vicino Oriente antico: nell'area siro-palestinese, la divinit\u00e0 suprema era chiamata con piccole variazioni della radice \"El\", trasmessasi a molte lingue dell'area mediterranea. Vi sono pertanto moltissimi nomi che la richiamano, anche per effetto della menzione nella Bibbia, ad esempio, di Michele (\"chi \u00e8 come Dio?\"), Gabriele (\"uomo di Dio\"), Raffaele (\"Dio \u00e8 salvezza\"), Emanuele (\"Dio \u00e8 con noi\"), Ezechiele (\"in Dio la forza\"), Gioele (\"il Signore \u00e8 Dio\") e molti altri.\nIl riferimento alla divinit\u00e0 \u00e8 comune a numerose lingue, come ad esempio Teofilo (\"amico di Dio\") e Dorotea (\"dono di Dio\") in greco, Amedeo (\"colui che ama Dio\") e Adeodato (\"dato da Dio\") in latino, il germanico Gottlieb (\"amato da Dio\") e lo slavo Bogdan (\"dato da Dio\")."}
{"id": "753274", "revid": "88295", "url": "https://it.wikipedia.org/wiki?curid=753274", "title": "Teoforo", "text": ""}
{"id": "753275", "revid": "1318658", "url": "https://it.wikipedia.org/wiki?curid=753275", "title": "Letteratura berbera", "text": "Il termine Letteratura berbera (o letteratura maghrebina) comprende, nella sua accezione pi\u00f9 ampia, tutte le manifestazioni letterarie, scritte e orali, opera di nordafricani non solo nella lingua autoctona \u2014 il berbero \u2014, ma anche nelle lingue che in Nordafrica si sono avvicendate nel corso dei secoli, e in particolare, il punico, il latino e l'arabo. In un senso pi\u00f9 ristretto si potrebbe limitare la definizione alle opere letterarie in berbero, ma questo porrebbe problemi di catalogazione per numerosi autori \u2014 come Mouloud Mammeri, Taos Amrouche e altri \u2014 che si sono espressi sia in berbero che in altre lingue.\n\u00c8 alquanto improprio parlare di un'unica letteratura per un territorio cos\u00ec vasto ed un arco temporale cos\u00ec esteso, tanto che la massima esperta contemporanea in quest'ambito, Paulette Galand-Pernet, intitola il suo lavoro di sintesi sull'argomento, \"Letterature berbere\" (1998), un titolo che sottintende la molteplicit\u00e0 di tradizioni, ambienti e generi che si possono riscontrare in tutto il territorio del Nordafrica. Per questo motivo si accenner\u00e0 qui al quadro complessivo di queste forme letterarie, rimandando, per analisi pi\u00f9 puntuali, alle singole \"letterature\" e ai singoli \"generi\" letterari.\nLetteratura antica.\nLetteratura in berbero.\nSebbene non sia pervenuto alcun testo letterario antico in lingua berbera, sono state rinvenute numerose iscrizioni: sono circa 1140 quelle pubblicate nelle raccolte di Jean-Baptiste Chabot (1940-1941, provenienti soprattutto da Tunisia, Algeria e Libia) e di Lionel Galand (1966, Marocco).\nQuella pi\u00f9 lunga e conosciuta \u00e8 un'iscrizione bilingue numidico-punica che Micipsa, re della Numidia, fece incidere sul mausoleo dedicato al padre Massinissa eretto a Dougga nel 138 a.C. L'importanza dell'iscrizione \u00e8 considerevole dal punto di vista storico e giuridico, in quanto permette di conoscere i principali titoli e funzioni municipali delle citt\u00e0 numidiche di quel tempo.\nLetteratura in punico.\n\u00c8 ritenuto assai probabile che, durante il periodo della colonizzazione punica del Nordafrica, la lingua di Cartagine \u2014 diffusa soprattutto nelle citt\u00e0 \u2014 sia stata usata da autori nordafricani per comporre opere letterarie. La rilevanza del punico, come lingua letteraria e di cultura, era, infatti, molto significativa all'epoca di Agostino d'Ippona (354-430) che lo conosceva ed ogni tanto citava, nelle sue opere, parole o espressioni in questo idioma.\nNessun testo in punico \u00e8 pervenuto ai giorni nostri, ma un accenno esplicito all'esistenza di opere di carattere storico proviene da Sallustio, che afferma di avere ricavato le sue informazioni sulla storia pi\u00f9 antica del Nordafrica da alcuni \"libri punici\" (\"ex libris Punicis\"), opera di eruditi locali (\"cultores eius terrae\").\nL'importanza del punico come lingua scritta fu tale che il nome \"punicae (litterae)\" venne probabilmente usato anche per designare la stessa scrittura autoctona (che probabilmente non discende dall'alfabeto punico). Tale \u00e8 almeno l'opinione della maggioranza degli studiosi, che fanno risalire il nome odierno di quell'alfabeto, \"tifinagh\", alla parola latina \"punica\".\nLetteratura in latino.\nMolti autori nordafricani composero opere letterarie in lingua latina. Tra costoro si possono ricordare:\nTra tutti questi autori, \u00e8 soprattutto Apuleio che si dimostra particolarmente attaccato alle proprie origini africane rivendicando con fierezza di essere \"semi-numida e semi-getulo\" (\"\" 24.1). Particolarmente notevole \u00e8 il testo della fiaba di Amore e Psiche, narrata da lui all'interno del romanzo \"L'asino d'oro\". Questa fiaba, al di l\u00e0 dei numerosi e ovvi riferimenti alla mitologia greco-latina, \u00e8 sicuramente basata su di un impianto indigeno, ed in diverse parti del Nordafrica sono numerose le fiabe della letteratura orale che riecheggiano le vicende della fanciulla portata in cielo da uno sposo misterioso e poi fatta tornare a terra per la sua curiosit\u00e0 e per colpa dei familiari (\"L'uccello della tempesta\" e \"Fiore d'oro\" in Cabilia, \"Ahmed U Namir\" in Marocco: in quest'ultima versione si parla di un bel giovane sposato ad una misteriosa creatura femminile).\nAnche Sant'Agostino, che pure ostenta la propria cultura latina e, semmai, cartaginese (la cultura \"alta\" delle citt\u00e0: il berbero era la lingua delle campagne dove vivevano i suoi avversari, Donatisti e Circoncellioni), non riesce a celare le proprie origini africane. Da un lato, una sua proposta etimologica si spiega solo a partire dalla lingua berbera:\nQuesta affermazione si spiega solo attraverso il berbero, in cui il verbo \"izra\" significa \"ha visto, conosce\".\nInoltre, come ha sottolineato M. Mammeri (1986), alcune immagini da lui citate, \"palesemente poco familiari alla prosa latina\", trovano invece strette rassomiglianze nelle massime della letteratura orale berbera. Le espressioni rilevate sono:\nche trovano paralleli in espressioni formulari tipiche delle composizioni tradizionali berbere, come\nTradizioni letterarie scritte (a partire dal medioevo).\nUna letteratura berbera durante il medioevo si svilupp\u00f2 soprattutto in due aree del Nordafrica: nella parte centro-orientale, il mondo delle comunit\u00e0 ibadite (soprattutto Algeria, Libia e Tunisia); nella parte occidentale, un po' in tutto il Marocco, dove una tradizione scritta si protrasse senza soluzione di continuit\u00e0 fino ai giorni nostri.\nLetteratura orientale (ibadita).\nLa letteratura berbera di area ibadita ci \u00e8 giunta quasi interamente in traduzione, perch\u00e9 a partire da un certo momento si svilupp\u00f2 un movimento tendente a tradurre in arabo la grande quantit\u00e0 di opere scritte originariamente in berbero (si trattava quasi esclusivamente, a quanto se ne sa, di opere a carattere religioso). In particolare, si sa che la \"'aqida\" (\"catechismo\"), che \u00e8 la base dell'insegnamento religioso degli ibaditi, venne composta originariamente in berbero e fu tradotta in arabo intorno al IX secolo dell'egira da Abu Hafs 'Amr b. Jami'a.\nSecondo il \"Siyar\" di Chemmakhi, un solo autore, Abu Sahl detto El Farsi (\"il persiano\", perch\u00e9 rostemide per parte materna) avrebbe composto in berbero dodici libri di poesie (contenenti consigli, esortazioni, memorie e narrazioni storiche), che per\u00f2 vennero distrutti dai dissidenti nukkariti. Ciononostante, sembra che, raccogliendo ci\u00f2 che la gente ricordava a memoria, sarebbe stato ricostituito un libro di 24 capitoli (peraltro perduto).\nDal momento che molte biblioteche pubbliche e private del Nordafrica sono inesplorate, non \u00e8 escluso che in futuro si possa ritrovare qualche testo originale ritenuto perduto. Per il momento, di tutta questa letteratura in berbero rimangono solo poco pi\u00f9 di una ventina di frasi (perlopi\u00f9 citazioni di poesie o di altre frasi memorabili) all'interno di opere per il resto interamente tradotte in arabo. Tali testi, individuati per la prima volta da Tadeusz Lewicki (1934), sono stati in seguito esaminati da vari studiosi, ultimo dei quali Ouahmi Ould-Braham (1988).\nUn'opera che a quanto sembra non \u00e8 andata perduta e pare destinata ad una prossima pubblicazione \u00e8 il commento alla \"Mudawwana\" di Ab\u016b Gh\u0101nim al-Khur\u0101s\u0101n\u012b scritto in berbero dallo sheikh Abu Zakaria di Yefren in un'epoca imprecisata ma comunque assai antica (primi secoli dell'egira). Questo testo era stato ritrovato da Motylinski che si accingeva a pubblicarlo ma mor\u00ec prematuramente e non pot\u00e9 portare a compimento il lavoro. Sembra per\u00f2 che il manoscritto non sia andato perduto e che la sua pubblicazione sia in preparazione. \u00c8 stato pubblicato solo un interessante lessico (Bossoutrot 1900), composto da Messaoud b. Salah b. Abd el Ala, in cui sono raccolti numerosi termini berberi (soprattutto di ambito religioso) che compaiono in questo commento alla \"Mudawwana\" e rischiavano di non venire pi\u00f9 compresi dai berberi ibaditi del XVI secolo, nonch\u00e9 qualche breve estratto, consistente in poche frasi con tentativi di traduzione, oltre a studi su alcuni elementi lessicali e grammaticali.\nLetteratura occidentale (marocchina).\nSolo in tempi recenti si \u00e8 cominciato a conoscere e studiare la letteratura scritta berbera del Marocco. Fino alla fine degli anni '80 si conoscevano a stento un paio di opere del pi\u00f9 celebre autore del XVIII secolo, Muhammad Awzal. Nel 1989 alcuni studiosi olandesi ebbero accesso alla ricca raccolta di manoscritti di Ars\u00e8ne Roux conservati ad Aix-en-Provence e diedero l'avvio a studi sistematici non solo sui testi contenuti col\u00e0, ma anche nella biblioteca universitaria di Leida, nella Nazionale di Parigi e in svariate biblioteche, pubbliche e private, del Marocco. \u00c8 soprattutto grazie ai lavori di Nico van den Boogert (in particolare 1997 e 1998) che si \u00e8 venuti a conoscenza della ricchezza e dell'antichit\u00e0 di questo patrimonio letterario.\nUn elenco degli argomenti di questa letteratura, abbozzato da van den Boogert (1997: 70 ss.), comprende:\nLetteratura \"tradizionale\" (prevalentemente orale).\nLa letteratura tradizionale giunta fino a noi \u00e8 stata tramandata quasi esclusivamente per via orale, anche se non mancano, soprattutto tra la fine del XIX e la prima met\u00e0 del XX secolo, esempi di una sua fissazione nello scritto anche indipendentemente dalla pressione della cultura coloniale europea. Questa letteratura comprende produzioni di vario genere, sia in versi che non. La grande diffusione della poesia nella letteratura orale si spiega, tra l'altro, con il valore di aiuto mnemonico fornito dal verso, unit\u00e0 modulare con un determinato ritmo e con vari tipi di rime e assonanze, che permette al recitatore di meglio tenere a mente testi anche di una certa lunghezza. Analogamente, anche nei racconti \u00e8 stata spesso individuata una scansione in \"sequenze narrative\" memorizzate le quali ogni recitatore provvedeva poi a fornire un testo di volta in volta nuovo per la forma ma codificato per quanto riguarda il contenuto (su questi aspetti del racconto berbero si pu\u00f2 vedere M. Kossmann 2000: 11 ss., Y. Allioui 2001-2, vol I, p.\u00a016 ss./56 ss. e P. Galand-Pernet 1998: 62).\nSebbene la consuetudine con lo scritto, tipica delle letterature \"occidentali\", rischi di far ritenere svalutate le letterature orali, non va dimenticato che anche in un contesto di oralit\u00e0 come quello berbero vi \u00e8 stata una consapevolezza dell'importanza del patrimonio letterario e sono sempre esistite figure delegate alla conservazione e alla trasmissione di questo patrimonio. L'esempio pi\u00f9 tipico \u00e8 quello degli \"imusnawen\" della Cabilia (sing. \"amusnaw\", dal verbo \"ssen\" \"sapere\": \"colui che detiene la \"tamusni\", la conoscenza\"). Ogni villaggio, ogni trib\u00f9 aveva il suo \"amusnaw\", che mandava a memoria una grande quantit\u00e0 di poemi antichi e moderni, conosceva le leggi consuetudinarie, le genealogie delle famiglie e la storia del paese, ecc. E quando l\"'amusnaw\" era un po' avanti con gli anni, si premurava di trovare qualche giovanotto dalla buona memoria a cui trasmettere, un po' alla volta, il proprio sapere, per non interrompere la \"catena\" degli \"imusnawen\".\nAnche in altre regioni sono sempre esistite figure di riferimento per la conservazione e la trasmissione del patrimonio letterario. Oltre ai cantori e cantastorie \"professionali\" che esistono un po' dovunque (si ricordano in particolare le figure dei \"rrwayes\" nel sud del Marocco, degli \"imedyazen\" nel centro del Marocco, degli \"idebbalen\" e degli \"imeddahen\" in Cabilia), \u00e8 interessante, in ambito tuareg, la figura dell\"'\u00e9nalbad\", una sorta di \"segretario\" dei poeti maggiori, che si incarica di apprendere e trasmettere nel modo pi\u00f9 corretto le poesie composte da questi ultimi.\nGeneri.\nPoesie e canzoni.\nIn una cultura orale, il confine tra \"poesia\" e \"canto\" \u00e8 estremamente labile. Infatti, ogni tipo di poesia esiste solo all'atto della recitazione, non se ne sta fissata su un muto foglio di carta. E la buona recitazione richiede un controllo di ritmo, tono di voce, pause, sonorit\u00e0 non dissimile da ci\u00f2 che \u00e8 richiesto per cantare bene.\nData la vastit\u00e0 del mondo berbero, esiste una grandissima variet\u00e0 di canti e poesie, che nelle diverse regioni assumono forme e denominazioni specifiche: \"amarg\" presso gli chleuh del sud del Marocco, \"izli\", \"tamdyazt\", \"ahellil\" nel Marocco centrale, \"izli\", \"asefru\", \"urar\", \"tibugharin\", \"adekker\", ecc. in Cabilia, e cos\u00ec via. Di seguito, in un paragrafo apposito, verranno brevemente trattate alcune delle tradizioni pi\u00f9 note e studiate.\nDa rilevare che, oltre ad una grande eterogeneit\u00e0 di generi, esiste pure una grande diversit\u00e0 quanto ai metri poetici, che si basano a volte su scansioni sillabiche (chleuh, cabili, ecc.), a volte su una prosodia quantitativa (tuareg).\nRacconti, fiabe e altri \"generi minori\".\nUna grande parte della letteratura orale dei Berberi \u00e8 costituita da racconti e fiabe, di cui molti sono stati raccolti e pubblicati, sia in berbero che in traduzione, negli ultimi due secoli. (Una raccolta di testi, tradotti in italiano, provenienti da diverse regioni berbere \u00e8 costituita da Brugnatelli 1994).\nSpesso chi si \u00e8 occupato di racconti berberi ha cercato di classificarli \"per generi\", ma questo tipo di classificazione, basato di norma su punti di vista eurocentrici, non corrisponde alle \"categorie\" indigene. Anche se la terminologia varia da regione a regione, e quindi non \u00e8 possibile proporre generalizzazioni eccessive, si osserva che i Berberi tendono ad operare una distinzione soprattutto tra il racconto \"inventato\" e quello che viene considerato \"realmente accaduto\" (per inverosimile che possa essere: \u00e8 il caso tipico di racconti eziologici). In cabilo, questa dicotomia \u00e8 espressa da \"tadyant\" \"storia, narrazione di avvenimento passato\" e \"tamacahut\" \"racconto, storia inventata\" e anche \"indovinello\". In tuareg si ha\n\u00c8 interessante osservare che spesso i Berberi designano con lo stesso nome generi che per un Europeo andrebbero tenuti nettamente distinti. In particolare, spesso lo stesso termine (molto diffuso \u00e8 \"tanfust\", ma anche chleuh \"umiy\", pl. \"umiyn\", cabilo \"tamacahut\", etc.) indica sia il racconto \"inventato\" sia gli \"indovinelli\".\nTesti storici.\nAll'interno del patrimonio di \"racconti\" (ma anche del patrimonio poetico) sono frequenti i testi che riferiscono di azioni passate, eventi bellici, biografie di personaggi pii o illustri, storie di clan e famiglie, eccetera. Tutto ci\u00f2 in molti casi non \u00e8 qualificabile frettolosamente come \"mito\", ma in molti casi deve considerarsi come vera e propria fonte \"storica\", per quanto inevitabilmente \"deformata\" nel corso della sua trasmissione. Raramente questi testi sono stati messi per iscritto dalle comunit\u00e0 in cui circolano, ma moltissimi sono stati raccolti e pubblicati da studiosi europei che desideravano accostarsi alla storia di questi paesi.\nLa pi\u00f9 notevole tra queste raccolte \u00e8 la storia del gruppo tuareg dei Kel Denneg, raccolta e ordinata cronologicamente da Ghoube\u00efd Alojaly su impulso del danese K.-G. Prasse (1975). Tra le numerose altre opere in cui il materiale letterario tradizionale \u00e8 raccolto in funzione del suo valore storico si possono ricordare i tre volumi di R. Bellil sulla regione del Gourara (1999-2000), od il volume di J. Drouin (1975) su di un santo locale del Medio Atlante. Per la Cabilia, molti testi del genere sono stati raccolti dai Padri Bianchi nel \"Fichier de documentation berb\u00e8re\", per esempio nelle opere monografiche su alcuni villaggi e trib\u00f9 (H. Genevois 1995 e 1996).\nTesti giuridici.\nI testi giuridici della tradizione berbera sono estremamente interessanti sia per la loro ricchezza e variet\u00e0 sia, soprattutto, perch\u00e9 sono una fonte insostituibile per conoscere il diritto consuetudinario delle regioni del Nordafrica, che ha per secoli convissuto con le norme sciaraitiche ed \u00e8 giunto fino ai giorni nostri.\nIn diverse regioni del mondo berbero, si pu\u00f2 dire che ogni villaggio abbia il proprio insieme di norme, codificate e memorizzate perlomeno dalle pi\u00f9 importanti personalit\u00e0 del villaggio. In qualche caso questo insieme di norme \u00e8 stato anche messo per iscritto (non di rado in arabo, ma a volte anche in berbero). L'insieme di queste norme di diritto consuetudinario \u00e8 denominato in vari modi: in Cabilia \"qanun\", e in Marocco \"azref\".\nLe leggi consuetudinarie pi\u00f9 conosciute e studiate sono quelle della Cabilia, grazie all'intenso lavoro di raccolta sistematica dei \"qanun\" da parte del generale Adolphe Hanoteau, che ne pubblic\u00f2 parecchi all'interno della vasta opera in tre volumi che scrisse sulla Cabilia insieme al giurista A. Letourneux. Per il Marocco, invece, anche se manca un'opera sistematica del genere (che sarebbe stata infinitamente pi\u00f9 difficile da attuare, viste le dimensioni enormemente maggiori del Marocco rispetto alla Cabilia), esistono numerosi studi che spesso contengono, in berbero o in traduzione, gli \"izerfan\" di molti villaggi e trib\u00f9.\nTesti religiosi ebraici.\nIl Nordafrica ha sempre ospitato comunit\u00e0 ebraiche, che di norma condividevano con la maggioranza musulmana la lingua del paese. In territori berberofoni, dunque, queste comunit\u00e0 si esprimevano nelle diverse variet\u00e0 di berbero. La maggior parte degli Ebrei del Nordafrica \u00e8 emigrata in Israele o altrove, e le comunit\u00e0 sono ridotte a poca cosa, ma negli anni Cinquanta esse avevano una ricca vita culturale. Risale proprio agli anni Cinquanta l'unico testo religioso in berbero che sia stato fin qui pubblicato. Si tratta del testo di una \"Haggadah\", una recitazione rituale tipica della festa di Pesach (la Pasqua ebraica), proveniente dalla regione di Tinrhir, nel Marocco centrale (lingua \"tamazight\"), che \u00e8 stata pubblicata da P. Galand-Pernet e da H. Zafrani (1970).\nUna seconda \"Haggadah\" in tashelhit, il berbero del Sud del Marocco, \u00e8 stata pubblicata, insieme ad altro materiale linguistico e letterario giudeo-berbero marocchino, da J. Chetrit (2007).\nTesti religiosi cristiani.\nSe le comunit\u00e0 ebraiche abitano il Nordafrica senza soluzione di continuit\u00e0 da secoli e addirittura millenni, il cristianesimo, invece, che pure ebbe nei primi secoli un grande sviluppo, a partire da un'epoca imprecisata nel tardo medioevo scomparve del tutto come religione locale, e venne reimpiantato (in misura molto limitata) solo di recente ad opera di missionari. Soprattutto i Padri Bianchi compresero l'importanza della lingua per l'apostolato, e studiarono a fondo non solo l'arabo ma anche il berbero, giungendo a padroneggiarlo al punto di poter scrivere interi libri in questa lingua. Probabilmente il testo \"Lsas n-Ddin\" del 1920 \u00e8 il primo libro scritto in cabilo, anche se il suo autore \u00e8 un missionario europeo. Se in seguito l'opera dei Padri Bianchi fu soprattutto volta alla pubblicazione di testi linguistici ed etnografici raccolti preso le popolazioni locali (il ricchissimo \"Fichier de Documentation Berb\u00e8re\"), non mancarono produzioni \"originali\" di questo stesso tipo ad uso dei convertiti. Per esempio, una raccolta di canti per bambine, \"Avette chante\" (1955), \u00e8 divisa in due parti, una con canti in francese e l'altra con \"Chnawi s teqbaylit\" \"canzoni in cabilo\" (peraltro, questi testi sembrano opera, almeno in gran parte, di autrici berbere).\nPoesie e canti delle diverse regioni.\nPoesie tuareg.\nPresso i tuareg la composizione di poesie \u00e8 un fatto naturale ed estremamente diffuso, anche se pochi sono i grandi poeti la cui rinomanza vada al di l\u00e0 della propria trib\u00f9 e le cui opere vengano trasmesse nel tempo.\nLe poesie possono essere recitate (si parla in questo caso di \"tesawit\") o cantate (\"as\u00e2har\"), e in quest'ultimo caso non si tratta di arie scelte a caso, ma ogni ritmo \u00e8 di norma legato a determinate arie (\"an\u00e9a\"). Le occasioni pi\u00f9 frequenti per la recitazione e il canto delle poesie sono gli \"ahal\", riunioni conviviali notturne in una tenda, dove uomini e donne (nubili o libere di stato) si ritrovano insieme con una libert\u00e0 di costumi che ha stupito pi\u00f9 di un osservatore, soprattutto quando si pensi alla ben diversa condizione dei due sessi nel mondo islamico tradizionale.\nSia le opere di Ch. de Foucauld (tuareg del nord) sia gli studi di Prasse e Alojali (tuareg del sud) hanno permesso di rilevare un gran numero di ritmi poetici. I 7 pi\u00f9 diffusi nell'Ahaggar ai primi del Novecento erano: \"seienin\" (il pi\u00f9 impiegato), \"heinena\" (apparentemente introdotto solo di recente; \"il-anegh Yalla\" (\"Dio ci possiede\", pi\u00f9 antico del \"seienin\"); \"aliwen\" (\"gli olivi selvatici\") e \"tar\u00e9\", versi arcaici usati dalle donne in particolari canti di nozze; \"ahellel\" (un tempo impiegato solo per canti religiosi), e \"azahalag\" (antico, in via di sparizione). Diversi di questi metri sono noti anche tra i tuareg del sud, sia pure con nomi diversi (ad esempio quello noto come \"ahellel\" \u00e8 il pi\u00f9 diffuso nell'A\u00efr, ma con il nome di \"tazzayt\" \"l'albero gommifero\"). Tutte le poesie di norma sono monorime, vale a dire utilizzano dall'inizio alla fine la stessa rima, che pu\u00f2 consistere nell'ultima vocale o vocale pi\u00f9 consonante.\nA detta di Ch. de Foucauld, per i tuareg del nord il miglior poeta in assoluto era la poetessa taitoq Kenwa ult Amastan (nata nel 1860). Secondo gli odierni tuareg dell'Air, il pi\u00f9 grande poeta di tutti i tempi sarebbe invece Ghabidin ag Sidi Mukhammad (1860-1944).\nPoesie berbere del Marocco.\nAnche in Marocco le poesie e le canzoni sono molto diffuse, ma le tradizioni sono molteplici e spesso diverse tra loro, per cui non \u00e8 possibile tratteggiare in breve un quadro esaustivo della situazione. Oltretutto, se alcune regioni sono pi\u00f9 note e studiate (Marocco centrale e meridionale), certe altre come il Rif sono molto meno conosciute ai ricercatori.\nNel sud del Marocco (lingua \"tashelhit\") la poesia in generale viene designata col termine \"amarg\", dalle numerose sfumature di significato: oltre a \"poesia\" anche \"amore\", \"pene d'amore\", \"dolore dell'animo\", \"nostalgia\", \"rimpianto\", ecc. (El Mountassir 2004). La figura del poeta-cantore itinerante, \"rrays\" (plurale \"rrways\") o \"bab n umarg\" \"padrone dell\"'amarg\"\", \u00e8 molto importante perch\u00e9 ha consentito la diffusione della letteratura orale su di un vasto territorio. Come ha rilevato P. Galand-Pernet (1967), la lingua dei \"rrways\" ha caratteristiche particolari che permettono la comprensione delle poesie ad un gran numero di persone, anche al di l\u00e0 del villaggio o della regione di nascita del compositore. Si pu\u00f2 a buon diritto parlare, in questo caso, di una koin\u00e8 poetica chleuh.\nLa poesia pu\u00f2 essere di vari tipi. Oltre all\"'amarg n rrways\", poesia dei cantori itineranti (e delle cantanti: \"tirraysini\"), si distinguono: \"amarg n uhwash\", poesia destinata ad essere cantata nelle cerimonie di danza; \"urar\" \"canto\" (in generale); \"tizrarin\", canti di donne per danza o per accompagnare lavori domestici; \"tanggift\", canti di matrimonio; \"tamawasht\", tenzone poetica, \"tandamt\", \"poesia gnomica\", \"taqsit\" \"lungo poema\" (spesso a sfondo religioso), ecc.\nNel Marocco centrale (lingua \"tamazight\"), la situazione \u00e8 analoga, salvo il fatto che i poeti-cantori itineranti si chiamano \"imdyazen\" (singolare \"amdyaz\"). Il loro canto \u00e8 \"tamdyazt\", \"un lungo poema cantato\", anche se questo termine \u00e8 in concorrenza, a volte, con altre denominazioni come \"ahellel\", in origine forse \"canto religioso\", ma anche designazione generica di un tipo di composizione dal contenuto serio, \"tanshatt\" (eseguita dall\"anesshad\"), la composizione di tipo pi\u00f9 esplicitamente religioso, \"tayffart\" \"poesia cantata contenente enigmi o allegorie\" e \"tamnatt\" (plurale \"timnadin\"), dalle caratteristiche prosodiche particolari. Tutti questi generi \"alti\" si contrappongono all\"izli\" (plurale: \"izlan\") \"canto, ritornelli dei canti di \"ahidus\" (danza)\" e alle \"timawayin\" (singolare \"tamawayt\"), canti isolati.\nPur nella variet\u00e0 dei ritmi, la metrica delle poesie marocchine sembra sempre basata su di un particolare principio a \"formule metriche\" in cui hanno importanza non solo il numero delle sillabe ma anche la loro qualit\u00e0 (sillabe aperte o chiuse), e perfino la qualit\u00e0 di certe consonanti in posizione fissa. Per esempio una matrice di tipo\ncorrisponde a un verso di 12 sillabe, di cui la 2\u00aa, la 6\u00aa, l'8\u00aa e la 12\u00aa terminanti per consonante; inoltre, la penultima sillaba deve iniziare per una consonante sonora. Aderisce a questo schema un verso come \nche si scandisce:\nPoesie cabile.\nDelle poesie cabile si possiede un numero relativamente elevato di composizioni anche di una certa antichit\u00e0, e questo grazie a due raccolte: quella pubblicata dal generale A. Hanoteau nel 1867 e quella, basata sulla tradizione autentica degli \"amusnaw\", opera di Mouloud Mammeri (1980). La prima, pur essendo stata fatta da un europeo che non aveva gli strumenti critici per giudicare adeguatamente il valore delle singole composizioni, \u00e8 particolarmente voluminosa (quasi 500 pagine) e consente di avere uno \"spaccato\" dei vari tipi di produzioni poetiche esistenti intorno alla met\u00e0 del XIX secolo. La seconda \u00e8 anch'essa quantitativamente cospicua (oltre 110 poesie), ma soprattutto \u00e8 il frutto di una paziente opera di scelta da parte di Mouloud Mammeri, figlio dell'ultimo \"amusnaw\" degli At Yenni, il quale aveva ricevuto, dal padre e dagli altri \"imusnawen\" che egli frequentava, non solo un grande massa di testi antichi, ma anche il gusto estetico che gli permetteva di riconoscere quali brani fossero i pi\u00f9 meritevoli di essere accolti nella sua antologia.\nLe poesie tradizionali venivano normalmente ripartite in due grandi categorie: quelle di tono \"elevato\", che venivano composte e recitate dagli \"imeddahen\" (singolare:\"ameddah\"), e quelle di genere pi\u00f9 ricreativo, appannaggio perlopi\u00f9 degli \"idebbalen\" (singolare \"adebbal\") e particolarmente legate ad un'esecuzione in cui la musica aveva un grande rilievo. Parallelamente a questa bipartizione delle opere, anche gli autori godevano di statuto completamente differente nella societ\u00e0 tradizionale: l\"'ameddah\" era considerato uno dei personaggi pi\u00f9 in vista della trib\u00f9, il cui parere era ascoltato con attenzione nell'assemblea (\"tajmaat\"), viceversa gli \"idebbalen\" erano personaggi \"marginali\", ai pi\u00f9 bassi gradini della scala sociale, al pari dei macellai e dei misuratori di grano.\nIl poeta antico pi\u00f9 prestigioso, e di cui si tramandano diverse composizioni, fu Yusef u Qasi (XVII-XVIII secolo). In epoca pi\u00f9 recente, Si Mohand ou-Mhand (1848-1905), poeta di un tipo completamente diverso e di sensibilit\u00e0 estremamente moderna, \u00e8 stato ed \u00e8 considerato come il miglior poeta della Cabilia.\nGli ahellil del Gourara.\nNegli ksour berberofoni del Gourara \u00e8 molto praticato, soprattutto in occasione di talune festivit\u00e0 religiose, un genere musicale particolare che comporta l'esecuzione di canti in coro, danze e partecipazione collettiva dell'uditorio. Esso prevede l'intervento di numerosi partecipanti: un capo-coro che dirige il movimento del coro, un solista (\"abecniw\") affiancato da due o tre suonatori (almeno un battitore di tamburo (\"gellal\") e un suonatore di \"bengri\" (una sorta di liuto) o di flauto (\"temja\"), mentre due danzatori lo precedono rivolti verso di lui e camminando quindi all'indietro., mentre i partecipanti al coro, un buon numero di abitanti del villaggio, fanno un cerchio intorno ad essi stringendosi spalla a spalla, si muovono lentamente in senso antiorario, battono le mani e rispondono al solista.\nNel 2005 l'UNESCO ha proclamato gli \"ahellil\" capolavoro del patrimonio orale e immateriale dell'Umanit\u00e0. Il timore di molti tra quanti hanno a cuore la cultura del Gourara \u00e8 che questo riconoscimento, lungi dall'aiutare a preservare questo patrimonio, finir\u00e0 per contribuire alla sua \"folklorizzazione\", con conseguente distacco dai valori tradizionali al cui interno gli \"ahellil\" sono nati. Eloquenti in proposito le osservazioni di Mouloud Mammeri:\nPoemetti ibaditi.\nUn tipo interessante di composizioni poetiche, a carattere in origine orale, ma successivamente tramandate anche per iscritto, \u00e8 costituito da alcuni poemetti a carattere religioso, composti intorno agli inizi dell'Ottocento nelle regioni ibadite, in particolare a Djerba e nel Gebel Nefusa.\nIl pi\u00f9 antico di tali poemi, composto da uno sheikh di Djerba (Shaaban el-Qanushi, o forse el-Mennushi) tra la fine del Settecento e gli inizi dell'Ottocento, \u00e8 cantato in occasione dei decessi, e tratta di ci\u00f2 che avviene all'anima del defunto dopo la morte, con la sepoltura, il giudizio particolare e infine quello universale, con estese descrizioni dei peccati maggiori e delle pene ad essi relative.\nRiguardo al Gebel Nefusa (Libia) si conoscono almeno due poemetti di questo tipo (la denominazione autoctona per questa forma letteraria \u00e8 \"taqsitt\"), composti da un religioso di Nome Ab\u00fb F\u00e2lgha e tramandati oralmente. Gi\u00e0 Francesco Beguinot accenn\u00f2 negli anni Venti a questi testi, pubblicandone per\u00f2 solo l\"'incipit\" in traduzione. Alla fine degli anni sessanta, Luigi Serra raccolse da un anziano di Mezzu (nel Gebel Nefusa) il testo berbero di due poemetti che sembrano coincidere con quelli segnalati da Beguinot. Il primo, il cui incipit rimanda con evidenza al poema gerbino, parla anch'esso dell'aldil\u00e0, soffermandosi per\u00f2 maggiormente sulle ricompense per chi avr\u00e0 ben meritato; l'ultimo poi \u00e8 una descrizione dei cinque arkan, o \"pilastri\" della fede islamica.\nSembra evidente che lo scopo di queste composizioni fosse l'ammaestramento religioso, con la parola cantata, di popolazioni molto poco alfabetizzate. Probabilmente i poemi, redatti in una sorta di \"koin\u00e8\", circolavano in tutti i paesi ibaditi del Nordafrica, come testimonia il fatto che una parte del poema gerbino era stata registrata, sul finire del secolo XIX, nello Mzab da R. Basset.\nLetteratura pi\u00f9 recente.\nLe vicende della letteratura berbera pi\u00f9 recente, che tende a passare dai generi tradizionali a quelli diffusi nel resto del mondo \u00e8 strettamente legata al passaggio allo scritto del berbero ed all'evoluzione dell'editoria in berbero. Per questo, esiste una certa sproporzione nella produzione tra le regioni in cui questi processi sono pi\u00f9 avanzati (l'Algeria, e in particolare la Cabilia, in cui il berbero \u00e8 insegnato nelle scuole dal 1995) e le regioni in cui esso \u00e8 invece pi\u00f9 arretrato (i paesi in cui la lingua berbera \u00e8 ignorata o proscritta: Tunisia, Libia, Egitto).\nPoesie, novelle, romanzi.\nAnche se prosegue vivace in molte zone (soprattutto rurali) del Nordafrica una produzione poetica \"tradizionale\" fondamentalmente orale (che gode anche del supporto di dischi, cassette e videocassette), negli ultimi decenni \u00e8 nata e si va diffondendo una produzione poetica contemporanea che si adegua ai canoni della cultura scritta del resto del mondo. Parallelamente a questo processo, si \u00e8 anche gi\u00e0 costituito un lessico specializzato per i diversi generi: \"ungal\" \"romanzo\", \"tullizt\" \"novella\", \"tamedyazt\" \"poesia\", \"amezgun\" \"teatro\", \"tizlitt\" \"canzone\", \"tasuqilt\" \"traduzione\", ecc. \u00c8 stato coniato anche un termine \"tasekla\" \"letteratura\", a partire da \"asekkil\" (\"lettera dell'alfabeto\").\nNumerose sono le raccolte di poesie messe per iscritto dall'autore senza passare attraverso la recitazione. Non esiste comunque un netto spartiacque tra un tipo di poesia e l'altro. Basti pensare che un poeta sicuramente moderno come Ben Mohamed in Cabilia ha egli stesso inciso una cassetta in cui recitava le sue poesie, molte delle quali sono oltretutto state musicate e cantate da Idir.\nMolti considerano Si Mohand (1848-1905) il primo poeta berbero in senso moderno. Anche se la sua produzione fu in gran parte orale, egli incarn\u00f2 la figura del poeta moderno, solo con la propria poesia ed emarginato rispetto ad una societ\u00e0 in corsa verso il \"progresso\" e priva di valori tradizionali, il che lo poneva al di fuori dello schema classico del poeta tradizionale, che invece era saldamente integrato nella societ\u00e0 in cui operava.\nLa poesia contemporanea viene denominata \"tamdyazt\", con un termine che in molte regioni berbere \u00e8 neologismo, e che in certe altre (soprattutto nel Marocco centrale) indicava un tipo particolare di composizione (un lungo poema), eseguito da un poeta/cantore, \"amdyaz\" (quest'ultimo termine \u00e8 adottato per significare \"poeta\" tout-court).\nIl romanzo, denominato con un neologismo \"ungal\", si \u00e8 sviluppato soprattutto in Cabilia. Gi\u00e0 nel 1946 Belaid Ait Ali, uno dei primi autori di lunghi testi in prosa, scrisse quello che molti considerano gi\u00e0 un vero e proprio romanzo: \"Lwali n wedrar\" \"Il santo della montagna\" (un quaderno di 136 pagine, diviso in 10 capitoli). Ciononostante, il primo \"romanzo\" cabilo viene di solito considerato \"Asfel\" \"Il sacrificio\", pubblicato nel 1981 da Rachid Aliche (autore in seguito anche di \"Faffa (ungal)\" \u201cFaffa (romanzo)\u201d, 1986), che fu seguito nel 1983 da \"Askuti\" \"Il boy-scout\" di Said Sadi, cui molti altri fecero seguito, con intensit\u00e0 crescente, al punto che M. A. Salhi (2006) ha contato 25 romanzi cabili pubblicati fino a tutto il 2004.\nTra i romanzieri pi\u00f9 prolifici si segnalano Amar Mezdad, autore di una trilogia: \"I\u1e0d d wass\", \u201cLa notte e il giorno\u201d (1990: il primo pubblicato in Algeria dopo la liberalizzazione della stampa), \"Tagrest ur\u03b3u\" \"L'inverno dell'orco\" (2001) e \"Ass-enni\" \"Oggigiorno\" (2006) e Salem Zenia, autore di \"Tafrara\" \"L'aurora\" (1995) e \"Ighil d wefru\" \"La violenza (del potere) e il coltello (dei terroristi)\" (2002).\nNotevole la presenza, oltre ai romanzi composti in cabilo, anche di traduzioni da testi di altre lingue (non solo romanzi ma anche saggi e novelle). In particolare, molto attivo in questo campo \u00e8 Mohand Ait Ighil, autore di cinque volumi di traduzioni, tra cui \"Tchekhov s teqbaylit (tullizin)\" \"Cechov in cabilo (novelle)\" (2003).\nCinema, teatro.\nNell'ambito degli sforzi per integrare le espressioni della cultura berbera contemporanea nella cultura universale rientra anche la nascita di un teatro e di un cinema in berbero, anche se queste espressioni artistiche, che necessitano di locali, finanziamenti e attrezzature, hanno fin qui goduto di scarso aiuto da parte delle istanze pubbliche dei paesi berberofoni, col risultato che molti lavori teatrali sono rimasti inediti o hanno potuto essere rappresentati solo nei paesi d'emigrazione (in particolare la Francia), mentre il numero di film realizzati \u00e8 nel complesso molto scarso.\nTeatro.\nIn ambito teatrale, la personalit\u00e0 che pi\u00f9 di ogni altra ha contribuito alla creazione di un teatro berbero \u00e8 stato il cabilo Abdellah Mohia (1950-2004), autore di innumerevoli pi\u00e8ces teatrali, perlopi\u00f9 nate come adattamento di opere di autori europei (Moli\u00e8re, Pirandello, Brecht, Beckett, Jarry...) e non solo (Lu Xun), ma che di fatto si configurano quasi sempre come opere originali, su spunto di altri autori.\nAnche un altro grande autore algerino, Kateb Yacine, che perlopi\u00f9 scriveva i propri testi in arabo dialettale o in francese, ha ispirato e seguito con favore la traduzione in berbero di alcuni suoi lavori come \"Mohammed prends ta valise\", tradotto col titolo \"Ddem abaliz-ik a Muh!\" da una troupe di studenti che con essa vinse un premio al Festival di Cartagine nel 1973, nonch\u00e9 \"\"Tighri n tlawin\" (\"La voix des femmes\") e \"La guerre de 2000 ans\", messe in scena da gruppi di studenti dell'universit\u00e0 di Tizi-Ouzou verso la fine degli anni '70.\nNumerosi lavori sono rimasti inediti e a volte mai rappresentati, come le opere teatrali di Hamane Abdella, che cominci\u00f2 a scrivere in prigione, nel 1958.\nCinema.\nUna produzione cinematografica in berbero \u00e8 gi\u00e0 iniziata, almeno in alcune regioni berberofone, anche se al momento data la estrema scarsit\u00e0 di risorse si tratta di una produzione alquanto sporadica.\nCinema cabilo.\nAnche se in assoluto poco prolifico, il cinema in lingua cabila \u00e8 particolarmente attento alla qualit\u00e0 delle pellicole.\nTra le produzioni in questa lingua si segnala:\nCinema marocchino.\nPi\u00f9 numerose le produzioni cinematografiche in berbero del Marocco, soprattutto in tashelhit. Iniziata negli anni '90, la produzione ha superato le trenta pellicole in un decennio. Anche se il livello qualitativo non \u00e8 sempre costante, il pubblico ha premiato lo sforzo dei produttori (molto attivi anche nella realizzazione di cassette), col risultato di favorire la crescita professionale dei realizzatori. Le prime fiction di successo sono stati \"Tamghart Ourgh\" di Lahoucine Bizgarne e \"Boutfonaste\" di Agouram Archach.\nI temi messi in evidenza sono quelli del vissuto quotidiano della societ\u00e0, sia nel mondo tribale tradizionale sia alle prese con la modernit\u00e0 nelle grandi citt\u00e0. Il genere predominante \u00e8 la commedia leggera, ma non mancano le produzioni francamente comiche o perfino quelle horror.\nTra i titoli si segnalano: \"Tigugilt\" (\"L'orfana\"), \"Assgass ambarki\" (\"Buon anno\"), \"Ghassad Dunit\", \"Azkka Likhert\" (\"Domani l'aldil\u00e0\"), \"Imzwag\" (in tre parti), \"Tagodi\" (\"La sventura\"), \"Tassast\" (\"Il problema\"), \"Tihya\" (biografia della cantante Fatima Tabaamrant, unico film sottotitolato in francese), \"Tislit Ijlan\" (in due episodi), \"Tiyiti n' wadane\", \"Moker\", ecc.\nPi\u00f9 di recente, il lungometraggio \"Aghrrabou\" (\"la barca\") di Ahmed Baidou si \u00e8 segnalato vincendo il grand prix del 6\u00ba festival del film amazigh \"Issni Nourgh\" di Agadir (2012).\nAltre regioni.\nNel resto del mondo berbero le produzioni sono sporadiche, ma non del tutto assenti. Si segnalano in particolare:\nGrammatiche, dizionari di neologismi, ecc..\nCon il passaggio allo scritto di una lingua rimasta per secoli dominio dell'oralit\u00e0, un grande vuto da colmare \u00e8 quello del lessico delle scienze e delle tecnologie. Gran parte degli sforzi della pianificazione linguistica del berbero negli ultimi quarant'anni \u00e8 dedicata alla questione dei neologismi necessari per esprimere, in particolare nello scritto, i concetti pi\u00f9 moderni per i quali la lingua parlata non dispone di corrispondenze adeguate.\nIl primo ambito individuato da Mouloud Mammeri, precursore di questi studi, \u00e8 stato quello del \"metalinguaggio\", ovverosia la terminologia linguistica necessaria per parlare \"della\" lingua. Nacque cos\u00ec, nel 1967, la \"Tajerrumt n tmazight (tantala taqbaylit)\", ossia \"Grammatica berbera (dialetto cabilo)\": la prima grammatica del berbero in berbero. Il nome stesso per indicare la \"grammatica\" \"tajerrumt\", oltre a rimandare per assonanza alla parola europea corrispondente, \u00e8 stato ispirato al nome del grammatico berbero medioevale Ibn Ajarrum. Oramai quasi tutti i termini introdotti in quest'opera sono entrati nell'uso corrente.\nSempre a iniziativa di Mouloud Mammeri si deve il primo lessico di neologismi, \"Amawal\", anche se egli non fu che l'ispiratore di questo lavoro, che venne condotto da alcuni studenti dei suoi corsi semi-clandestini di berbero all'universit\u00e0 di Algeri negli anni '60. Anche se molti neologismi dell\"'Amawal\" sono oramai di uso comune, quest'opera present\u00f2 numerosi difetti (ad esempio un ricorso esagerato a termini tuareg, assolutamente non intelligibili per il cabilo medio), e una buona parte del suo lessico non \u00e8 di fatto stata accolta nell'uso.\nBibliografia.\nStudi e testi specifici.\nMedioevo ed et\u00e0 precoloniale.\nIbaditi:\nMarocco:\nPoesie e canti.\nMetrica:\nSud del Marocco (tashelhit):\nMarocco centrale (tamazight):\nCabilia:\nGourara:\nPoemetti ibaditi:\nTuareg:\nTesti storici e giuridici.\nTesti storici:\nTesti giuridici:\nTesti religiosi non musulmani.\nEbraici:\nCristiani:\nGrammatiche, lessici di neologismi.\nGramatiche:\nLessici di neologismi:"}
{"id": "753276", "revid": "34928", "url": "https://it.wikipedia.org/wiki?curid=753276", "title": "Letteratura del Nordafrica", "text": ""}
{"id": "753277", "revid": "400694", "url": "https://it.wikipedia.org/wiki?curid=753277", "title": "Astronave Enterprise", "text": ""}
{"id": "753279", "revid": "453768", "url": "https://it.wikipedia.org/wiki?curid=753279", "title": "Spagnola", "text": " "}
{"id": "753283", "revid": "1360744", "url": "https://it.wikipedia.org/wiki?curid=753283", "title": "Terre dissodate", "text": "Terre dissodate (\u041f\u043e\u0434\u043d\u044f\u0442\u0430\u044f \u0446\u0435\u043b\u0438\u043d\u0430) \u00e8 un romanzo di Michail Aleksandrovi\u010d \u0160olochov composto da due parti: la prima del 1932 scritta sotto l'emozione degli avvenimenti, la seconda del 1960 pi\u00f9 sbiadita.\nIl romanzo descrive, la vita di un villaggio russo prima e durante la \u201csocializzazione\u201d delle campagne russe all'indomani della rivoluzione.\nLa politica sovietica promosse il principio dello sfruttamento egualitario della terra cercando di richiamarsi all'antica tradizione della S\u00e8lskaja obsc\u00ecna (una specie di comune del villaggio).\nTale politica intendeva consegnare il potere ai komb\u00e8dy (comitati dei contadini poveri) divenuti organi del potere sovietico a sfavore dei proprietari terrieri pi\u00f9 ricchi: i kulak\u00ec."}
{"id": "753285", "revid": "78273", "url": "https://it.wikipedia.org/wiki?curid=753285", "title": "DEATHNOTE", "text": ""}
{"id": "753287", "revid": "237256", "url": "https://it.wikipedia.org/wiki?curid=753287", "title": "Mihail Aleksandrovic Solohov", "text": ""}
{"id": "753292", "revid": "2120780", "url": "https://it.wikipedia.org/wiki?curid=753292", "title": "Acropoli di Alatri", "text": "L'Acropoli di Alatri, nota localmente come Civita, \u00e8 posta nel cuore del centro storico di Alatri, sulla cima del colle su cui sorge la citt\u00e0, a circa 500 La rocca \u00e8 cinta da mura in opera poligonale, dette \"mura ciclopiche\"; vi si accede da due porte (Porta Maggiore e Porta Minore) e da una rampa alla base della quale si ergeva in antichit\u00e0 un portico di cui rimangono alcune rovine. Su di essa sorgono la concattedrale di San Paolo e il vescovado.\nDescrizione.\nLe mura sono costituite da diversi strati di megaliti polimorfi, provenienti dalla stessa collina e fatti combaciare perfettamente ad incastro senza l'ausilio di calce o cementi (opera poligonale); con il loro perimetro descrivono un'area trapezoidale di 19.000 mq.\nRaggiungono la massima elevazione nel \"Pizzale\", cio\u00e8 l'angolo sud-orientale: rastremato verso l'alto, \u00e8 costituito da quindici grandi blocchi sovrapposti; la pietra angolare di base presenta un bassorilievo raffigurante una figura alata che tuttavia \u00e8 stato anche interpretato come un globo solare, probabile omaggio al Sole che sorge da questo lato.\nLa storicizzazione della costruzione delle mura \u00e8 controversa, l'archeologo francese Louis Charles Fran\u00e7ois Petit-Radel (1756-1836) pose la datazione della fondazione di Alatri prima della Seconda Colonia Pelasgica, risalente al 1539 a.C., mentre la scienza archeologica ha sostenuto l'origine ernica e la complessiva ristrutturazione in et\u00e0 romana, mentre alcuni studiosi le collocano al VI secolo a.C., altri ben quattro secoli prima; l'archeologo Filippo Coarelli ha proposto una datazione al IV-III secolo a.C..\nPer la fortificazione sono state supposte connessioni di tipo archeoastronomico, secondo l'ipotesi che il suo perimetro ripercorrerebbe quello disegnato nel cielo dalla costellazione dei Gemelli al solstizio d'estate, ma il particolare perimetro della cinta muraria dell'acropoli \u00e8 pi\u00f9 verosimilmente un adattamento alla naturale conformazione del colle.\nLa portata e l'ottima conservazione del recinto murario suscitarono grande ammirazione nello scrittore tedesco Ferdinand Gregorovius. L'area dell'Acropoli era stata restaurata nel 1843, soltanto pochi anni prima della visita dello scrittore: i cittadini di Alatri, in occasione della visita di papa Gregorio XVI lavorarono per dieci giorni consecutivi per ripulire le mura e costruire un accesso alla parte superiore della citt\u00e0 antica, realizzando la strada che ne percorre il perimetro, che in onore del papa fu chiamata via Gregoriana. \nL'Acropoli presenta due porte d'ingresso. Le due porte hanno un'importante propriet\u00e0 matematica: il rapporto altezza/base \u00e8 coincidente, con buona approssimazione, alla sezione aurea.\nNel medioevo l'Acropoli, perdendo in parte le sue funzioni di area sacra, venne fortificata e divenne parte del centro abitato, sorgendovi numerose abitazioni: al suo interno sono state rinvenute alcune rovine di tale insediamento, distrutto nel 1326 per ordine del rettore di Campagna e Marittima a seguito della cacciata di Francesco de Ceccano, che vi si era insediato occupandola. Su di essa rimasero da allora solo la Cattedrale di San Paolo e il vescovado (riedificato tra il 1337 e il 1342) che nei sotterranei ospitava una prigione mentre nel raccolto giardino adiacente, delimitato da mura, si trovava un cimitero che funzion\u00f2 fino al 1846. Sull'ampia spianata circostante, nel XX secolo sono stati piantati lunghi filari di alberi che hanno fatto dell'acropoli un parco nel cuore della citt\u00e0. Sempre nel Novecento, a ridosso della cattedrale venne eretto l'edificio in pietra che occulta un serbatoio dell'acqua.\nLa cattedrale poggia sui resti di un'antica ara della quale resta visibile, sotto il lato nord della basilica, parte del basamento in opera poligonale.\nPorta Maggiore.\nLa \"Porta Maggiore\", sita sul lato meridionale delle mura, \u00e8 alta 4,5 metri e larga 2,68 e presenta un architrave monolitico di sorprendenti dimensioni (4,0x5,13x1,3\u00a0m, peso stimato in 27 tonnellate), secondo in Europa soltanto alla Porta dei Leoni di Micene. Fu costruita contestualmente alle mura come accesso alla citt\u00e0. Era chiusa da un cancello o da travi, come testimoniano i fori ancora presenti nell'architrave, e immette in una galleria a dolmen lunga quasi 11 metri. La scalinata che conduce alla porta \u00e8 parte dei rifacimenti ottocenteschi.\nA lato della porta si trova una cisterna, scoperta durante recenti lavori che hanno interessato via Gregoriana, che si ritiene sia il \"lacus ad portam\" nominato nell'epigrafe del censore Lucio Betilieno Varo tra le opere da lui fatte realizzare nel II secolo a.C.\nPorta Minore.\nLa \"Porta Minore\" o \"Porta dei Falli\" o anche \"Grotta del Seminario\", collocata sul lato settentrionale \u00e8 molto pi\u00f9 piccola (m 2,12 x 1,16) ed immette in un angusto corridoio ascendente, perfettamente conservato, coperto con monoliti in progressivo aggetto: un sistema di copertura che trova riscontro solo nell'interno della piramide di Menfi.\nIl nome di Porta dei Falli \u00e8 legato alle incisioni che sovrastano la porta stessa: tre falli, ormai deteriorati dal tempo, che stanno a simboleggiare la fertilit\u00e0. Nell'antichit\u00e0, infatti, si ritiene che tale passaggio sia servito per i riti pagani, e il simbolo, comune anche ai tempi degli antichi romani, era di buon augurio per chiunque percorresse la scalinata della porta senza mai fermarsi. In alto a sinistra \u00e8 possibile notare alcune iscrizioni in lingua osca.\nLe nicchie.\nNei pressi della Porta Maggiore si aprono nelle mura tre grandi nicchie rettangolari, della profondit\u00e0 di 90 cm circa, dette anche \"i Santuari\" la cui funzione rimane oscura.\nPortico di Betilieno.\nLungo il pendio che si sviluppa al di sotto del lato settentrionale dell'Acropoli si trovano i resti di un portico che venne fatto realizzare dal censore Lucio Betilieno Varo nella seconda met\u00e0 del II secolo a.C. per collegare l'acropoli al foro cittadino (dove attualmente \u00e8 Piazza Santa Maria Maggiore).\nDell'opera, originariamente costituita da una lunga struttura colonnata templiforme, restano, limitatamente all'ultimo tratto, che correva addossato al muro settentrionale dell'area sacra, parte dello stilobate con il sistema di canalizzazione delle acque piovane, e le basi di alcune colonne. Il percorso terminava all'inizio della rampa che tuttora costituisce il pi\u00f9 agevole accesso all'acropoli: alla sommit\u00e0 di questa fa mostra di s\u00e9 un leone di pietra calcarea, che fu rinvenuto nel 1816 tra le rovine della scomparsa chiesa di Sant'Angelo in formis, ma che in origine doveva provenire da un sepolcro monumentale tardo-repubblicano."}
{"id": "753293", "revid": "726373", "url": "https://it.wikipedia.org/wiki?curid=753293", "title": "E le stelle stanno a guardare (romanzo)", "text": "E le stelle stanno a guardare (\"The Stars Look Down\") \u00e8 un romanzo di Archibald Joseph Cronin pubblicato per la prima volta nel 1935. \u00c8 il quarto e il pi\u00f9 famoso romanzo di questo autore.\nDal libro sono stati tratti un film del 1939, due fiction televisive nei primi anni settanta e un'opera teatrale.\nContenuto.\nIl romanzo \u00e8 ambientato a Sleescale, una cittadina mineraria sulla costa del Northumberland, cos\u00ec come Tynecastle (Newcastle). Sleescale \u00e8 una cittadina fittizia, ma un perfetto esempio di cittadina analoga ad altre reali, grazie all'esperienza maturata dall'autore come ispettore medico minerario nel Galles durante gli anni venti.\nLa storia parte prima della prima guerra mondiale e continua fino agli anni trenta, e racconta le vicissitudini di alcuni personaggi. Principalmente racconta di un minatore e di suo figlio che studia per poter migliorare le condizioni dei lavoratori, di un minatore che diviene un uomo d'affari e del figlio del padrone della miniera che entra in conflitto con il padre autoritario.\nTrama.\nIl romanzo racconta di tre uomini molto diversi tra loro: \nJenny Sunley \u00e8 la moglie di Davey, uomo che ha sposato sperando di poter migliorare il proprio stato sociale ma a cui \u00e8 poco interessata umanamente; gli altri personaggi hanno ciascuno un breve ma distinto racconto che li riguarda. \nCronin mostra grande simpatia per i lavoratori e disapprovazione per i capi, anche se qualcuno di loro pu\u00f2 essere una persona rispettabile.\nCentrale nella storia \u00e8 la miniera Nettuno e il pi\u00f9 grande incidente che vi si verifica. La grande guerra \u00e8 un altro fattore nel quale i caratteri degli uomini emergono attraverso le scelte che ciascuno compie: volontari per il fronte, volontari per incombenze non militari, la furbizia e gli espedienti per sfuggire il servizio militare o la sfida aperta con il rifiuto della chiamata. Vi \u00e8 una breve descrizione di un tribunale che esamina gli obiettori di coscienza: esso disconosce la validit\u00e0 delle ragioni degli obiettori. Traspare anche una chiara adesione all'idea di nazionalizzare le miniere, sostituendo lo Stato ai numerosi proprietari privati del periodo.\nIl romanzo termina con un cambiamento notevole dei protagonisti, ed \u00e8 una eccellente descrizione della vita della classe operaia nel Nord dell'Inghilterra dell'epoca."}
{"id": "753301", "revid": "1522738", "url": "https://it.wikipedia.org/wiki?curid=753301", "title": "Nipponia nippon", "text": "L'ibis crestato (Nipponia nippon ), conosciuto anche come ibis crestato giapponese o pi\u00f9 semplicemente come ibis giapponese, \u00e8 un grande ibis (fino a 78,5\u00a0cm di lunghezza) dal piumaggio bianco che abita nelle foreste di pini. La sua testa rossa \u00e8 parzialmente calva, con un ciuffo di piume bianche sulla nuca. Questa specie \u00e8 il solo membro del genere monotipico Nipponia.\nDistribuzione.\nUna volta, l'ibis crestato era diffuso in Giappone, Cina, Corea, Taiwan e Russia. \u00c8 ora scomparso dalla maggior parte del suo areale originario. L'ultimo ibis crestato giapponese selvatico mor\u00ec nell'ottobre 2003, mentre la rimanente popolazione mondiale si trova solamente nella provincia cinese dello Shaanxi. Si ritiene che nel 1981 ne fossero rimasti solo sette esemplari. Grazie alla riuscita campagna di conservazione, attualmente se ne contano qualche migliaio.\nConservazione.\nPer conservare questa specie Giappone e Cina hanno svolto intensivi programmi di allevamento in cattivit\u00e0.\nLa continua perdita dell'habitat, le carestie invernali, le piccole dimensioni delle popolazioni e la persecuzione nell'ultimo secolo hanno portato questa specie minacciata sulle soglie dell'estinzione. L'ibis crestato \u00e8 stato classificato nell'Appendice I della CITES."}
{"id": "753305", "revid": "253269", "url": "https://it.wikipedia.org/wiki?curid=753305", "title": "Michael Redgrave", "text": "Nel 1935 spos\u00f2 l'attrice Rachel Kempson, con cui rimase fino alla morte e da cui ebbe tre figli: gli attori Vanessa, Corin e Lynn Redgrave.\nBiografia.\nFiglio d'arte, Michael Redgrave nacque a Bristol, in Inghilterra, da Roy Redgrave, star del cinema muto, e Margaret Scudamore. Non conobbe mai suo padre che, per continuare la carriera di attore in Australia, abbandon\u00f2 la famiglia quando Michael aveva solo sei mesi. La madre si rispos\u00f2 con il capitano James Anderson, ricco proprietario di un bar, ma il bambino odi\u00f2 quel patrigno. Dopo gli studi al Clifton College di Bristol e al Magdalene College di Cambridge, per qualche tempo fece l'insegnante a Cranleigh.\nNel 1934 fece il suo debutto sul palcoscenico e due anni dopo entr\u00f2 nella compagnia teatrale dell'Old Vic. Il regista Alfred Hitchcock gli affid\u00f2 un piccolo ruolo non accreditato nel film \"Amore e mistero\" (1936) e lo diresse successivamente ne \"La signora scompare\" (1938), in cui Redgrave fu protagonista nei panni di un bizzarro musicologo e spia dilettante. Pur continuando a preferire il lavoro sul palcoscenico, negli anni quaranta l'attore apparve in diversi film di rilievo, tra cui \u00e8 da ricordare \"Incubi notturni\" (1945), nel segmento diretto da Alberto Cavalcanti, in cui diede una memorabile interpretazione nei panni di un ventriloquo che precipita nella follia quando diventa succube del pupazzo che lo accompagna sulla scena. Verso la fine del decennio ebbe una breve parentesi a Hollywood, dove apparve nel dramma \"Il lutto si addice ad Elettra\" (1947), che gli valse una candidatura all'Oscar al miglior attore, e nel noir \"Dietro la porta chiusa\" (1947) di Fritz Lang. \nAltre sue notevoli interpretazioni cinematografiche furono quelle dell'infelice maestro di scuola in \"Addio Mr. Harris\" (1951), e del brillante Jack Worthing ne \"L'importanza di chiamarsi Ernesto\" (1952), tratto dall'omonima commedia di Oscar Wilde. Nominato baronetto nel 1959, in seguito pass\u00f2 via via a ruoli di carattere in film come \"Suspense\" (1961), \"Giovent\u00f9, amore e rabbia\" (1962), \"Gli eroi di Telemark\" (1966) e \"Messaggero d'amore\" (1971), fino ad abbandonare il cinema dopo aver contratto la malattia di Parkinson."}
{"id": "753308", "revid": "767487", "url": "https://it.wikipedia.org/wiki?curid=753308", "title": "I racconti del Don", "text": "I racconti del Don sono dei racconti dello scrittore russo Michail Aleksandrovi\u010d \u0160olochov, Premio Nobel per la letteratura nel 1965, pubblicati nel 1925. Nell'opera lo scrittore un\u00ec il realismo tolstojano alla violenta espressivit\u00e0 del folclore cosacco tracciando l'epopea del popolo cosacco durante la rivoluzione bolscevica."}
{"id": "753310", "revid": "1745361", "url": "https://it.wikipedia.org/wiki?curid=753310", "title": "Canente", "text": "Canente \u00e8 un personaggio della mitologia romana chiamata cos\u00ec perch\u00e9 tra tutte le ninfe eccelleva nel canto. Era figlia del dio Giano e della ninfa Venilia (oppure, secondo altre fonti, figlia di Giano e di Stampisi, essendo Canente un altro nome di Venilia).\nFu la moglie di Pico, re dei Latini, che le fu fedele anche quando venne tentato dalla maga Circe. Quest'ultima per vendicarsi dell'affronto subito trasform\u00f2 Pico in un picchio. Canente, dopo la trasformazione del marito, pass\u00f2 sei giorni senza cibarsi e senza dormire, correndo fra boschi e montagne. Presa dalla stanchezza, si coric\u00f2 sulle rive del Tevere, dove mor\u00ec consumata dal dolore. Il suo corpo svan\u00ec per l\u2019aria e non rimase di lei che la sola voce; il suo nome che fu dato al luogo nel quale fin\u00ec di vivere. Cos\u00ec la descrive la sua morte Ovidio, ne \"Le metamorfosi\":\nSecondo la leggenda fu la madre di Fauno."}
{"id": "753316", "revid": "4175", "url": "https://it.wikipedia.org/wiki?curid=753316", "title": "Nazionale di calcio dell'URSS", "text": ""}
{"id": "753323", "revid": "6136762", "url": "https://it.wikipedia.org/wiki?curid=753323", "title": "Formato cinematografico", "text": ""}
{"id": "753324", "revid": "6136774", "url": "https://it.wikipedia.org/wiki?curid=753324", "title": "Anamorfico", "text": ""}
{"id": "753330", "revid": "77358", "url": "https://it.wikipedia.org/wiki?curid=753330", "title": "Dalmato", "text": ""}
{"id": "753337", "revid": "1425424", "url": "https://it.wikipedia.org/wiki?curid=753337", "title": "Fondazione Farefuturo", "text": "La Fondazione Farefuturo \u00e8 una fondazione di cultura politica, riconducibile all'area del centrodestra.\nNata nel 2007 su impulso di Gianfranco Fini e di Adolfo Urso sulla base dell'esperienza dell\"'Osservatorio Parlamentare\", ha precisamente l'obiettivo di sviluppare una destra laica, liberale, aperta sul versante dei diritti civili e di quelli di nuova cittadinanza. La collaborazione con Nicolas Sarkozy, David Cameron e Jos\u00e9 Mar\u00eda Aznar \u00e8 significativa di un sentimento europeista, incarnato dal Partito Popolare Europeo.\nStoria.\nLa fondazione nasce il 15 maggio 2007 ad opera dell'allora Presidente di Alleanza Nazionale Gianfranco Fini, che sar\u00e0 il Presidente della fondazione, e del deputato ex Viceministro al Commercio Estero Adolfo Urso, che ne sar\u00e0 il Segretario Generale. Per la sede della fondazione la scelta ricade sullo storico Palazzo Serlupi Crescenzi a Roma, che precedentemente ospitava nelle stesse sale, rinnovate per l'occasione, la Fondazione Osservatorio Parlamentare di Adolfo Urso.\nIl comitato promotore, coordinato da Adolfo Urso, contava su 105 personalit\u00e0 del mondo della cultura, dell'economia e dell'arte: il presidente emerito della Corte Costituzionale Annibale Marini, la presidente della Commissione nazionale parit\u00e0 Tina Lagostena Bassi, il prorettore del Politecnico di Milano Giovanni Azzone, il sociologo Sabino Acquaviva, l'attore Luca Barbareschi, la giornalista Rita dalla Chiesa ed il soprano Cecilia Gasdia. Alla costituzione \u00e8 chiamato come segretario generale Adolfo Urso, Direttore scientifico Alessandro Campi e direttore del magazine \"Farefuturo Web\" Filippo Rossi. Lo scopo della fondazione, secondo i medesimi fondatori, non \u00e8 quello di superare AN, ma quello di arricchire la destra ed il centrodestra, ripensandolo in una prospettiva europea, e per riportare alla vittoria la Casa delle Libert\u00e0 dopo la sconfitta delle elezioni politiche del 2006.\nAlla sua fondazione ha presenziato anche il politico popolare Jos\u00e9 Mar\u00eda Aznar e nel settembre 2007, su richiesta proprio di Aznar, la fondazione \u00e8 invitata al meeting delle fondazioni PPE. Nel 2009 la Fondazione Farefuturo stringe un gemellaggio con la \"Fundacion para el An\u00e1lisis y los Estudios Sociales \", la fondazione di Aznar aderente al Centro per gli Studi Europei.\nNel maggio 2009 ha suscitato un dibattito, a destra e non solo, un intervento della politologa Sofia Ventura contro le \"veline\" in politica pubblicato sul web-magazine di Farefuturo. Polemica che ha suscitato clamore anche su vari giornali stranieri. Con la creazione nel 2010 di Futuro e Libert\u00e0, prima come gruppo parlamentare e poi come partito, la fondazione \u00e8 rimasta vicina ai Finiani.\nDal marzo 2011 all'interno della fondazione, tuttavia, avvengono molti cambiamenti: Campi la lascia la direzione scientifica, la testata giornalistica della fondazione \"Farefuturo Web Magazine\" viene chiusa e nuovo presidente della fondazione \u00e8 Adolfo Urso; a Fini \u00e8 attribuita solo la presidenza onoraria. In quei giorni Urso esce da FLI e da quel momento la vicinanza ai finiani viene sostituita con una linea di equidistanza tra le forze di PDL, UDC e FLI tutte chiamate, nelle proposte della fondazione a contribuire con una \"Costituente Popolare\" alla nascita di una sezione italiana del PPE che sia un superamento di ognuna di esse.\nDal punto di vista politico, i suoi esponenti originariamente facevano riferimento alla corrente liberale di Alleanza Nazionale. Con lo scioglimento di AN nel Popolo della Libert\u00e0, ha fatto riferimento alla corrente finiana del PdL, che ha poi creato Futuro e Libert\u00e0 per l'Italia. Dal luglio 2011, con l'uscita da FLI di Adolfo Urso, la fondazione \u00e8 vicina all'associazione di Urso FareItalia. Nel maggio 2013 il nome di Gianfranco Fini scompare dall'organigramma della Fondazione.\nScopi.\nEssa intende accrescere la consapevolezza del patrimonio comune, di cultura, arte, storia e ambiente, dello sviluppo sostenibile e dei nuovi diritti civili, sociali e ambientali e sviluppare la cultura della responsabilit\u00e0 e del merito a ogni livello.\nSi propone di fornire strumenti e analisi culturali alle forze del centrodestra italiano in una logica bipolare al fine di rafforzare la democrazia dell'alternanza, nel quadro di una visione europea, mediterranea e occidentale.\nOrganigramma.\nDIRETTORI\nREVISORI"}
{"id": "753338", "revid": "729019", "url": "https://it.wikipedia.org/wiki?curid=753338", "title": "Mughetto (malattia)", "text": "Il termine mughetto \u00e8 comunemente usato per indicare una stomatite da \"Candida albicans\", cio\u00e8 una micosi a carico della mucosa orale.\nLa stomatite candidosica colpisce prevalentemente i bambini, di solito in et\u00e0 compresa tra 3 e 9 anni, e pu\u00f2 diventare cronica, ma pu\u00f2 talora interessare gli adulti, specie se immunocompromessi o defedati.\nLa malattia inizia con un arrossamento diffuso della mucosa che diviene liscia, brillante e dolente; dopo alcuni giorni compaiono delle formazioni biancastre, aderenti al fondo eritematoso, con aspetto di \"latte cagliato\", facilmente asportabili con una garzina. Soggettivamente vi \u00e8 sensazione di bruciore e spesso difficolt\u00e0 ad alimentarsi.\nLa terapia \u00e8 basata sull'impiego locale di nistatina, oppure sistemico di farmaci antimicotici come il fluconazolo e l'itraconazolo, su prescrizione medica."}
{"id": "753340", "revid": "112605822", "url": "https://it.wikipedia.org/wiki?curid=753340", "title": "Omotossicologia", "text": "L\u2019Omotossicologia o \"Omeopatia antiomotossica\" viene definita dai suoi sostenitori come metodica medica appartenente all'area delle medicine alternative e basata sullo studio di presunti fattori tossici per l'uomo, chiamati \"omotossine\", identificati come cause di tutte le malattie. L'omotossicologia viene considerata una corrente (per alcuni uno sviluppo) dell'omeopatia.\nUn meta-studio su tutti gli studi di omotossicologia, contenuti in sette \"database\", \u00e8 stato condotto nel 2004. Le conclusioni alle quali arriva il meta-studio sono che l'omotossicologia non dimostra alcuna efficacia terapeutica.\nLa teoria.\nStoria.\nAlla fine del Settecento Samuel Hahnemann pubblic\u00f2 i primi lavori riguardanti l'Omeopatia. Hahnemann, avvalendosi dei suoi studi di farmacista, riteneva che intossicando soggetti sani con dosi sub-ponderali di sostanze attive si potevano evocare in essi sintomi transitori molto netti e definiti. Egli concluse che ad ogni sostanza corrisponde un quadro sindromico sperimentale (come dire: una malattia medicamentosa artificiale); questo quadro sintomatologico \u00e8 detto \"Materia Medica\" del rimedio. Quando Materia Medica della sostanza e insieme dei sintomi patologici del paziente corrispondono, sono cio\u00e8 totalmente sovrapponibili, per curare la malattia si somministra al paziente la stessa sostanza, sotto forma di rimedio omeopatico, in dosi infinitesimali, perch\u00e9 \u00e8 a quelle dosi che si ritiene che si possa eccitare, usando le parole di Hahnemann \"la forza vitale del malato\", cio\u00e8 la sua capacit\u00e0 di autoguarigione.\nL'omotossicologia prese le mosse dall'omeopatia. Essa nacque pi\u00f9 di 50 anni fa per opera di Hans-Heinrich Reckeweg (Herford, 1905 - Zurigo, 1985).\nEgli elabor\u00f2 un \"corpus\" dottrinale conosciuto con il nome di Omotossicologia o Omeopatia Anti-Omotossica, formulando la composizione di farmaci omeopatici complessi in diluizione decimale e introdusse nella farmacopea omeopatica nuove sostanze (nuovi ceppi di nosodi, organoderivati di suino, catalizzatori del Ciclo di Krebs, chinoni). \nL'omotossicologia, pur affondando le sue radici nell'omeopatia, afferma di volgere lo sguardo alla moderna fisiopatologia e a questa afferma di rifarsi in sede di diagnosi, avvalendosi in sede di terapia di sostanze preparate secondo i canoni della farmacopea omeopatica e della sperimentazione patogenetica.\nL'impostazione omotossicologica rifiuta ogni forma di quello che definisce \"integralismo terapeutico\"' per cercare un punto di contatto tra le basi teoriche dell'Omeopatia hahnemanniana ed il rigore clinico e la validazione scientifica peculiari della medicina convenzionale attuale.\nIl contributo portato da Reckeweg all'evoluzione del pensiero medico omeopatico \u00e8 consistito nell'essersi impegnato nella ricerca per fornire una base scientifica e un sperimentale ai fondamenti dell'omeopatica.\nL'omotossicologia ha portato ad un ampliamento della farmacologia omeopatica, e la disponibilit\u00e0 di nuovi rimedi, ad integrazione sinergica e complementare della farmacopea omeopatica.\nReckeweg introduce la cosiddetta \"Tavola delle Omotossicosi\", quadro sinottico delle patologie, in cui ogni alterazione di organi o Sistemi \u00e8 messa in correlazione con quella che in Omeopatia viene chiamata la forza vitale del paziente (da Reckeweg identificata con il potenziale reattivo del soggetto). Tramite l'inquadramento della patologia in tale tavola si afferma che sia possibile definire lo status praesens del paziente e, attraverso gli opportuni farmaci omeopatici-omotossicologici, formulare una proposta terapeutica individuale (in ossequio ad uno dei cardini dell'Omeopatia hahnemanniana: l'individualit\u00e0).\nL'omotossicologia avrebbe consentito l'avviamento di un filone di ricerca che, facendo riferimento in particolare alla Biochimica, all'Immunologia ed alla Biologia Molecolare potesse sostenere il confronto come Medicina basata sull'evidenza scientifica.\nTuttavia questi filoni di ricerca volti alla validazione scientifica dei principi fondatori dell'Omeopatia, Similitudine e Dosi infinitesimali non hanno trovato il suffragio sperimentale cercato.\nPrincipi dell'Omotossicologia.\nLa premessa da cui parte l'omotossicologia \u00e8 che qualunque organismo \u00e8 continuamente attraversato da un'enorme quantit\u00e0 di sostanze di provenienza esogena (batteri, virus, tossine alimentari, fattori di inquinamento ambientale, ecc.) ed endogena (prodotti intermedi dei diversi metabolismi, cataboliti finali, ecc.) che possono avere valenza patogenica.\nIn accordo alla teoria di von Bertalanffy, secondo cui l'organismo sarebbe un sistema di flusso in equilibrio dinamico, se l'omotossina non \u00e8 particolarmente virulenta e se i sistemi emuntoriali sono efficienti, essa attraverserebbe l'organismo-sistema di flusso senza determinare alcuna interferenza nella sua omeostasi, che rester\u00e0 pertanto nella condizione di equilibrio, cio\u00e8 di salute.\nSe viceversa, o perch\u00e9 la tossina \u00e8 particolarmente \u201caggressiva\u201d o perch\u00e9 i sistemi emuntoriali non sono sufficienti, si determina un'alterazione dell'equilibrio, che l'organismo, nella sua naturale tendenza verso il mantenimento o il ripristino della sua \"omeostasi ristretta\" (Laborit), cerca di compensare innescando meccanismi supplementari di tipo autodifensivo: le malattie.\nSecondo l'Omotossicologia la malattia \u00e8 da interpretare come la risultante che scaturisce dall'interazione tra \"noxa patogena\", fattori ambientali e soprattutto reattivit\u00e0: le malattie sarebbero l'espressione della lotta dell'organismo contro le tossine, al fine di neutralizzarle ed espellerle; ovvero sarebbero l'espressione della lotta che l'organismo compie per compensare i danni provocati irreversibilmente dalle tossine. \nA seconda dell'entit\u00e0 dell'aggressione e dell'integrit\u00e0 del sistema difensivo autologo (che Reckeweg chiama Sistema della Grande Difesa), l'organismo manifesterebbe quadri clinici differenti che si possono classificare in 6 fasi. Nella sua Tavola delle Omotossicosi (quadro sinottico che classifica le diverse patologie), Reckeweg rappresenta i vari gradi di reattivit\u00e0 attraverso i quali l'organismo cerca di mantenere o ripristinare la sua omeostasi, il suo equilibrio, il suo stato di salute. Ogni fase rappresenterebbe l'espressione delle diverse capacit\u00e0 reattive (infiammatorie) dell'organismo, l'espressione di altrettanti tipi di equilibri di flusso raggiunti dall'organismo per conservare la propria omeostasi ristretta.\nSi distinguono 2 fasi Umorali, 2 fasi della Sostanza Fondamentale e 2 fasi Cellulari.\nPartendo da queste considerazioni, H.H. Reckeweg descrisse il fenomeno della cosiddetta \"vicariazione\", cio\u00e8 lo spostamento della malattia da un tessuto all'altro, da un organo all'altro. La vicariazione pu\u00f2 avere una prognosi positiva (in questo caso \u00e8 detta \u201cregressiva\u201d e corrisponde al processo di guarigione naturale) o, viceversa, negativa (in questo caso \u00e8 detta \"progressiva\" e coincide, per esempio, con il processo di cronicizzazione). La terapia omotossicologica si pone come obiettivo l'innesco della vicariazione regressiva, biologicamente favorevole e caratterizzata dalla riattivazione delle funzioni disintossicanti, dalla tendenza all'escrezione delle omotossine e dalla comparsa di recidive di fasi precedenti.\nFarmacologia omotossicologica.\nObiettivo dell'omotossicologica \u00e8 disintossicare l'organismo ed eventualmente riparare i danni causati dalle tossine attraverso i farmaci omotossicologici, cio\u00e8 sostanze chimiche in diluizione omeopatica opportuna per poter innescare l'inversione dell'effetto che, intervenendo nelle reazioni enzimatiche (su cui agiscono da induttori), e sul sistema immunitario, possono attivare \"sistemi difensivi\" ancora in riserva.\nQueste sostanze indurrebbero, secondo gli omotossicologi, in quanto simili alla \"noxa\" causale, un meccanismo di difesa aggiuntivo contro le noxae gi\u00e0 presenti (malattia).\nIl meccanismo sarebbe suffragato sperimentalmente dai lavori di Conney e Burns, Hauss, Wallenfels e Weil.\nImmunologicamente, si ritiene che il meccanismo d'azione del rimedio omotossicologico sia interpretabile nel senso di un incremento della risposta cellulo-mediata. Nella rete complessa del sistema immunitario, il \"ventaglio\" anticorpale si potrebbe cos\u00ec allargare allo scopo di attaccare e neutralizzare antigeni non solo identici, ma anche somiglianti all'originale. \nLa sostanza terapeutica, in quanto diluita (cio\u00e8 omeopatizzata) verrebbe immediatamente neutralizzata e tutto il nuovo apparato difensivo pu\u00f2 rivolgersi contro la tossina causale.\nReckeweg ha introdotto, accanto ai rimedi omeopatici classici (derivazione vegetale, minerale, animale) una serie di nuovi rimedi:\nValenza scientifica.\nLe tesi di Reckeweg sono prive di base scientifica e mancano studi indipendenti che ne dimostrino l'efficacia, mentre i meta-studi svolti rilevano come gli eventuali effetti benefici siano da imputare all'effetto placebo. Inoltre alcune specifiche asserzioni di Reckeweg vengono definite come assurde."}
{"id": "753342", "revid": "124123", "url": "https://it.wikipedia.org/wiki?curid=753342", "title": "Kazuhisa Kond\u014d", "text": "Biografia.\nFiglio di genitori separati, da bambino non fa che disegnare \"pin up\" di Godzilla e Astro Boy (\"Tetsuwan Atom\"). Comincia la sua carriera nei manga giovanissimo come assistente di vari artisti e dopo circa sei anni inizia a pubblicare come autore sulla rivista Bom Bom, su cui esce nel 1984 il suo primo manga, l'horror \"Chi o nonda ap\u0101to\". Nello stesso anno collabora con lo scrittore Takahashi Masayaka per la realizzazione di \"MS senki kid\u014d senshi Gundam 0079 gaiden\" (\"Record of MS Wars\"), un manga estremamente realistico ambientato durante la \"Guerra di un anno\", che suscita l'attenzione della Sunrise. Sar\u00e0 quindi proprio la saga di \"Mobile Suit Gundam\" ad essere d'ora in poi la sua quasi esclusiva fonte di ispirazione e lavoro, e che lo vedr\u00e0 alternare ai manga, di cui scriver\u00e0 pure i testi, importanti collaborazioni anche nelle relative produzioni anime. La vera e propria mania nei confronti di Gundam porta Kondo ad insistere talmente con la Bandai da ottenere nel 1994 il via libera al suo manga forse pi\u00f9 impegnativo, quel \"Kid\u014d senshi Gundam 0079\" (\"Gundam 0079\") che \u00e8 stata la prima trasposizione in manga della famosa serie animata del 1979. Tutti i manga di Kondo tratti dalla saga di Gundam sono pubblicati in Italia da Planet Manga.\nStile.\nLo stile di Kondo \u00e8 caratterizzato da un'impronta cupa ed estremamente realistica, che fa apparire i suoi manga quasi come dei \"reportage\" dal fronte. Da qui l'evidenziazione sistematica dell'usura dei mezzi, riprodotti sempre in modo da rendere l'idea delle intemperie cui sono esposti sui campi di battaglia. Fango, polvere e fumo abbondano sui mecha di Kondo, che preferisce in modo evidente le storie ambientate sulla Terra o che, comunque, vedano i mobile suit scontrarsi pi\u00f9 sul terreno che nello spazio. Altro tratto caratteristico \u00e8 il richiamo, leggibile nella stilizzazione del mecha, all'iconografia della Seconda guerra mondiale, particolarmente evidente nelle armature dei mobile suit, spesso ispirate tanto ai pesanti cappotti indossati all'epoca dai soldati sui campi di battaglia invernali, quanto alle tute mimetiche degli incursori. Non a caso tra i principali interessi collaterali di questo artista figurano proprio gli aerei, i mezzi e i militari degli anni quaranta."}
{"id": "753344", "revid": "93556", "url": "https://it.wikipedia.org/wiki?curid=753344", "title": "Ennio Marchetto", "text": "Comico, porta da quasi 20 anni in scena uno spettacolo comico, misto di trasformismo, mimo, danza e origami.\nSolo sul palco, senza aiuto dietro le quinte, Marchetto cambia personaggio quasi ogni minuto, spesso davanti agli occhi del pubblico.\nI suoi costumi, le sue parrucche e gli accessori sono tutti bidimensionali e fatti di carta e cartoncino, come un cartone animato vivente.\nCon un repertorio di oltre 350 personaggi, dalla musica pop alla lirica, da opere d'arte a personaggi della mitologia, il suo show cambia continuamente per adeguarsi al pubblico ed ai fenomeni del momento.\nHa ricevuto diversi premi e \"nomination\", come il Drama Desk Award a New York per miglior spettacolo off-Broadway e il Laurence Olivier Award a Londra per il miglior spettacolo comico.\nLo spettacolo \u00e8 stato visto sul palcoscenico e televisioni di oltre 80 paesi.\nBiografia.\nNel 1985 Pina Bausch e uno stage con Lindsay Kemp stimolano in lui la passione per il teatro, il mimo e la danza. Nel 1986 si trasferisce per un anno a Parigi, dove lavora in vari cabaret.\nNel 1988 vince il 4\u00ba concorso per nuovi comici \"La Zanzara d'Oro\", nello stesso anno inizia la collaborazione con il designer olandese Sosthen Hennekam che crea per lui tanti nuovi personaggi e modi di trasformazioni. \nNel 1990 partecipa al Festival di Edimburgo dove ottiene un successo di critica e pubblico. Ennio Marchetto si \u00e8 esibito in diversi teatri del West-End di Londra, tra i quali il South Bank Centre, il Criterion Theatre, il Queen's Theatre, o il White Hall Theatre Olivier Awards 1993 | London Theatre e diversi tour nel Regno Unito.\nDa qui inizia il tour che da oltre 20 anni lo porta su palcoscenici in tutt'il mondo, da La Cigale di Parigi al Radio City Music Hall di New York, ma anche su palcoscenici di paesi normalmente poco visitati da artisti internazionali come Etiopia o Namibia.\nAltri festival internazionali di rilievo dove partecipa includono il Just For Laughs a Montr\u00e9al, Womad a Bath, il Meltdown Festival di Londra o il Sziget Festival a Budapest.\nNel 1993 la rete tv ITV gli dedica, nella serie \"Celebrations\", un documentario di 60 minuti filmato a Venezia e Londra, intitolato \"Paper Marilyn\" Simon Massey | United Agents, dove viene ricostruito il suo percorso artistico a partire dall'infanzia veneziana. Questo documentario \u00e8 stato nominato per il prestigioso Royal Television Society Award. \nIl suo show partecipa a diverse trasmissioni televisivi di rilievo come la prima MTV European Music Awards a Berlino, le celebrazioni del bicentenario di Hans Christian Andersen a Copenaghen e diversi Royal Variety show a Londra.\nUn suo spettacolo, registrato al Teatro stabile del Veneto \"Carlo Goldoni\" \u00e8 stato mandato in onda diverse volte sulla rete satellitare SKY.\nNel 2011 esce un suo DVD con pezzi del suo show e scene girate a Venezia.\nPartecipa insieme a Grace Jones e Ornella Vanoni alla Cavalchina Grand Ballo al Teatro La Fenice durante Carnevale di Venezia 2010 e 2012.\nNel 2011 e invitato a partecipare al New York Musical Theatre festival\nNel 2013 partecipa per diverse puntate alla trasmissione Zelig, trasmessa su Canale 5.\nNel 2014 torna al Festival di Edimburgo per poi proseguere anche a Londra con i suoi nuovi personaggi."}
{"id": "753349", "revid": "113118505", "url": "https://it.wikipedia.org/wiki?curid=753349", "title": "Antonio Petrini", "text": "Lavor\u00f2 in Franconia. Petrini ha coniugato il barocco italiano col Rinascimento tedesco e cos\u00ec invent\u00f2 il barocco della Franconia. Collabor\u00f2 alla erezione di numerose chiese e edifici profani in W\u00fcrzburg, Kitzingen, Magonza e in altri centri."}
{"id": "753351", "revid": "376555", "url": "https://it.wikipedia.org/wiki?curid=753351", "title": "Arachne", "text": "Arachne \u00e8 un programma informatico per internet funzionante a schermo intero che contiene un browser web grafico, un client email e un dialer. Funziona primariamente sui sistemi operativi DOS come MS-DOS e PC-DOS, i loro cloni come FreeDOS e i loro emulatori, ma include alcune versioni preliminari destinate a GNU/Linux. Venne creato originariamente da Michael Polak (sotto l'etichetta xChaos software, in seguito rinominata Arachne Labs), ed \u00e8 stato scritto in linguaggio C e compilato utilizzando Borland C++ 3.1; in seguito ne sono stati pubblicati i file sorgente sotto licenza GPL con la dicitura Arachne GPL.\nIntroduzione.\nArachne \u00e8 un browser leggero funzionante in ambiente DOS. A scelta si pu\u00f2 usufruire delle modalit\u00e0 di navigazione grafica VESA o testuale CGA.\nDal momento che si tratta di una suite internet quasi completa, dispone anche del protocollo ftp (sia in modalit\u00e0 anonima che autenticata), del protocollo POP (client e-mail, sia autenticato che standard). Permette la visualizzazione di pagine HTML 4.0 perch\u00e9 supporta le estensioni proposte dal consorzio W3C per questo tipo di pagine ipertestuali.\nEsigenze hardware praticamente minime.\nPu\u00f2 girare in un tipico personal computer dei primi anni novanta, dotato di elaboratore 386sx con 4 MB di RAM, sino alle ultime versioni con processore Pentium. La distribuzione autoespandente \u00e8 cos\u00ec compatta che pu\u00f2 stare in un solo floppy disk da 1,44 MB.\nAggiornamento libero perch\u00e9 il suo codice sorgente \u00e8 pubblicato sotto licenza GFDL.\nViene aggiornato spesso da volonterosi utilizzatori perch\u00e9 il codice \u00e8 concesso in versione open source.\nSono in fase di sviluppo le applicazioni SHTTP e JavaScript. Sono gi\u00e0 supportati Css1, XHTML 1.0 e mime 1.0.\nI formati immagine supportati sono: GIF (anche animate), JPG, BMP, PNG Portable network graphics, ed altri tramite APM esterna (per APM si intende un plug-in autoinstallante per attribuire nuove funzioni ad Arachne). Il download gratuito delle APM plug-in per arachne pu\u00f2 eseguirsi dal sito di Andrea Fracassi.\nArachne \u00e8 attualmente il browser web grafico pi\u00f9 avanzato disponibile per l'ambiente DOS, dal momento che supporta molti formati di file, protocolli e standard. \u00c8 anche capace di cambiare risoluzione tra il sistema a colori CGA 640x200, a due colori ed il VESA 1024x768, con un maggior numero di colori. Arachne \u00e8 specializzato per i vecchi sistemi DOS che non hanno installato alcun sistema di creazione di finestre secondarie per l'esecuzione di programmi e subroutine.\nArachne contiene un subset di routine per HTML 4.0 e i CSS 1.0, includendo il completo supporto a tabelle e frames. Arachne pu\u00f2 gestire i pochi ma basilari protocolli FTP, NNTP per i forum di Usenet, la chat IRC, POP3, e SMTP, anche autenticato. Arachne include una suite di connessione TCP/IP completa, che supporta alcune connessioni via ethernet oppure con il dial-up(e possibile anche l'uso con ADSL usando appositi drivers). Eppure, al giorno d'oggi Arachne non supporta JavaScript e SSL sebbene attualmente siano in fase di implementazione.\n\u00c8 stato pubblicato un APM plug-in per il servizio RSS. La nuova release comprender\u00e0 il salvataggio files anche in formato. MHT (nativo di Internet Explorer).\nArachne \u00e8 anche in grado di lavorare in WIFI sia con configurazione static IP che con modalit\u00e0 DHCP o BOOTP con schede PCMCIA (orinoco) o PCI.\nDisponibili plug-in per la visione di DivX, PDF ed ascolto di MP3.\nArachne pu\u00f2 essere espanso con l'utilizzo di accessori per funzionalit\u00e0 come la visione di film in DivX, l'ascolto di file MP3 e la visione di documenti PDF.\nLa prima versione di Arachne ufficialmente riconosciuta era la 1.0 Beta 2 che venne pubblicata il 2 dicembre del 1996. L'ultima versione officiale di Arachne Labs era la 1.70R3, destinata al DOS (del 22 gennaio 2001) e la 1.66 beta per GNU/Linux (del 20 luglio 2000). Comunque la versione GPL per DOS ancora viene sviluppata, e la sua ultima versione stabile, 1.97 \u00e8 stata pubblicata il 4 marzo 2013. L'ultima versione destinata a GNU/Linux \u00e8 la 1.95 del 9 marzo 2010."}
{"id": "753353", "revid": "345405", "url": "https://it.wikipedia.org/wiki?curid=753353", "title": "Termodispersione", "text": "Termodispersione \u00e8 il termine con cui viene indicato l'insieme dei processi mediante cui si realizza la liberazione di calore dalla superficie corporea.\nLa termodispersione insieme alla termogenesi (produzione del calore) contribuisce a tenere costante la temperatura corporea (termoregolazione). La termodispersione \u00e8 particolarmente importante in caso di aumento della temperatura corporea (febbre), che richiede un supplemento di liquidi; pu\u00f2 essere agevolata attraverso l'applicazione di compresse inumidite con acqua fresca su fronte, polsi, caviglie.\nI processi biologici producono calore e la termodispersione \u00e8 assicurata dal sudore, dall'eliminazione di urina, dalla respirazione e dalla \"perspiratio insensibilis\". Naturalmente questi processi comportano l'eliminazione di acqua che pertanto dev'essere reintegrata, per non incorrere in fenomeni disidratativi ed ipertermici.\nNei casi in cui \u00e8 invece importante mantenere il calore corporeo in emergenze (neonati prematuri e sottopeso, soccorsi in montagna, assideramento ecc), in attesa dei soccorsi si deve avvolgere i soggetti nelle apposite coperte metallizzate o, in mancanza delle stesse, in involucri di plastica a loro volta protetti da coperte normali, che appunto impediscono l'ulteriore dispersione di calore."}
{"id": "753355", "revid": "56818", "url": "https://it.wikipedia.org/wiki?curid=753355", "title": "La palice", "text": ""}
{"id": "753356", "revid": "6066", "url": "https://it.wikipedia.org/wiki?curid=753356", "title": "Hastingi", "text": ""}
{"id": "753360", "revid": "117690626", "url": "https://it.wikipedia.org/wiki?curid=753360", "title": "Bill Mollison", "text": " Docente per molti anni all'Universit\u00e0 della Tasmania, divenne noto soprattutto come creatore della Permacultura, inizialmente concepita come insieme di pratiche agronomiche orientate al mantenimento naturale della fertilit\u00e0 del terreno e poi sviluppata come sistema integrato di progettazione che intreccia anche tematiche proprie dell'architettura, dell'economia, dell'ecologia e dei sistemi giuridici per le imprese e le comunit\u00e0. La teoria della Permacultura fu sviluppata da Mollison insieme a David Holmgren. \nBill Mollison ottenne il Right Livelihood Award nel 1981 insieme a Mike Cooley e Patrick van Rensburg."}
{"id": "753361", "revid": "767487", "url": "https://it.wikipedia.org/wiki?curid=753361", "title": "Eroe per caso", "text": "Eroe per caso (\"Hero\") \u00e8 un film del 1992 diretto dal regista Stephen Frears.\nTrama.\nBernie LaPlante \u00e8 un ladruncolo che sta vivendo un periodo molto difficile della sua vita. Separato dalla moglie che lo ha lasciato, ha un lavoro precario che nel seguito della storia perder\u00e0 definitivamente e sta subendo un processo per furto. \u00c8 per\u00f2 molto affezionato al figlio a cui ha ripetuto spesso la sua filosofia di vita: si vive come in una giungla, ognuno deve cercare di sopravvivere come pu\u00f2 senza interessarsi agli altri, pensando solo a s\u00e9 stessi.\nUna sera ha promesso al figlio di portarlo al cinema e si avvia verso la casa della ex moglie per andarlo a prendere. Ha un'auto malridotta e per di pi\u00f9 sta piovendo a dirotto. La sua auto si ferma allora in mezzo alla strada dove a poca distanza precipita un aereo. Bernie sente provenire dalla carlinga invocazioni di aiuto. Impulsivamente s'incarica, tra imprecazioni e urla, di salvare i passeggeri tra i quali c'\u00e8 anche Gale Gayley, una nota reporter televisiva. Anche lei viene salvata da Bernie che approfitta della situazione per rubarle la borsetta, in cui poi trover\u00e0 diverse carte di credito e un premio giornalistico, ricevuto dalla donna prima del disastro aereo. Durante il salvataggio Bernie perde una delle sue scarpe a cui teneva molto. Arrivano i pompieri e gli operatori televisivi, mentre Bernie si allontana a piedi ricevendo poi un passaggio in una vecchia auto carica di lattine da riciclare. Alla guida vi \u00e8 un giovane barbone, John Bubber, a cui Bernie racconta quello che gli \u00e8 appena successo. Gli lascia anche, come ringraziamento, l'altra scarpa che gli era rimasta. La ex moglie di Bernie \u00e8 per\u00f2 molto irritata per il suo mancato appuntamento con il figlio e non gli d\u00e0 la possibilit\u00e0 di vederlo n\u00e9 di raccontare l'accaduto.\nGale vuole rintracciare l'eroico ed anonimo salvatore e lancia quindi una campagna televisiva in cui si offre un premio di un milione di dollari a chi si far\u00e0 riconoscere portando la scarpa uguale a quella perduta che \u00e8 stata ritrovata. Bernie sente dell'annuncio alla televisione mentre si trova in un bar a trattare con alcuni ricettatori, ma proprio in quel momento questi si rivelano poliziotti in borghese che lo arrestano. Dopo un breve processo, Bernie viene condotto in carcere. Nel frattempo John Bubber approfitta dell'occasione e, sfruttando la scarpa lasciatagli da Bernie si fa riconoscere come l'anonimo salvatore. John Bubber diventa agli occhi dell'intera America un ricco osannato eroe, \"l'angelo del volo 104\", che dimostra con il suo altruistico comportamento che tutti, anche i pi\u00f9 reietti, possono diventare eroi.\nUscito su cauzione, Bernie trova ad aspettarlo a casa Gale, la quale sospetta che Bernie stia ricattando Bubber (di cui si \u00e8 nel frattempo innamorata) per qualche motivo. In quel momento Bubber, non sopportando pi\u00f9 la finzione, vuole suicidarsi buttandosi gi\u00f9 da un palazzo dopo aver lasciato un messaggio nel quale rivela tutta la verit\u00e0. Bernie, arrivato sul posto assieme alla giornalista sale sul cornicione dell'edificio per convincere Bubber a non uccidersi. I due giungono ad un accordo: a Bernie andr\u00e0 una parte del premio, da utilizzare per pagare l'universit\u00e0 al figlio e a John Bubber la gloria e il ruolo di eroe che sa sostenere cos\u00ec bene e che, sotto la maschera di cinismo, anche Bernie ammira. Gale, vedendo Bernie sporco in viso, lo riconosce come il vero eroe ma Bernie non si scompone e cos\u00ec lei desiste dopo averlo ringraziato.\nBernie decide che almeno il figlio deve conoscere la verit\u00e0 e gli racconta quanto \u00e8 veramente accaduto durante una passeggiata allo zoo. Ma vengono interrotti dalle grida di una donna disperata che chiede aiuto perch\u00e9 sua figlia \u00e8 caduta nel recinto dei leoni. Bernie, rassegnato a dover essere un eroe, chiede al figlio di custodirgli le scarpe, e si avvia al salvataggio.\nProduzione.\nPer la colossale messa in scena della caduta dell'aereo ci si \u00e8 serviti di un aereo Boeing 727 veramente precipitato nel dicembre 1991. Si \u00e8 quindi organizzato un set a Piru, in California. La fusoliera abbandonata dell'aereo \u00e8 stata fatta esplodere su un ponte e ricreato il fiume con il suo letto. Dopo il fallimento della prima esplosione, una seconda esplosione controllata ha riproposto realisticamente la scena del crash in cui l'aereo viene fatto a pezzi.\nCritica.\nIl film apparentemente ispirato a una comicit\u00e0 leggera si rif\u00e0 invece a un significato molto pi\u00f9 intenso offrendo spunti di amara riflessione.Ormai non vi sono pi\u00f9 valori certi e tutto avviene sotto l'insegna dell'apparire televisivo che costruisce falsi personaggi, che non importa siano veri \"eroi\" ma che sappiano bene interpretare la loro parte.\nNon c'\u00e8 pi\u00f9 una morale sicura a cui fare riferimento ma solo una morale di \"eroi per caso\".\nUna morale derivata dalla completa assenza di sicurezze, dove anche quelli che sembrano essere i pi\u00f9 alti comportamenti altruistici non sono in realt\u00e0 che l'azione resa necessaria dal contesto e dalle circostanze. Un comportamento morale che richiama quello della \"morale della situazione\" elaborata nell'ambito dell'antico relativismo etico sofistico.\n\u00abIn fondo siamo tutti eroi se sappiamo corrispondere alle difficolt\u00e0 della vita\u00bb come lo \u00e8 \"Bernie\" \u00ab...a causa del suo coraggio \"necessario\" (necessario per stare al mondo)\u00bb"}
{"id": "753365", "revid": "554814", "url": "https://it.wikipedia.org/wiki?curid=753365", "title": "Siero di latte", "text": "Il siero di latte \u00e8 la parte liquida del latte che si separa dalla cagliata durante la caseificazione. Il siero \u00e8 utilizzato per produrre ricotta, come additivo in altri prodotti alimentari e di pasticceria e come cibo per animali.\nContiene lattosio (50-75% della frazione secca), proteine (circa 8-14% della frazione secca) sali minerali (6-8%) e tracce di lipidi, oltre ai prodotti di degradazione del lattosio (acido lattico, glucosio, galattosio) in proporzione variabile a seconda del processo di caseificazione.\nIl siero del latte \u00e8 anche un'ottima fonte di proteine. Le proteine del siero di latte possono essere presenti in differenti concentrazioni e sono particolarmente ricche di amminoacidi ramificati. Solitamente le proteine del siero di latte usate nell'alimentazione umana e in particolare quella sportiva o dietetica hanno un titolo proteico di almeno il 70% e basse percentuali di lattosio. Esistono anche forme di proteina del siero idrolizzata, questo tipo di proteina si ottiene mediante acidificazione oppure trattando la proteina con enzimi, lo scopo \u00e8 di ottenere una proteina parzialmente predigerita e antiallergena.\nLe proteine del siero di latte vengono comunemente utilizzate anche nell'alimentazione zootecnica e in questo caso la percentuale proteica si attesta intorno al 35% circa.\nSiero di latte in polvere.\nAllo stato attuale il siero di latte \u00e8 ampiamente valorizzato sia tal quale come alimentazione diretta per porcilaie, sia per ricavarne polvere di siero, proteine e lattosio ad uso alimentare e zootecnico.\nUna nuova recente visione prevede l'utilizzo del siero di latte concentrato per la produzione di biogas.\nBibliografia.\nBuschettu Utilizzazione del siero del latte ovino, caprino e vaccino: una frontiera nuova per l'agricoltura sarda?\""}
{"id": "753366", "revid": "124123", "url": "https://it.wikipedia.org/wiki?curid=753366", "title": "David Holmgren", "text": "Insieme a Bill Mollison \u00e8 il padre della permacultura, il modello di agricoltura orientato alla conservazione dell'ambiente. Negli ultimi anni Holmgren si \u00e8 impegnato nella costruzione di ecovillaggi, ossia di comunit\u00e0 orientate su un modello di vita ecologicamente sostenibile.\nVita e opere.\nHolmgren \u00e8 nato nello stato dell'Australia Occidentale. Ha studiato presso il College of Advanced Education di Hobart, in Tasmania, dove nel 1974 incontr\u00f2 Bill Mollison, che era allora docente presso l'Universit\u00e0 della Tasmania. I due hanno scoperto di condividere un forte interesse per le relazioni tra sistemi naturali ed umani. Le loro conversazioni di ampio respiro e le esperienze di giardinaggio hanno incoraggiato Holmgren a scrivere l'opera che sarebbe stata pubblicata nel 1978 come Permaculture One.\n\"Ho stilato il manoscritto, che si basava in parte sulle nostre continue discussioni e sulla nostra pratica di lavoro insieme in giardino e sulle nostre visite ad altri luoghi in Tasmania ... Ho usato questo manoscritto come il mio riferimento principale per la mia tesi, che ho presentato ed \u00e8 stata approvata nel 1976.\"\nIl libro era un miscuglio di intuizioni in materia di agricoltura, architettura del paesaggio ed ecologia. Le relazioni tra queste discipline, sono state rielaborati in un originale sistema di progettazione chiamato permacultura. Anche se il titolo deve chiaramente qualcosa al Tree Crops: A Permanent Agriculture di Russell Smith (prima edizione 1929), principale fonte di ispirazione teorica di Holmgren sono state le dinamiche energetiche dell'ecologo americano Howard T. Odum (Environment, Power and Society, 1971). Lo stesso libro fu promosso da David M. Scienceman come piattaforma per un partito politico scientifico.\nSecondo Holmgren,\n\"La parola permacultura \u00e8 stata coniata da Bill Mollison e da me a met\u00e0 degli anni \u201870 per descrivere un \"sistema integrato ed in evoluzione di specie vegetali ed animali perenni od auto-perpetuanti utili all'uomo\". Una definizione pi\u00f9 attuale di permacultura, che riflette l'espansione dell'obbiettivo centrale implicito in Permaculture One, \u00e8 \" paesaggi progettati consapevolmente che imitano i modelli e le relazioni presenti in natura, ma producono abbondanza di cibo, fibre ed energia per la fornitura delle esigenze locali\". La gente, le loro abitazioni e i modi in cui si organizzano sono al centro della permacultura. Cos\u00ec la visione della permacultura quale agricoltura permanente (sostenibile) si \u00e8 evoluta in una della cultura permanente (sostenibile).\"\nPermaculture One ebbe molto pi\u00f9 successo del previsto, dato che sembrava soddisfare un bisogno dell'emergente controcultura ambientalista in cerca di qualcosa di positivo e solido a cui allinearsi. Il libro venne pubblicato in cinque lingue, ma ora \u00e8 fuori stampa e di valore principalmente storico, essendo stato sostituito ed affinato in opere successive.\nMentre Bill Mollison viaggiava per il mondo insegnando e promuovendo la permacultura, Holmgren \u00e8 stato pi\u00f9 cauto sul fatto che il potenziale della permacultura fosse all'altezza delle promesse talvolta fatte al riguardo. Ha concentrato i suoi sforzi sulla sperimentazione e sull'affinamento della sua idea, in primo luogo sulla propriet\u00e0 di sua madre nel sud del New South Wales (Permaculture in the Bush, 1985; 1993), quindi, sulla sua propriet\u00e0, Melliodora, Hepburn Permaculture Gardens, a Hepburn Springs (Victoria) che ha sviluppato con la sua compagna, Su Dennett (Melliodora, Hepburn Permacultura Gardens - dieci anni di vita sostenibile, 1996; Payne, 2003).\nDal 1983 Holmgren ha agito attraverso la sua Holmgren Design Services come consulente per un gran numero di progetti, esempi dei quali possono essere trovati nel rapporto Trees on Treeless Plains: Revegetation Manual for the Volcanic Landscapes of Central Victoria (1994). Holmgren ha iniziato a tenere corsi di progettazione permaculturale nel 1991 e dal 1993 ha insegnato a casa sua ad Hepburn.\nUn progetto importante \u00e8 stato il Fryers Forest eco-village, su un sito nei pressi di Castlemaine (Victoria), che mirava a creare un modello di gestione sostenibile delle foreste per un'edilizia ecologica e finanziariamente autosufficiente."}
{"id": "753367", "revid": "123227258", "url": "https://it.wikipedia.org/wiki?curid=753367", "title": "Pastor Bonus", "text": "La Pastor Bonus (in lingua italiana Il Buon Pastore) \u00e8 la costituzione apostolica promulgata da papa Giovanni Paolo II il 28 giugno 1988 con la quale \u00e8 stata realizzata l'ultima riforma della Curia romana e delle sue congregazioni.\nAll'articolo 2 vengono riorganizzati i \"dicasteri\" in cinque gruppi: la Segreteria di Stato della Santa Sede, le congregazioni, i tribunali ecclesiastici, i pontifici consigli e gli Uffici della Curia romana.\nSuccessive modifiche al testo.\nPapa Benedetto XVI, con lettera apostolica in forma di \"motu proprio\" del 30 agosto 2011, ha trasferito le competenze relative alla dispensa da matrimonio rato e non consumato e alle cause di nullit\u00e0 dell'ordinazione dalla Congregazione per il Culto Divino e la Disciplina dei Sacramenti al Tribunale della Rota Romana. Il 16 gennaio 2013 lo stesso pontefice, con la lettera apostolica in forma di \"motu proprio\" \"Ministrorum institutio\", ha trasferito la competenza sui seminari dalla Congregazione per l'Educazione Cattolica alla Congregazione per il Clero e, con la lettera apostolica in forma di \"motu proprio\" \"Fides per doctrinam\", ha trasferito la competenza sulla catechesi dalla Congregazione per il Clero al Pontificio Consiglio per la Promozione della Nuova Evangelizzazione."}
{"id": "753369", "revid": "1305772", "url": "https://it.wikipedia.org/wiki?curid=753369", "title": "Hovertank 3D", "text": "Hovertank 3D (spesso chiamato anche Hovertank One) \u00e8 un videogioco di tipo simulativo e d'azione creato da id Software per personal computer con sistema operativo MS-DOS, e pubblicato da Softdisk, nel 1991.\nTrama.\nHovertank 3D \u00e8 ambientato durante una guerra nucleare. Il giocatore \u00e8 Brick Sledge, un mercenario assoldato da un'organizzazione sconosciuta (i cartelli nel gioco la chiamano UFA) per salvare persone dalle citt\u00e0 a rischio di attacco, ma le citt\u00e0 sono anche piene di mutanti, guardie armate, e \"hovertank\" nemici (carri armati fluttuanti).\nSviluppo.\nLe principali menti dietro il gioco furono John Carmack, autore della prima versione del Wolfenstein 3D engine e programmatore insieme a John Romero; Tom Hall fu invece \"game director\" e si occup\u00f2 della struttura del gameplay, mentre Adrian Carmack ricopr\u00ec il ruolo di disegnatore.\nIl gioco venne strutturato per sfruttare una versione preliminare del \"Wolfenstein 3D engine\", che utilizzava il sistema di ray casting per generare il mondo di gioco in 2.5D, rendendo la grafica simile al 3D reale, ma allo stesso tempo con una buona velocit\u00e0; l'algoritmo utilizzato, infatti, disegna le ambientazioni che il giocatore vede in un determinato momento di volta in volta, anzich\u00e9 processare l'intero livello.\nEredit\u00e0.\nNonostante non sia stato il primo videogioco di simulazione con una visuale in prima persona, rispetto a \"Elite\" del 1984, \"Hovertank 3D\" ha comunque rappresentato un punto di svolta grazie al suo motore grafico 2.5D, ed \u00e8 dunque stato anche un importante \"benchmark\" per John Carmack, grazie al quale avrebbe realizzato in futuro il \"W3D engine\", \"Doom Engine\" e il rivoluzionario \"Quake engine\", e per la storia dei videogiochi in generale."}
{"id": "753376", "revid": "767487", "url": "https://it.wikipedia.org/wiki?curid=753376", "title": "Chi sta bussando alla mia porta", "text": "Chi sta bussando alla mia porta (\"Who's That Knocking at My Door\") \u00e8 un film del 1967 scritto e diretto da Martin Scorsese.\nTrama.\nNella Little Italy di New York i tre amici italoamericani: J.R. (detto Charlie), Joey e Sally (detto Gag\u00e0) trascorrono le loro giornate tra i bar e le prostitute.\nUn giorno, casualmente, J.R. incontra Katy e di l\u00ec a poco se ne innamora. Il sentimento \u00e8 corrisposto, tanto che, la ragazza, sarebbe disposta a concederglisi, cosa che lui rifiuta energicamente.\nJ.R. \u00e8 cattolico convinto. La situazione precipita quando Katy gli racconta di essere stata violentata dal suo ex. J.R. va su tutte le furie e se la prende con lei. Dopo una tremenda lite, il ragazzo corre in chiesa a raccontare la cosa al proprio confessore. Sa benissimo che dovrebbe vincere una severit\u00e0 ingiusta; ma non ci riesce. Il matrimonio fra Charlie e Katy non si ha da celebrare.\nProduzione.\n\"Chi sta bussando alla mia porta?\" \u00e8 stato girato nel corso di diversi anni, subendo molti cambiamenti e nomi differenti. Il film ha avuto inizio nel 1965 come cortometraggio su J.R. e il suo vagabondare con i suoi amici intitolato \"Bring On the Dancing Girls\". Nel 1967, nella trama viene inserito il personaggio \"la ragazza\" interpretato da Zina Bethune, e il titolo viene cambiato con \"I Call First\". Infine, nel 1968 dietro consiglio del produttore, aggiunge una sequenza erotica per fini di marketing, che ha per commento musicale parte della canzone \"The End\" dei Doors."}
{"id": "753377", "revid": "287204", "url": "https://it.wikipedia.org/wiki?curid=753377", "title": "Avversario segreto", "text": "Avversario segreto \u00e8 un romanzo giallo scritto da Agatha Christie pubblicato nel 1922. Protagonista di questo romanzo \u00e8 la coppia di investigatori dilettanti Tommy e Tuppence. Non si tratta del classico romanzo giallo, bens\u00ec di una spy-story ambientata negli anni immediatamente successivi alla Prima guerra mondiale.\nTrama.\nPrologo. Durante l'evacuazione del transatlantico britannico Lusitania, una giovane passeggera statunitense, poco prima di imbarcarsi su di una scialuppa di salvataggio, viene avvicinata da un uomo che le affida dei documenti, raccomandandole di tenerli segreti.\nAnni dopo la fine della Grande Guerra, due giovani reduci, Tommy Beresford e Prudence Cowley, detta \"Tuppence\", si ritrovano per caso e rievocano i tempi del loro primo incontro, durante la guerra mondiale. Essendo senza lavoro, decidono di pubblicare un annuncio su un giornale, offrendosi come \"giovani avventurieri\". \nContattata immediatamente da uno strano tipo, tale Mr. Whittington, che ha sentito al caff\u00e8 i loro progetti, Tuppence riceve da questi prima una proposta di lavoro e poi una considerevole somma di denaro ed un appuntamento per il giorno seguente. Questi fortunati sviluppi sembrano legati al nome \"Jane Finn\" usato da Tuppence per presentarsi a Mr. Whittington, che tuttavia il giorno dopo sparisce dal suo ufficio.\nUn altissimo funzionario governativo chiede ai due avventurieri di indagare per conto del governo: il loro incarico sar\u00e0 quello di ritrovare dei documenti che potrebbero scatenare una rivoluzione comunista in Gran Bretagna. Si tratta dei documenti del Lusitania, spariti con l'agente che li aveva in consegna e che non risulta tra i sopravvissuti del naufragio. La ragazza \u00e8 altres\u00ec scomparsa. Si scopre che la giovane in seguito a uno choc, ha perduto la memoria e non ricorda nulla. \nUna banda di agenti nemici la controlla, in attesa che la memoria le torni. I documenti potrebbero rivelarsi letali se conosciuti dalle forze operaie e sindacali britanniche che stanno organizzando uno sciopero nazionale. Tommy si fa catturare dal nemico e conosce, prigioniero, una ragazza francese che pare una domestica. \nTuppence, invece, si mette a servizio di una femme fatale, agente della banda. Alla fine, scopriremo che la francese \u00e8 proprio la giovane del Lusitania che per tutto questo tempo ha finto l'amnesia, mentre il capo della banda non \u00e8 altri che un grosso personaggio governativo britannico, che ha lungamente approfittato della sua posizione per lavorare segretamente per il nemico."}
{"id": "753379", "revid": "1544245", "url": "https://it.wikipedia.org/wiki?curid=753379", "title": "Metropolitana di Lisbona", "text": "La metropolitana di Lisbona (in portoghese: \"Metropolitano de Lisboa\") \u00e8 una rete di linee metropolitane a servizio della citt\u00e0 di Lisbona gestita dall'azienda pubblica Metropolitano de Lisboa.\nStoria.\n\u00c8 stata la prima rete metropolitana in Portogallo; la costruzione \u00e8 stata avviata il 7 agosto 1955 e ultimata all'inizio del 1959; l'inaugurazione \u00e8 avvenuta il 29 dicembre 1959 con due brevi linee che raggiungevano i 6,5 km.\nImportanti integrazioni e ampliamenti sulle linee si sono avuti nel 1972, 1995, 1998 e 2004.\nNel luglio del 2012 \u00e8 stato inaugurato il tratto della linea rossa tra la stazione di Oriente e l'aeroporto di Lisbona-Portela. Il tratto \u00e8 lungo circa 4 km e comprende 2 stazioni intermedie (Moscavide e Encarna\u00e7\u00e3o). \u00c8 previsto che il nuovo tratto porti un incremento di 400 000 passeggeri al mese.\nNell'aprile del 2016 \u00e8 stato inaugurato un ampliamento della linea blu da Amadora Este a Reboleira.\nCaratteristiche.\nLa rete, lunga 44,2 km, dispone di 56 stazioni e di 4 linee, generalmente individuate dal colore (blu, gialla, verde e rossa), che passano per il centro della citt\u00e0.\nLa rete \u00e8 tutta sotterranea tranne che nel tratto tra Bela Vista e Olaias, dove i convogli percorrono un ponte sopra la ferrovia.\nLa rete \u00e8 costruita a scartamento ordinario e i convogli sono alimentati mediante terza rotaia a 750 V.\nL'accesso alle stazioni \u00e8 disciplinato mediante tornelli con ante in vetro, sia in ingresso che in uscita.\nMateriale rotabile.\nI convogli, con cassa in acciaio inossidabile, sono stati costruiti da SOREFAME mentre i motori asincroni trifase sono stati forniti da Siemens.\nL'elemento base dei convogli \u00e8 l'unit\u00e0 di trazione, composta da 3 casse (motrici le estreme e rimorchiata la centrale, secondo lo schema M-R-M) separabili solo in officina. Ogni cassa dispone di 3 porte su ogni lato.\nA loro volta i convogli sono composti da una o due unit\u00e0 di trazione: la composizione pi\u00f9 snella \u00e8 utilizzata nei periodi di minor affollamento e nei giorni festivi.\nI mezzi circolanti hanno una velocit\u00e0 massima pari a 72 km/h e appartengono a quattro serie."}
{"id": "753380", "revid": "481349", "url": "https://it.wikipedia.org/wiki?curid=753380", "title": "Tommy e Tuppence", "text": "Tommy e Tuppence sono una coppia di investigatori dilettanti creati dalla scrittrice Agatha Christie. I loro nomi completi sono \"Thomas Beresford\" e \"Prudence Cowley\". Sono personaggi minori della produzione letteraria della scrittrice, infatti compariranno in solo quattro dei romanzi pubblicati dalla Christie e in una raccolta di racconti. &lt;br&gt;\nPrecisamente i 4 romanzi a loro dedicati sono:\nMentre la raccolta di racconti \u00e8:\nI romanzi che li hanno come protagonisti non sono classici romanzi gialli, ma hanno un'ambientazione da romanzo di spionaggio, ad eccezione di \"Sento i pollici che prudono\"."}
{"id": "753382", "revid": "599013", "url": "https://it.wikipedia.org/wiki?curid=753382", "title": "Camera alta", "text": "Una camera alta \u00e8 una delle due camere di un parlamento bicamerale; l'altra \u00e8 detta camera bassa.\nSi parla di bicameralismo perfetto quando, come in Italia, le due camere hanno gli stessi poteri; di bicameralismo imperfetto quando, invece, una delle due camere ha pi\u00f9 poteri dell'altra. Se il parlamento \u00e8 costituito da una sola camera, si parla di monocameralismo.\nStoria.\nMolti paesi come Danimarca, Svezia, Venezuela, Nuova Zelanda e le province canadesi del Qu\u00e9bec, Nova Scotia, Isola del Principe Edoardo, Manitoba e Nuovo Brunswick, avevano in origine una camera alta, successivamente abolita per adottare un sistema monocamerale.\nIl Nebraska \u00e8 l'unico stato degli Stati Uniti d'America ad avere un parlamento unicamerale, dal 1934, l'Assemblea legislativa del Nebraska.\nDescrizione.\nCaratteristiche generali.\nMolte camere alte non sono elette direttamente dal popolo, ma sono nominate, in tutto o in parte, dal capo dello stato, dal capo del governo o in altri modi. Solitamente questo accade per formare una camera di esperti o di cittadini che si distinguono per qualche caratteristica. Ad esempio i membri del Senato del Canada sono nominati dal monarca su richiesta del primo ministro. In questi sistemi, i seggi erano in passato spesso ereditari, come per la Camera dei lord del Regno Unito (fino al 1998), e la Camera dei pari giapponese (fino all'abolizione del 1947).\nIn ogni modo, \u00e8 molto comune che la camera alta sia formata da delegati eletti in modo indiretto dalle autorit\u00e0 locali. Ad esempio il Bundesrat tedesco e il Senato degli Stati Uniti fino al 1913. In alcune altre nazioni invece la camera alta \u00e8 eletta direttamente, ma con proporzione diversa da quella della camera bassa. Ad esempio il Senato dell'Australia e degli Stati Uniti hanno un numero fisso di senatori eletti in ogni stato, a dispetto della loro popolazione.\nIl Senato della Repubblica italiana al contrario tende ad avere una distinzione poco evidente dalla rispettiva camera bassa: essendo a larghissima maggioranza eletto a suffragio universale (pur in esso sedendo anche senatori a vita non elettivi: gli ex Presidenti della Repubblica e fino a cinque senatori a vita nominati dal Presidente della Repubblica tra i \"cittadini che hanno illustrato la patria per altissimi meriti nel campo sociale, scientifico, artistico e letterario\") la sua composizione combacia quasi sempre con quella espressa nell'altro ramo del Parlamento; quanto alle funzioni, nel panorama istituzionale comparato d\u00e0 luogo ad un raro caso di bicameralismo perfetto.\nCaratteristiche specifiche.\nUna camera alta si distingue da quella bassa in almeno uno dei seguenti aspetti:\nPoteri.\nNel sistema parlamentare la camera alta \u00e8 vista frequentemente come una camera consultiva; per questa ragione la sua azione diretta e i suoi poteri sono limitati - o non esistono affatto - nei seguenti ambiti:"}
{"id": "753383", "revid": "67712", "url": "https://it.wikipedia.org/wiki?curid=753383", "title": "Spettro dell'Anello", "text": ""}
{"id": "753385", "revid": "438678", "url": "https://it.wikipedia.org/wiki?curid=753385", "title": "La carica dei 101 - Questa volta la magia \u00e8 vera", "text": "La carica dei 101 - Questa volta la magia \u00e8 vera (\"101 Dalmatians\") \u00e8 un film del 1996 diretto da Stephen Herek. \u00c8 il rifacimento live-action di uno dei pi\u00f9 conosciuti lungometraggi di animazione della Disney, \"La carica dei cento e uno\", coprodotto dalla \"Great Oaks Entertainment\" e dalla Walt Disney stessa.\nIl film ebbe un incredibile successo commerciale e divenne in breve tempo un classico del suo genere, oltre ad uno dei \"remake\" live-action di maggior successo di sempre. Interpretare il ruolo della celebre cattiva Disney frutt\u00f2 a Glenn Close una candidatura ai Golden Globe e contribu\u00ec ad ampliare la sua fama di \"cattiva\" del cinema.\nTrama.\nLondra, 1996. Rudy Dearly \u00e8 un progettista di videogiochi, non \u00e8 sposato e vive da solo col suo dalmata Pongo; sta lavorando a un nuovo videogioco, ma non gli sorride il successo, perch\u00e9 l'azienda a cui lo propone lo ritiene poco interessante. Anita \u00e8 invece la promettente disegnatrice di un'azienda di alta moda, guidata dalla ricchissima, eccentrica e altezzosa Crudelia De Mon; neanche Anita \u00e8 sposata e vive da sola con la sua dalmata Peggy, ma a lei il lavoro va bene, perch\u00e9 Crudelia la tiene molto in considerazione in virt\u00f9 del suo talento. La vista di uno studio di Anita per un mantello maculato e l'ossessione di Crudelia per le pellicce la portano a sragionare: impone di ridisegnare l'intera collezione progettata per quell'anno e manifesta inoltre il desiderio di indossare quel capo, facendo eccentricamente notare ad Anita che sarebbe come se indossasse \"il suo cane\".\nPongo, aspettando Rudy per una passeggiata al parco, scambia lo sguardo con Peggy, che passa per caso insieme ad Anita, anche lei diretta al parco. Salito sulla bicicletta, Rudy perde il controllo di Pongo, che non resiste all'idea di approcciare Peggy; dopo una corsa rocambolesca, l'uomo finisce nello stagno del parco. Anita vede per caso Pongo, e Rudy scambia Peggy per il suo cane e tenta di portarselo a casa. Anita a questo punto blocca Rudy, ma dopo una constatazione amichevole e le scuse d'obbligo \u00e8 la volta di Peggy di \"trainare\" la bicicletta di Anita, che a sua volta finisce nello stagno.\nA casa di Rudy, tra lui e Anita scatta una travolgente scintilla d'amore, come per i due dalmata. I due umani si sposano e vanno a vivere in una nuova casa a Londra. Anita rimane incinta e anche la cagnetta Peggy avr\u00e0 presto dei cuccioli, che al momento della nascita sono 15.\nTutto sembra procedere serenamente e per il meglio, quando Crudelia De Mon viene a sapere del matrimonio e ne rimane contrariata, poich\u00e9 ritiene Rudy un perdente e il suo lavoro uno spreco di tempo, e in pi\u00f9 disprezza l'idea che qualcosa possa distrarre Anita dalla sua carriera. Intanto, due scalcagnati delinquenti, Gaspare e Orazio, le consegnano una pelliccia, ricavata da una tigre siberiana rubata dal London Zoo ed uccisa dal losco Scortikon, un bracconiere che da giovane \u00e8 stato azzannato alla gola da un cane, perdendo la capacit\u00e0 di parola. I 15 cuccioli vengono al mondo e sopraggiunge Crudelia, intenzionata ad acquistarli. Al netto rifiuto di Anita e Rudy, ella licenzia Anita e se ne va infuriata.\nNonostante la loro scarsa competenza, Gaspare ed Orazio riescono a rapire i cuccioli, approfittando dell'assenza di Rudy, Anita, Pongo e Peggy per introdursi in casa e sopraffare la governante Nilla. La polizia viene chiamata e cerca di fare il possibile, ma Peggy e Pongo, aiutati da tutti i cani della citt\u00e0 e della campagna, fuggono di casa e iniziano a cercarli.\nGaspare e Orazio si sono rifugiati nella vecchia villa dei De Mon, nelle campagne, assieme agli altri cuccioli di dalmata che hanno rubato e il cui conto assomma a 99 cagnolini. Con l'aiuto di alcuni animali selvatici, i cuccioli eludono la sorveglianza di Gaspare e Orazio, li mettono fuori combattimento e fuggono in una fattoria, dove i loro genitori sono stati chiamati ad aspettarli. Intanto, Crudelia giunge a villa De Mon e intima ai due malviventi di recuperare gli animali, mettendosi lei stessa alla loro ricerca. Skortikon, arrivato a villa De Mon per scuoiare i cuccioli, d\u00e0 la caccia a Lucky, uno dei figli di Pongo e Peggy, ma viene sconfitto da un cane intervenuto in suo soccorso. Giunge la polizia, risalita ai De Mon a partire dalle indagini sulla tigre siberiana, e lo arresta.\nPerduto il loro sgangherato camion a causa delle manomissioni da parte degli animali e all'incendio del sistema di riscaldamento, Gaspare e Orazio cercano da soli la stalla dove si sono rifugiati i dalmata, ma come ultima disavventura rimangono fulminati da un cavo elettrificato; incappati nella pattuglia di ritorno da villa De Mon, intirizziti dal freddo e scoraggiati dalle disavventure, si danno per sconfitti e si fanno arrestare, beandosi quantomeno del caldo del furgone cellulare.\nIntanto Crudelia, ignara di tutto ci\u00f2, segue le tracce dei cuccioli e giunge alla fattoria. Qui, alla caccia dei cuccioli all'interno della stalla, incappa in una serie di trappole che le fanno cascare un suino addosso, fanno cadere lei stessa in una cisterna di melassa e infine la fanno catapultare da un cavallo nel letame dei maiali. La polizia, seguendo sulla neve le orme dei cuccioli e dell'auto di Crudelia, la raggiunge e arresta anche lei. I poliziotti riportano dunque tutti i dalmata a Londra. Di comune accordo, dal momento che gli 84 cuccioli rapiti da Gaspare e Orazio prima di introdursi a casa Dearly non hanno un padrone e che sarebbero finiti in canile, Rudy e Anita li adottano tutti: contando anche Pongo e Peggy, si trovano ad avere quindi cento e uno cani dalmata.\nIspirato dalle vicende, Rudy modifica il videogioco su cui lavorava dall'inizio del film. Il problema, stando al recensore (un ragazzino), era l'antagonista poco carismatico, perci\u00f2 Rudy ne modella uno sulle fattezze di Crudelia De Mon, trasforma i cuccioli di dalmata nei protagonisti e riesce finalmente a vendere il gioco.\nIl film si conclude un anno dopo, con Anita, Rudy, la loro figlia appena nata e Nilla, circondati da tantissimi cani dalmata, in una casa pi\u00f9 grande, comprata in campagna.\nProduzione.\nIl film \u00e8 stato girato interamente in Inghilterra, dove si ricordano:\nScene tagliate.\nVi sono alcune sequenze tagliate nella versione definitiva del film di cui si possono per\u00f2 trovare delle foto su Internet o vedere brevemente in dei trailer:\nDistribuzione nei cinema.\nUscito nei cinema statunitensi il 27 novembre 1996, il film viene distribuito nei cinema italiani il 5 marzo 1997.\nAccoglienza.\nIncassi.\nIl film fu un successo al botteghino, incassando mondialmente circa 320 milioni di dollari, di cui pi\u00f9 di 136 solo nel suolo statunitense.\nEdizione home video.\nIn Italia, il film \u00e8 stato distribuito in VHS dalla Disney Video nel novembre 1997. Nel 2001 il film \u00e8 uscito anche in DVD.\nSequel.\nIl film ha avuto un sequel nel 2000, sempre con Glenn Close."}
{"id": "753386", "revid": "287204", "url": "https://it.wikipedia.org/wiki?curid=753386", "title": "Sono un'assassina?", "text": "Sono un'assassina? (titolo originale \"Third Girl\") \u00e8 uno dei romanzi gialli di Agatha Christie, stampato dalla Arnoldo Mondadori Editore nella collana Il giallo Mondadori al numero 1082, la cui prima pubblicazione avvenne nel 1969.\nTrama.\nIntroduzione.\nUna giovane ragazza si presenta ad Hercule Poirot affermando che forse ha commesso un omicidio, ma ritenendo l'investigatore troppo anziano non termina di raccontare la sua storia e lascia in fretta l'appartamento di Poirot. L'investigatore, anche se un po' abbattuto dal commento della ragazza, non si arrende e inizia a fare indagini sulla misteriosa ragazza, di cui non conosce il nome, e sull'ancora misterioso delitto che avrebbe commesso.\nIntreccio.\nAriadne Oliver d\u00e0 a Poirot una gran serie di indizi in questa storia, a cominciare dall'identit\u00e0 della ragazza, Norma Restarick, che ha conosciuto ad un party. La signora Oliver e il detective belga cominciano a cercare informazioni su di lei, ma ben presto si accorgono che la ragazza sembra sparita. Ariadne Oliver decide quindi di conoscere le ragazze con cui Norma divide un appartamento al 67 di Borodene Mansions: Claudia Reece-Holland, segretaria del padre di Norma, e Frances Cary, una ragazza con velleit\u00e0 da artista con lunghi capelli neri che le coprono la faccia. Nessuna di loro due ha visto Norma di recente. Poirot si reca in visita dalla matrigna di Norma a Long Basing (il padre \u00e8 al lavoro a Londra)e scopre che anche loro non vedono la ragazza dal weekend precedente. Durante la sua permanenza nella casa, Poirot vede anche il ragazzo di Norma, David Baker, e si accorge che la matrigna, Mary, non \u00e8 per niente contenta della presenza di quest'ultimo. L'investigatore conosce anche il prozio di Norma, Sir Roderick Horsefield, che \u00e8 vecchio e ci vede poco. Il padre della ragazza, Andrew, ha vissuto con Norma fino a quando lei aveva cinque anni, poi ha lasciato la famiglia per un'altra donna (che non \u00e8 l'attuale moglie, Mary, matrigna di Norma) andando in Sudafrica e in molte altre parti del mondo, dove ha messo su una bella fortuna. Solo da un poco (dalla morte del fratello) \u00e8 tornato in Inghilterra con la seconda moglie Mary per seguire gli affari di famiglia e si \u00e8 ricongiunto con la figlia che non vedeva da 15 anni. Ma tra Mary e Norma c'\u00e8 subito un odio reciproco.\nLa signora Oliver d\u00e0 un altro indizio essenziale quando si imbatte in Norma e David in un caff\u00e8. La scrittrice telefona subito a Poirot, che arriva per parlare con la ragazza, mentre Ariadne si mette ad inseguire David fino al suo studio di artista, dove l'amica di Norma, Frances, sta posando da modella. Dopo aver lasciato lo studio, la donna viene colpita alla testa e sviene. Nel frattempo, Norma si sveglia nell'istituto di Stillingfleet, dopo essersi quasi buttata sotto una macchina, come in trance. Sembra quasi che il dottore l'abbia rapita, ma in realt\u00e0 \u00e8 Poirot che l'ha nascosta l\u00ec per la sua sicurezza. Andrew Restarick chiede a Poirot di ritrovare sua figlia, insistendo sul fatto che la polizia non deve essere assolutamente coinvolta nella questione.\nAnche Sir Roderick chiede l'aiuto di Poirot. L'uomo ha perso delle lettere scritte durante la Seconda Guerra Mondiale da una terza parte, che creerebbero molto imbarazzo se pubblicate adesso. L'attenzione di Poirot si focalizza sull'assistente personale dell'anziano, Sonia, che sembra stia passando delle informazioni segrete ad un rappresentante dell'ambasciata dell'Herzegovia a Kew Gardens. Alla fine della storia Poirot fa capire a Sonia di sapere dei suoi intrighi internazionali, che per\u00f2 non avevano alcun legame con le vicende di Norma tanto che alla fine si apprende che la ragazza ha finito per sposare Sir Roderick.\nLa signora Oliver poi fornisce a Poirot un altro indizio ancora: ha saputo che una donna che abitava a Borodene Mansions, nell'appartamento numero 76, Louise Charpentier, si \u00e8 uccisa gettandosi dalla finestra. Questo potrebbe essere l'omicidio che Norma crede di aver commesso. Investigando sul passato della donna morta, Poirot scopre che il suo vero nome era Louise Carpenter: il nome di una donna con cui Andrew Restarick aveva avuto una storia anni prima. La signora Oliver riesce a procurarsi anche una lettera scritta da Louise ad Andrew nella quale la donna cercava di ristabilire i contatti: un oggetto che le \u00e8 capitato casualmente tra le mani.\nStillingfleet contatta Poirot per informarlo che Norma \u00e8 scappata dal suo istituto. Ha letto un messaggio sulla colonna degli annunci personali del giornale che le diceva di tornare a casa. Una volta l\u00ec, Norma viene scoperta da Francis con in mano un coltello, ed accanto il corpo senza vita di David Baker. Norma, alla presenza della signora Jacobs, una vicina accorsa sul luogo del delitto, si addossa subito la colpa dell'assassinio. Infatti, la ragazza \u00e8 stata drogata in modo da disorientarla e renderla suggestionabile alla possibilit\u00e0 di essere lei l'assassina.\nPoirot, alla fine della storia, rivela che l'uomo che si finge Andrew Restarick \u00e8 in realt\u00e0 un impostore, Robert Orwell, che ha preso il posto dell'uomo dopo la sua morte, in Africa. Orwell ha persuaso Baker a dipingergli un ritratto in stile con quello dell'originale, in modo da non far scatenare sospetti nella gente. Mary Restarick, nel frattempo, conduce una doppia vita, una come Mary e l'altra come Frances Cary, cambiando le parrucche che indossa. Il loro inganno, per\u00f2, poteva essere smascherato da David Baker, che aveva cominciato a ricattare Orwell per il ritratto, e Louise Carpenter, che conosceva molto bene il vero Restarick per poter venire ingannata dall'impostore. Il piano criminoso consisteva nell'uccidere entrambi e nel darne la colpa a Norma, che dopo tutta la droga che le veniva somministrata poteva subire queste affermazioni senza protestare.\nStillingfleet, riesce a farsi sposare da Norma, dopo averla difesa strenuamente dalle accuse, e Ariadne Oliver scopre che quella era stata l'intenzione di Poirot fin dall'inizio.\nAmbientazione e cambiamenti culturali nei romanzi della Christie.\nLa Christie \u00e8 un'abile descrittrice di atmosfere e non le sfugge mai l'occasione di registrare i cambiamenti che la societ\u00e0 inglese ha subito nel corso del tempo. Confrontando i romanzi della Christie in ordine cronologico si colgono vari particolari che segnano il cambiamento della societ\u00e0 e del modo di vivere inglese. Ne \u00e8 esempio \"Sono un'assassina\", in cui la scrittrice descrive in modo un po' critico gli anni '60 e la giovent\u00f9 dell'epoca. Non \u00e8 il primo romanzo in cui c'\u00e8 questa critica, infatti in modo un po' pi\u00f9 velato lo aveva gi\u00e0 fatto ne \"Un cavallo per la strega\" del 1961."}
{"id": "753387", "revid": "287204", "url": "https://it.wikipedia.org/wiki?curid=753387", "title": "Juventus Football Club 1965-1966", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1965-1966.\nStagione.\nNella stagione 1965-1966 la Juventus di Heriberto Herrera con 42 punti in classifica si piazza in quinta posizione nel campionato che assegna la stella all'Inter vincitore del suo decimo titolo nazionale. I nerazzurri vincono lo scudetto con 50 punti, davanti al Bologna con 46 punti, al Napoli terzo con 45 punti e la Fiorentina quarta con 43 punti. Scendono in Serie B la Sampdoria con 27 punti, il Catania con 22 punti ed il Varese con 15 punti. Con sei reti in campionato e due in Coppa Italia Giampaolo Menichelli \u00e8 risultato il miglior marcatore stagionale. In Coppa Italia la Juventus entra in gioco nei Quarti di Finale superando la Spal, poi in semifinale viene estromessa dal torneo dal sorprendente Catanzaro. Nella Coppa delle Coppe i bianconeri escono di scena al primo turno cedendo il passo agli inglesi del Liverpool."}
{"id": "753391", "revid": "766079", "url": "https://it.wikipedia.org/wiki?curid=753391", "title": "Guerra anglo-zulu", "text": "La guerra anglo-zulu fu combattuta nel 1879 tra il Regno Unito e il Regno Zulu nell'Africa meridionale e segn\u00f2 la fine della nazione indipendente degli zulu. Rappresent\u00f2 uno dei conflitti pi\u00f9 sanguinosi della storia del colonialismo in Africa.\nContesto storico.\nGli insediamenti Boeri e il regno Zulu.\nNel 1854, i boeri che si erano insediati nella regione corrispondente all'odierna provincia di KwaZulu-Natal (Sudafrica) ottennero dal re zulu Mpande la propriet\u00e0 della zona di Utrecht, proclamando la nascita della Repubblica di Utrecht. Nel 1860 una commissione dei boeri fu incaricata di segnare i confini della repubblica e di ottenere dagli zulu la concessione di una strada che portasse alla baia di Santa Lucia, sull'oceano Indiano; la commissione, tuttavia, fall\u00ec nel suo intento.\nNel 1856 il regno Zulu venne sconvolto da una lotta intestina tra i due giovani ed ambiziosi figli del re Mpande, Mbulazi, il preferito del re, e Cetshwayo. Non ancora ventenne Cetshwayo schiacci\u00f2 il rivale nella battaglia del fiume Tugela del dicembre 1856. Mbulazi ed i suoi seguaci furono giustiziati e Cetshwayo divenne il vero \"uomo forte\" del regno degli Zulu, in attesa di succedere al padre, nel 1872. Per evitare la stessa sorte, Umtonga, fratello di Cetshwayo, si rifugi\u00f2 presso i boeri di Utrecht. Cetshwayo schier\u00f2 il proprio esercito sul confine, cercando al contempo una via diplomatica per convincere i boeri a consegnargli Umtonga in cambio di una striscia di terra. I boeri accettarono a patto che la vita di Umtonga fosse risparmiata, ottenendo il controllo della regione compresa fra Rorke's Drift e il fiume Pongola. Nello stesso anno, le repubbliche boere della zona furono unificate nella Repubblica del Transvaal.\nNel 1865 Umtonga fugg\u00ec nuovamente dallo Zululand e Cetshwayo sciolse il patto con i boeri, chiedendo indietro la terra concessa alla repubblica di Utrecht e aggiungendo alle proprie richieste anche la restituzione della terra precedentemente consegnata dagli Swazi alla repubblica boera di Lydenburg; Cetshwayo infatti negava che gli Swazi, vassalli degli Zulu, avessero il diritto di disporre di tale terra. Durante l'anno, la tensione sui confini inizi\u00f2 a crescere; dalla parte boera, fu schierato un \"commando\" guidato da Paul Kruger. Nel 1873 alla morte di Mpande, Cetshwayo divenne re e intraprese immediatamente una politica fortemente militarista, emulando il suo predecessore Shaka: egli accrebbe rapidamente l'esercito zul\u00f9, trascurato dopo la fine di Digane. Alla morte di Shaka l'armata Zulu inquadrava circa 15.000 guerrieri; nel 1878 i reggimenti di Cetshwayo contavano una forza di ben 40.000 effettivi. Tramite il commerciante John Dunn, amico personale di Cetshwayo, che lo aveva appoggiato durante l'ascesa al trono, furono introdotte nello Zululand le prime armi da fuoco. Si trattava per lo pi\u00f9 di vecchi moschetti Brown Bess, ma vi erano anche armi moderne come i fucili Martini-Henry.\nNel 1874 Sir Henry Bartle Frere fu inviato in Sudafrica dal governo inglese per assumere la carica di Governatore del territorio del capo e di Alto Commissario per gli Affari dei Nativi. Egli aveva il compito di organizzare la regione secondo una federazione di stati simile a quella instaurata poco tempo prima in Canada. La politica britannica nella regione, tuttavia, era ostacolata dalla presenza di stati indipendenti come la Repubblica del Transvaal e il regno dello Zululand. Nel 1877 Theophilus Shepstone convinse i boeri del Transvaal a rinunciare alla propria indipendenza, diventando amministratore del Transvaal per conto della corona britannica.\nL'ultimatum ai nativi.\nNel 1878 venne nominata dal tenente governatore del Natal una commissione per deliberare sulla questione dei confini. Le richieste di Cetshwayo furono accolte, ma si richiese che i boeri ormai insediati nella regione che doveva essere resa agli Zulu potessero rimanervi indisturbati o di scegliere di andarsene in cambio di una ricompensa. Cetshwayo, tuttavia, permise che i suoi uomini molestassero ripetutamente i coloni.\nL'Alto Commissario Frere, dal canto suo, inizi\u00f2 a mettere in atto una serie di azioni per alimentare la tensione sui confini. Chiese a Cetshwayo di modificare il proprio sistema militare, per esempio chiedendo che i reggimenti non potessero essere richiamati alle armi senza il consenso del governo britannico. Agendo sostanzialmente di propria iniziativa, Sir Henry Bartle Frere consegn\u00f2, durante un incontro con i rappresentanti degli Zulu avvenuto sul Lower Tugela Drift, un improbabile ultimatum l'11 dicembre 1878. Alla fine Bartle Frere ottenne quello che era probabilmente il suo obiettivo: la mancata risposta di Cetshwayo al suo ultimatum, infatti, caus\u00f2 la dichiarazione inglese dello stato di guerra l'11 gennaio 1879.\nIl conflitto.\nInizio delle ostilit\u00e0.\nL'esercito di cui disponeva Chelmsford era relativamente piccolo (17.173 effettivi, per due terzi truppe indigene e volontari locali non del tutto affidabili), ma con la punta di diamante rappresentata da circa 5.000 uomini appartenenti alle truppe di fanteria inglese, ben addestrate ed armate.\nChelmsford aveva ai suoi ordini i reggimenti 24\u00b0, 80\u00b0, 41\u00b0 e 90\u00b0 \"Perthshire\", parzialmente sotto organico. Sei compagnie dell'88\u00b0 \"Connaught Ranger\", sei compagnie del 99\u00b0 \"Duke of Edinburgh\", il 2\u00ba battaglione del 3\u00b0 \"East Kent\" (otto compagnie), il 2\u00ba battaglione del 4\u00ba reggimento; il 1\u00ba battaglione del 13\u00ba reggimento. Tutti i fanti inglesi, vestiti con la tradizionale divisa rossa (e perci\u00f2 detti comunemente \"aragoste\"), disponevano in dotazione del fucile a retrocarica Martini-Henry Mk.II da 0.45 pollici (11,43\u00a0mm). L'armata britannica era priva di cavalleria regolare; disponeva di due squadroni di fanteria montata (\"mounted infantry\"), cui si aggiungevano le unit\u00e0 locali boere e volontarie, organicamente ridotte: la Natal Native Police (permanente), gli squadroni volontari Alexandra Monted Rifles, Buffalo Borders Guard, Stanger Mounted Rifles contavano circa 180 effettivi. Il vestiario e l'armamento di queste unit\u00e0 era abbastanza eterogeneo (carabine corte Swinburn-Henry e fucili Snider a calcio ridotto). I volontari, per\u00f2, erano utilissimi per la conoscenza del territorio, e buonissimi tiratori. Dai boeri arriv\u00f2 solo un \"commando\" di rinforzo (32 uomini) al comando di Piet Uys, che fu aggregato alla brigata del colonnello Henry Evelyn Wood assieme ad alcune unit\u00e0 indigene tratte da trib\u00f9 swazi e dissidenti zul\u00f9. Pi\u00f9 consistente fu l'apporto della leva tra le trib\u00f9 indigene. Nonostante la forte opposizione del Governatore del Natal, Henry Buwler, la leva militare ordinata da Chelmsford per rinforzare in tutti i modi l'esercito, port\u00f2 al reclutamento di 8.000 uomini (il 10% bianchi) organizzati nel Natal Native Contingent, inquadrato nel 1\u00ba Reggimento, su tre battaglioni, per un totale di 70 compagnie, ognuna composta da 100 nativi e nove sottufficiali bianchi. Solo il 10% della truppa disponeva di fucili di vecchio modello, con poche munizioni, migliore la componente a cavallo del NNC, con cinque squadroni di 50 uomini del Natal Native Horse. Tre squadroni (SIKHALI) erano composti da membri del clan Ndwandwe, armati ed equipaggiati all'europea. La Royal Navy partecip\u00f2 attivamente al conflitto sbarcando dalle navi da guerra TENEDOS ed ACTIVE un contingente di 300 uomini (per un quinto Royal Marines) dotati di cannoni da sette libre, mitragliatrici Gatling e lanciarazzi Hales e Fisher. L'artiglieria disponibile comprendeva cannoni da sette e nove libbre, alcune batterie di lanciarazzi, la 5\u00aa Compagnia di Royal Engineers, unit\u00e0 dal corpo sanitario e della logistica. Le colonne dei vettovagliamenti erano composte da 612 carri coperti pesanti e 113 carri leggeri, ed erano disponibili 7.626 animali da tiro.\nPrima dell'inizio della campagna Chelmsford aveva richiesto l'invio di truppe di rinforzo, ma il governo inglese, gi\u00e0 impegnato nella seconda guerra afghana, neg\u00f2 l'autorizzazione. Durante la riunione sul fiume Tugela, Lord Chelmsford illustr\u00f2 ai suoi comandanti il piano d'invasione. Egli voleva marciare il pi\u00f9 rapidamente possibile sulla capitale Ulundi, il kraal reale posto 60 miglia a nord del confine, per chiudere al pi\u00f9 presto la campagna militare, sul modello dell'invasione dell'Etiopia al quale aveva partecipato.\nIl comandante inglese suddivise l'esercito in cinque colonne (o Brigate). La Prima, forte di 4.750 uomini, al comando del colonnello Charles Knight Pearson, aveva il compito di coprire la destra dello schieramento inglese. Pearson fortific\u00f2 la riva settentrionale del Tugela, costruendovi Fort Tenedos. Da qui part\u00ec il 18 gennaio marciando alla volta di Eshowe, sede di una vecchia missione norvegese, sulla strada per Ulundi.\nContemporaneamente, al centro avanzava Chelmsford con la Terza colonna forte di 4.709 uomini, agli ordini diretti del colonnello Richard Thomas Glyn comandante del 24\u00ba Reggimento (ex 2\u00b0 Warwickshire). Passato il Tugela Glynn arriv\u00f2 al guado di Rorke's Drift sul Buffalo River dove lasci\u00f2 un deposito ed un ospedale da campo. L'ala sinistra era invece coperta dalla Quarta colonna forte di 1.565 uomini, partita da Utrecht (nel Transvaal) agli ordini del Colonnello Henry Evelyn Wood.\nLa Quinta colonna, formata dal 41\u00ba Reggimento del Colonnello Hugh Rowlands rinforzato da alcune unit\u00e0 logistiche e da rincalzi appena arrivati, era forte di 2.278 effettivi. Essa era accampata a Lunesburg, entro i confini del Transvaal, con il compito di controllare la trib\u00f9 dei Pedi (alleati degli zul\u00f9) e anche i Boeri, che non avevano ancora digerito l'annessione alla Colonia inglese del Capo. La Seconda colonna, forte di 3.871 uomini, al comando del Colonnello Anthony William Durnford aveva il compito di proteggere e sorvegliare i confini, coprendo le linee di comunicazione dell'armata che avanzava. La Seconda colonna era posizionata a Middle Drift.\nNei giorni successivi all'invasione Dunford, avuta notizia di movimenti nemici a nord, lasci\u00f2 la propria posizione raggiungendo la terza colonna. La reazione di Lord Chelmsford, che vedeva di malocchio Durnford considerato troppo \"tiepido\" con gli Zul\u00f9, fu chiara ed immediata. Chelmsford lo minacci\u00f2 apertamente, in caso di ulteriori disubbidienze, di togliergli il comando, ma per non privarsi di un comandante esperto gli ordin\u00f2 di coprire la linee di comunicazione tra Rorke's Drift e l'avanzante colonna principale, con un reparto formato da due compagnie del Natal Native Contingent e cinque squadroni del Natal Native Horse.\nL'astuzia degli zulu nel sabotare le strade piazzando pietre che, opportunamente sistemate, danneggiavano le ruote di carri e cingolati, contribuiva a rallentare ulteriormente la marcia degli inglesi.\nLe prime operazioni.\nChelmsford spost\u00f2 le sue truppe da Pietermaritzburg, dove erano acquartierate, fino all'accampamento di Helpmekaar, vicino a Greytown.\nIl 9 gennaio le truppe inglesi si concentrarono a Rorke's Drift, e nella mattinata dell'11 gennaio, senza aspettare la risposta all'ultimatum, cominciarono ad attraversare il fiume Buffalo (Buffalo River), entrando cos\u00ec nello Zululand. Oltrepassato il Buffalo River Chelmsford distrusse un kraal nemico sul Batshe River dopo aver sostenuto un breve combattimento, giungendo ai piedi della collina rocciosa di Isandlwana il 20 gennaio 1879.\nQui, continuando a sottovalutare la velocit\u00e0 di manovra dell'armata zul\u00f9, decise di porvi la sua base avanzata, lasciando il treno logistico, sei compagnie del I Battaglione del 24\u00ba Reggimento (599 soldati regolari inglesi), una sezione d'artiglieria con 70 uomini ed un reparto di nativi (compresi i 118 cavalleggeri dei Natal Carbineers e Natal Police). Queste forze erano al comando del quarantenne Colonnello Henry B. Pulleine. In servizio da ventiquattro anni egli non era mai stato in azione, cosa sorprendente per un esercito che dopo la Campagna di Crimea era stato costantemente impegnato in cinque conflitti regionali e decine di operazioni coloniali.\nPartendo da Isandlwana, circa alle 3.00 del mattino del 22 gennaio, Chelmsford ordin\u00f2, tramite un messaggero (il Tenente Horace Lockwood Smith-Dorrien), a Dunford di unirsi a Pulleine.\nIl comandante della Seconda colonna si mise subito in marcia, arrivando al campo di Isandlwana alle 10.00 del mattino. Dunford disponeva dei cavallereggi del Natal Native Horse, delle compagnie D ed E del I Battaglione/1\u00ba Reggimento Natal Native Contingent e di una batteria di lanciarazzi al comando del maggiore Broadfoot Russell. Dunford declin\u00f2 l'offerta di assumere il comando fattagli da Pulleine, ed inizi\u00f2 a raccogliere immediatamente tutte le crescenti segnalazioni relative alle mosse dell'armata Zul\u00f9.\nLa posizione del campo di Isandlwana era piuttosto forte se le truppe si fossero trincerate ed organizzate in modo da concentrare il fuoco contro un attacco frontale. Purtroppo i comandanti inglesi ignorarono i consigli che diversi boeri, tra cui il futuro capo della rivolta anti-inglese Paul Kruger, avevano fornito loro, come adottare cerchi di carri (i tipici laager). Di fronte al moltiplicarsi di notizie contraddittorie circa la posizione degli zul\u00f9, Durnford lasci\u00f2 il campo di Isandlwana per cercare di capire se l'armata nemica stava per colpire la colonna di Chelmsford.\nInfatti un'armata forte di 22.000 guerrieri zul\u00f9, comandata dal principe Ntshingwayo kaMahole Khozab stava aggirando rapidamente la \"Colonna Chelmsford\" ferma per il rancio a Silutshana, per piombare sul campo di Isandlwana. Sfortunatamente per gli inglesi l'obiettivo di Ntshingwayo kaMahole Khozab erano proprio le linee di comunicazione: Isandlwana e Rorke's Drift, contro cui invi\u00f2 la divisione di riserva uNDI con un reggimento autonomo di rinforzo.\nL'armata Zul\u00f9 attravers\u00f2 rapidamente la valle del Ngwabeni, dilagando sulla piana di Nqutu. Qui venne avvistata dal Tenente Charles Raw, del 1\u00ba Squadrone SIKHALI, uscito di pattuglia con Durnford, assieme al 3\u00ba Squadrone (tenente R. Wyatt), al 1\u00ba Battaglione del Natal Native Contingent (Capitano C. Course) e alla batteria di razzi del maggiore Russell verso le 11.30. Circa quindici minuti dopo il colonnello Durnford, seguendo le indicazioni di Raw, si imbatt\u00e9 nel nemico. Purtroppo per lui non era un reggimento in fase aggirante, ma l'intera armata nemica. Durnford ag\u00ec in maniera sconsiderata, facendo smontare da cavallo gli uomini disponendoli in linea di fronte per impegnare il nemico, inviando messaggeri a Pulleine, con l'intenzione di difendere il campo base da una posizione lontana due chilometri. Cos\u00ec facendo costrinse l'inesperto colonnello ad allungare le sue esigue linee di fucilieri sino alla posizione del collega. Questo voleva dire spezzare la concentrazione di fuoco necessaria, in assenza di trinceramenti o ripari, a tenere distante il nemico e che era l'unica possibilit\u00e0 per gli inglesi di scampare al mortale pericolo. Ogni soldato disponeva di 100 colpi che, per\u00f2, il ritmo di fuoco necessario per tenere distanti gli zul\u00f9 esaur\u00ec rapidamente. Le cassette di munizioni di riserva erano ben stivate sui carri e sigillate in modo da garantirne l'efficienza. Ci\u00f2 rendeva lunghe le operazioni di distribuzione delle riserve di munizioni, con i ritmi ritardati dalla lontananza dell'unit\u00e0. Inoltre la scarsa artiglieria di Pulleine non era in grado di spezzare la massa dei guerrieri che stavano aggirando le posizioni inglesi, applicando la cosiddetta \"tattica delle corna del bufalo\".\nLa batteria di razzi del maggiore Broadfoot Russell fu ben presto tagliata fuori dal grosso delle unit\u00e0 inglesi, sopraffatta e distrutta. Durnford si batteva bene ma, secondo il tenente Henderson del 4\u00ba Squadrone NNH, arrivato di rinforzo assieme al resto della cavalleria presente a Isandlwana, perse ben presto completamente il controllo della battaglia. A corto di munizioni e con gravi perdite, egli cerc\u00f2 di ripiegare sul campo base per ricongiungersi ai fucilieri di Pulleine, coprendosi i fianchi. Purtroppo tale tattica avrebbe dovuto essere applicata subito all'inizio dello scontro.\nGli zul\u00f9, quindici volte pi\u00f9 numerosi, attaccarono le forze di Pulleine al terribile grido di battaglia uSuthu!, rompendo le sue esigue linee e dilagando sul campo. Il contingente di fanteria nativa si diede alla fuga, aprendo nuove brecce nello schieramento inglese. Con il formalismo tipicamente inglese Pulleine ordin\u00f2 a due ufficiali, i tenenti Teigmouth Melvill suo aiutante, e Josiah Coghill di \"salvare i colori\", affidando loro la bandiera del 24\u00ba Reggimento. L'impresa non riusc\u00ec ed i due ufficiali furono intercettati ed uccisi sulla sponda sud del Buffalo River.\nSul campo di battaglia di Isandlwana caddero i colonnelli Henry B. Pulleine e Anthony William Durnford assieme a 1.329 dei 1.800 uomini a loro disposizione. Come loro tradizione gli zul\u00f9 non fecero prigionieri, si salvarono solo 55 militari britannici e 300 nativi che riuscirono a fuggire. Oltretutto, dopo la battaglia, gli zulu, seguendo le loro tradizioni e credenze, aprirono i corpi dei morti per liberare gli spiriti dei defunti, affinch\u00e9 non tornassero a perseguitarli. Di contro l'armata zul\u00f9 ebbe almeno 1.000 morti e migliaia di feriti, ma si impadron\u00ec di un migliaio di moderni fucili.\nLa battaglia di Rorke's Drift e la ritirata degli inglesi.\nSubito dopo lo scontro di Isandlwana una parte delle forze zul\u00f9, guidate dal principe Dabulamanzi kaMpande (fratello di Cetshwayo), attraversarono il confine del Buffalo River e attaccarono la base logistica di Rorke's Drift. Si trattava di 4.500 guerrieri della divisione uNDI, rinforzata con un reggimento autonomo. Nessuna di queste unit\u00e0 aveva partecipato alla battaglia di Isandlwana, ed i guerrieri erano ansiosi di entrare in combattimento.\nGli Zul\u00f9 attaccarono frontalmente convinti di schiacciare in fretta l'esiguo contingente britannico. Le forze inglesi, 84 fucileri del 24\u00ba Reggimento, tre sanitari, alcuni volontari europei e trentasei ammalati, erano comandate dal Tenente del Genio John Rouse Merriot Chard, coadiuvato dal Tenente Gonville Bromhead comandante della compagnia B del II/24\u00b0.\nGli inglesi, ben trincerati, respinsero gli assalitori grazie ad un nutrito fuoco di fucileria. Dopo il combattimento, protrattosi per tutta la notte e parte del giorno successivo, gli zul\u00f9 si ritirarono lasciando sul terreno 315 caduti (altri 150 feriti decedettero in seguito per le ferite riportate). Poche ore dopo arriv\u00f2 alla missione Chelmsford, tornato sui suoi passi dopo la sconfitta di Isandlwana. Agli eroici difensori di Rorke's Drift furono assegnate ben 11 Victoria Cross, il pi\u00f9 alto numero concesso in un'unica azione dalla costituzione della decorazione nel 1856.\nSempre il 22 gennaio la \"Colonna Pearson\" venne attaccata a Nyezane da una forza di 6.000 guerrieri zul\u00f9 guidati dal generale Umatyiya, che avevano il compito di creare un diversivo. Respinto l'assalto Pearson avanz\u00f2 fino ad arrivare ad Eshowe, dove fu raggiunto dalla notizia della sconfitta di Isandlwana. Egli si fortific\u00f2 sul posto, venendo ben presto circondato, assieme ai 1.700 uomini rimastigli, dalle forze Zul\u00f9. Il 15 febbraio un'armata zul\u00f9 forte di 10.000 guerrieri, comandati dal principe Dubulamazi ka Mpande tenne bloccato Pearson a Eshowe. Reduce da Rorke's Drift, e conscio del micidiale volume di fuoco sviluppato dai fucili Martini-Henry, Dubulamazi kaMpande tenne i suoi guerrieri ben al di fuori dal raggio d'azione dei fucili inglesi. Con Chelmsford ritiratosi e Pearson bloccato l'unico reparto inglese ancora in territorio zul\u00f9, quello comandato dal colonnello Henry Evelyn Wood, si trincer\u00f2 in una fortissima posizione naturale sulla collina di Khambula, dopo aver sconfitto un reggimento nemico il 24 gennaio.\nNel tentativo di liberare la colonna Pearson, Chelmsford ordin\u00f2 a Wood di compiere un'azione diversiva mentre lui sarebbe avanzato su Eshowe per ricongiungersi a Pearson. Wood invi\u00f2 la sua cavalleria, comandata dal tenente colonnello Redvers Buller contro la trib\u00f9 degli abaQulusi, alleata degli zul\u00f9, accampata a Hlobane, 20 miglia a sud-est di Kambula. A Hlobane si trovava anche il giovane principe Mbelini kaMswati, capo di un gruppo di 800 guerrieri rinnegati swazi. Il giovane principe, ferocemente contrario all'amicizia tra gli swazi e la colonia britannica, aveva attaccato e distrutto sul fiume Ntobe un distaccamento dell'80\u00ba Reggimento Staffordshire Volunteer. Con l'arrivo di Mbelini a Hlobane si trovavano concentrati circa 1.500 guerrieri. Wood puntava ad eliminare tale minaccia ed a vendicare i caduti dell'80\u00b0.\nPurtroppo Mbelini aveva gi\u00e0 chiesto rinforzi a Cetshwayo, ed il giorno 24 da Ulundi part\u00ec un impi di 22.000 uomini al comando del vincitore di Isandlwana, Ntshingwayo, coadiuvato dal sessantenne principe Mnyamana kaNgqengelele. Nonostante fosse stato avvertito gi\u00e0 ventiquattr'ore prima della mossa nemica, Wood part\u00ec da Kambula il 27 marzo.\nL'attacco contro le posizioni di Mbelini fu ostacolato dal maltempo e dalle barricate erette dagli indigeni, che aprirono un preciso fuoco con i fucili in loro dotazione bloccando gli assalti inglesi. Mentre Wood era impegnato nel combattimento gli scout indigeni al suo servizio gli fecero notare l'avvicinarsi dell'armata zul\u00f9 guidata da Ntshingwayo che si apprestava a lanciarsi lungo i pendii delle alture di Hlobane per aggirare e travolgere gli inglesi impegnati frontalmente da Mbelini. Furono l'abilit\u00e0 di Wood ed il coraggio di Buller a salvare la colonna inglese dall'annientamento totale, con il grosso delle forze che ripiegarono ordinatamente su Kambula. Due giorni dopo le truppe inglesi trincerate a Khabula respinsero un massiccio attacco degli imp\u00ec zul\u00f9, le cui cariche furono spezzate dal fuoco di 15 compagnie di fucilieri appoggiate da sei cannoni da montagna, e quindi contrattaccate dai 600 cavalleggeri di Buller. Il 29 maggio gli zul\u00f9 patirono la loro prima, vera, disfatta, lasciando sul terreno tremila dei loro migliori guerrieri, e subendo un duro colpo morale.\nIl 29 marzo Chelmsford, alla testa di 6.000 uomini, usciva da Fort Tenedos marciando in forze su Eshowe nel tentativo di liberare Pearson. All'alba del 2 aprile Chelmsford piazz\u00f2 i suoi reparti davanti al campo fortificato degli Zul\u00f9, situato a Gingindlovu. Il generale inglese, memore dei precedenti, trincer\u00f2 la sua posizione e la fortific\u00f2 con un laager di carri alla boera, aspettando l'urto nemico. Dubulamazi lanci\u00f2 i suoi imp\u00ec all'attacco, ma dopo una furiosa battaglia furono costretti a ripiegare dal preciso e continuo fuoco inglese. Verso mezzanotte i difensori di Eshowe furono raggiunti dal 91\u00ba Reggimento Highlanders, cornamuse in testa. Liberato Pearson, le forze di Chelmsford ripiegarono, ed il 5 marzo gli zul\u00f9 tornarono ad Eshowe distruggendo le fortificazioni. Con questa battaglia termin\u00f2 la prima fase della campagna d'invasione, molto sfavorevole a Chelmsford, mentre gli zul\u00f9 potevano vantare uno spettacolare successo, ottenuto per\u00f2 a carissimo prezzo. Le perdite subite dai reggimenti di Cetshwayo erano terrificanti, calcolabili tra il 20 ed il 30% delle forze disponibili.\nLa seconda invasione.\nNei mesi successivi (aprile-maggio 1879) sia Chelmsford che Cetshwayo rimasero fermi presso i propri accampamenti. Cetshwayo approfitt\u00f2 delle settimane di tregua per cercare di intavolare trattative di pace con gli inglesi, ma Chelmsford, che stava combattendo una propria battaglia con Londra per mantenere il comando ed ottenere rinforzi, chiar\u00ec a Cetshwayo che i negoziati potevano riprendere solo alle vecchie condizioni, ossia: smobilitazione dell'armata e consegna delle armi da fuoco (e delle bandiere catturate ai reparti inglesi sconfitti). Anche il nuovo ultimatum fu respinto da Cetshwayo.\nTra maggio e giugno Chelmsford fu impegnato a riorganizzare le sue forze, integrandole con le unit\u00e0 che stavano arrivando dall'Inghilterra e dall'Impero. Arriv\u00f2 innanzitutto una Brigata regolare di cavalleria agli ordini del maggiore generale Frederick Marshall, che inquadrava il 1\u00ba Reggimento King's Dragons Guards e il 17\u00ba Reggimento Lancieri Duke of Cambridge's Own. La fanteria fu rinforzata con sei compagnie del 2\u00ba Battaglione/21\u00ba Reggimento Royal Scots Fuciliers, otto compagnie del 57\u00ba Reggimento West Middlesex, sei compagnie del 58\u00b0 Rutlandshire, sette compagnie del 3/60\u00ba Reggimento Rifles e quattordici compagnie del 91\u00ba Reggimento Highlanders Princess Louise's Argyllshire (impiegato anche per liberare Eshowe) e del 94\u00ba Reggimento. Vennero ricevuti anche rinforzi di artiglieria, genio e supporti, mentre il 20 marzo, con gli elementi sbarcati dalla nave, fu costituita la Brigata di marina.\nL'armata di invasione fu organizzata su due divisioni omogenee e una colonna volante formata con i migliori reparti indigeni, fanteria leggera e cavalleria irregolare al comando di Wood. La Prima Divisione (o Coastal Column), al comando del Maggior Generale\nH. H. Crealock, comprendeva distaccamenti in Natal della Naval Brigade (tre cannoni da 9-pounders, quattro 24-pounder rockets, quattro mitragliatrici Gatling), la Colonial Mounted Volunteers (564 uomini posizionati a Gingindhlovu, pi\u00f9 i Lonsdale's Mounted Rifles),\nJohn Dunn's Scouts, la 1st Brigade del Colonnello Pearson (3rd Buffs. 2/3rd Regiment, 88th Regiment, 99th Regiment), la 2nd Brigade del Colonnello Clarke (57th Regiment, 3/60th Rifles, 91st Highlanders), Artiglieria comprendente la batteria M/6 del R.F.A. (sei 7-pounders), una sezione della 8/7 Battery, R.G.A. (due 7-pounders), una sezione della 11/7 Battery, R.G.A. (due 7 pounders), la 0/6 Battery, R.F.A. (Ammunition column).\nLa Seconda Divisione (Ulundi Column) Tenente Generale Lord Chelmsford, ma agli ordini del Maggior Generale Edward Newdigate comprendeva la Cavalry Brigade del Maggior Generale Frederick Marshall (uno squadrone del 1st King's Dragoon Guards, il 17th Lancers, One troop del Natal Native Horse), 1st Brigade del Colonnello Collingwood (2/21st Fusiliers, meno due compagnie; 58th Regiment, meno due compagnie) la 2nd Brigade del Colonnello Richard Thomas Glyn (24th. 1/24th Regiment, meno una compagnia e il 94th Regiment, meno due compagnie) un battaglione del Natal Native Contingent. Artiglieria e genio comprendenti: la N/5 Battery, R.F.A. (sei 7-pounders), la N/6 Battery. R.F.A. (sei 9-pounders), la 0/6 Battery. R.F.A. (Ammunition\ncolumn).\nLa Colonna Volante (Flying Column) del Brigadiere Generale Henry Evelyn Wood comprendeva 784 cavalleggeri al comando del tenente Colonnello Redvers Buller, uno squadrone dell'Imperial Mounted Infantry, i Colonial Mounted Volunteers (a Khambula, con i Natal Light Horse). Come artiglieria disponeva della 11/7 Battery. R.G.A, meno una sezione, con quattro 7-pounders, e della 10/7 Battery. R.G.A. (quattro mitragliatrici Gatling). Come fanteria Wood disponeva del 3/3rd Light Infantry, l'80th Regiment, meno quattro compagnie, il 90th Light Infantry e un battaglione del Natal Native Contingent.\nPer coprire il Natal e le linee di comunicazione, Chelmsford diede al Maggior Generale Hugh Clifford una parte della Naval Brigade, il 1st King's Dragoon Guards (meno uno squadrone), elementi del Colonial Mounted Volunteers, del 2/4th Regiment e del 2/24th Regiment, due compagnie del 2/21st Fusiliers, una compagnia del 1/24th Regiment, due compagnie del 58th Regiment, due compagnie del 94th Regiment e due battaglioni del Natal Native Contingent.\nCompletato l'afflusso dei rinforzi e ripianate le perdite, alla fine del mese di maggio Chelmsford riprese l'offensiva. Purtroppo tra i rinforzi giunti vi era una autentica, per quanto principesca, \"testa calda\" amante dell'avventura, il giovane principe Luigi Napoleone, figlio dell'ex imperatore francese Napoleone III. Il principe viveva, con la madre, in esilio in Inghilterra dove frequentava l'Accademia militare di Woolwich. Dopo il disastro di Isandlwana chiese di partire come volontario per la guerra. Tale autorizzazione gli fu concessa tra molte titubanze, ed il generale Chelmsford ebbe l'ordine di non fargli correre pericoli.\nDurante una partita di caccia, il principe cadde in un'imboscata e rimase ucciso assieme ai due cavalleggeri della scorta. La sua morte (1\u00ba giugno 1879) pose Chelmsford in una difficile situazione. La vicenda ebbe una vasto eco nell'opinione pubblica. A Londra il governo conservatore del primo ministro inglese Benjamin Disraeli era in crisi e di l\u00ec ad un anno si sarebbero tenute le elezioni. Per risollevarsi dagli insuccessi servivano una vittoria ed un generale abile e affermato. Disraeli esoner\u00f2 Chelmsford dal suo comando, sostituendolo con Garnet Wolseley.\nPraticamente Disraeli impose Wolseley alla regina Vittoria, ed alle proteste dell'Imperatrice che criticava le cattive maniere del nuovo comandante rispose: \u00ab\u00c8 vero, Wolseley \u00e8 uno spaccone egocentrico. Esattamente come Nelson\u00bb. Mentre il nuovo comandante raggiungeva il Sudafrica, Chelmsford, forzato da quanto stava accadendo nelle sue retrovie, avanz\u00f2 decisamente sulla capitale nemica, evitando le imboscate. Unico corpo distaccato dalla colonna principale fu quello di Wood che spazz\u00f2 ogni resistenza nemica davanti alla forza d'invasione, creando il 1\u00ba luglio 1879 il campo fortificato di Fort Notela nei pressi del guado sul fiume Mfolozi, cinque chilometri a sud del kraal reale. La base era tenuta dal ricostituito 1\u00ba Battaglione del 24\u00ba Reggimento. Il giorno dopo Lord Chelmsford arriv\u00f2 con il grosso delle forze.\nLa battaglia di Ulundi e la fine.\nIl 4 luglio 1879 Chelmsford riport\u00f2 la definitiva vittoria sugli zul\u00f9 davanti al kraal reale di Ulundi, sconfiggendo pesantemente l'esercito di Cetshwayo. Alle 9.00 Chelmsford, che disponeva di 5.300 fanti e 899 cavalleggeri (meno i 1.100 soldati lasciati a Fort Notela), appoggiati da 12 pezzi da campagna e due mitragliere Gatling, schier\u00f2 i suoi battaglioni in un perfetto rettangolo. Il quadrato si ferm\u00f2 a tre chilometri da Ulundi.\nCetshwayo, come previsto, lanci\u00f2 all'attacco i migliori reggimenti della sua armata, con 20.000 guerrieri. I suoi generali tentarono ancora una volta di schiacciare il nemico secondo le tattiche di Shaka. Da Ulundi e dalla tomba del padre del sovrano, Mpande, sulla sinistra dello schieramento britannico (lato ovest) attaccarono i reggimenti Udloko, Uthulwana, Indluyenwe, Isangqu, Imbubem e Umbonambi, forti di novemila uomini. Sulla destra inglese (lato est) attaccarono partendo dal villaggio fortificato di KwaNodwengu gli amabutho Umxhapo, Insukamngeni e Iqwa (di recente formazione) e i veterani Indlondlo, Unokhenke, Uve, Udududu forti di 11.000 guerrieri, per un terzo coscritti inesperti.\nL'assalto fu formidabile, ma la potenza di fuoco degli inglesi falci\u00f2 gli attaccanti senza scampo. I pi\u00f9 fortunati guerrieri Zul\u00f9 arrivarono a trenta metri dal \"quadrato del diavolo\" per essere falciati dal fuoco nemico. Anche un tentativo di attacco delle riserve Zul\u00f9 al lato sud fall\u00ec e, mentre il nemico ripiegava con perdite gravissime, Marshall lanci\u00f2 la cavalleria al contrattacco, trasformando la ritirata in una rotta disperata. La battaglia era durata meno di un'ora. Quattromila guerrieri zul\u00f9 avevano perso la vita durante il disperato assalto contro le forze inglesi che, per contro, ebbero 10 morti e 97 feriti. Cetshwayo cap\u00ec che la lotta era finita: \u00abUn assegai \u00e8 stato piantato nel ventre della Nazione. Non ci sono lacrime sufficienti per piangere i morti\u00bb. Lo stesso re si diede alla fuga rifugiandosi nella foresta di Ngome. Le truppe inglesi appiccarono il fuoco e rasero al suolo Ulundi. La fuga di Cetshwayo non dur\u00f2 a lungo, egli fu catturato il 26 agosto, bandito dal nativo Zululand e posto agli arresti domiciliari a Citt\u00e0 del Capo.\nFu proprio il successore di Lord Chelmsford, Garnet Wolseley, che contribu\u00ec a riabilitarlo agli occhi dell'opinione pubblica, accreditando presso la corona inglese il ruolo avuto da Thesinger nella vittoriosa battaglia di Ulundi, della quale era stato l'effettivo vincitore. Wolseley, per\u00f2 commentando in privato la campagna condotta dal suo pi\u00f9 anziano collega, parl\u00f2 apertamente di fallimento."}
{"id": "753399", "revid": "253269", "url": "https://it.wikipedia.org/wiki?curid=753399", "title": "Richard Farnsworth", "text": "Carriera.\nPrima di cominciare la carriera di attore fu stuntman, soprattutto negli anni sessanta. Pur essendo sempre stato un attore di secondo piano, fu candidato all'Oscar al miglior attore non protagonista nel 1979 per \"Arriva un cavaliere libero e selvaggio\". Comparve nel film \"Misery non deve morire\" (1990) di Rob Reiner e nella miniserie canadese \"Anna dai capelli rossi\" (1985), dove interpret\u00f2 il ruolo di Matthew Cuthbert.\nNel 1999 la sua interpretazione nel film \"Una storia vera\" di David Lynch gli valse una candidatura all'Oscar al miglior attore.\nFarnsworth ha una stella sulla Hollywood Walk of Fame al 1560 Vine Street.\nLa morte.\nAgli inizi degli anni novanta gli venne diagnosticato un cancro alla prostata. Prima del film \"Una storia vera\" gli venne diagnosticato un cancro alle ossa in fase terminale.\nNel 2000, un anno dopo l'uscita del film, si suicid\u00f2 all'et\u00e0 di 80 anni sparandosi all'interno del suo ranch a Lincoln (Nuovo Messico). Fu sepolto insieme alla moglie Margaret Hill, morta nel 1985, a Los Angeles. Lasci\u00f2 due figli: Diamond e Missy.\nDoppiatori italiani.\nNelle versioni in italiano dei suoi film, Richard Farnsworth \u00e8 stato doppiato da:"}
{"id": "753416", "revid": "7336", "url": "https://it.wikipedia.org/wiki?curid=753416", "title": "Praduro e Sasso", "text": ""}
{"id": "753423", "revid": "7336", "url": "https://it.wikipedia.org/wiki?curid=753423", "title": "Castel di Serravalle", "text": ""}
{"id": "753426", "revid": "287204", "url": "https://it.wikipedia.org/wiki?curid=753426", "title": "Juventus Football Club 1964-1965", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1964-1965.\nStagione.\nL'annata segn\u00f2 grandi novit\u00e0 per la squadra bianconera, destinate a ripercuotersi lungo tutta la seconda met\u00e0 degli anni 1960. A sostituire Monzeglio in panchina arriv\u00f2 il sudamericano Heriberto Herrera, un \"sergente di ferro\" che ben si era comportato nelle sue precedenti esperienze in terra iberica; tale soprannome tradiva abbastanza esplicitamente il carattere dell'uomo, severo e rigoroso, cultore dell'allenamento nonch\u00e9 di una rigida disciplina dentro e fuori dal campo. Tutte caratteristiche che calamitarono le attenzioni della dirigenza del club, in cerca di un tecnico dai modi tenaci e inflessibili onde rivoltare uno spogliatoio divenuto ormai colmo di \"enfants gat\u00e9s\".\nPresto ribattezzato dalla stampa come \"HH2\" per non confonderlo col pi\u00f9 noto franco-argentino Helenio, il paraguaiano Herrera port\u00f2 alla Juventus il suo credo tattico del \"movimiento\": un sistema di gioco che, in controtendenza rispetto all'imperante approccio del tempo, prevedeva un'adesione corale alla manovra \u2014 una sorta di zona \"ante litteram\" in salsa latinoamericana \u2014, con giocatori liberi da ruoli predefiniti ma istruiti con precisi movimenti da ripetere in campo, in modo da far funzionare al meglio quel pressing con cui attaccare gli spazi e logorare la resistenza avversaria. Tra i precursori nel suo genere, il \"movimiento\" finir\u00e0 tuttavia per essere inviso a colui che era il capitano nonch\u00e9 la stella indiscussa dei bianconeri, Omar S\u00edvori, il quale mal sopport\u00f2 l'improvvisa perdita di tutte quelle licenze, sia in partita sia soprattutto in allenamento, di cui fin l\u00ec aveva sempre goduto a Torino.\nIl nuovo approccio \"heribertiano\", almeno in Serie A, non riusc\u00ec nell'immediato a far fare il salto di qualit\u00e0 all\"undici\" sabaudo che, di fatto rinforzatosi rispetto a dodici mesi prima col solo attaccante franco-argentino Combin, chiuse il campionato al quarto posto della classifica (a pari merito con la ), non riuscendo mai a inserirsi nella lotta al vertice che rimase circoscritta alle due milanesi. Discorso diverso per le coppe, dove il cammino dei piemontesi si rivel\u00f2 ben pi\u00f9 fruttuoso. In questa stagione la Juventus raggiunse la sua prima, importante finale europea nella Coppa delle Fiere, dove dopo aver eliminato in semifinale (alla ripetizione) gli spagnoli dell', nell'atto conclusivo del 23 giugno 1965 la squadra non seppe sfruttare il vantaggio ambientale di una gara unica da giocarsi tra le mura amiche dello stadio Comunale, uscendo sconfitta per mano dei magiari del .\nAnd\u00f2 invece a buon fine il percorso in Coppa Italia, chiusosi con la quinta affermazione bianconera nella manifestazione: dopo aver avuto la meglio in sequenza nei precedenti turni a eliminazione diretta, di , , , e, in semifinale, dei concittadini del , nella finale del 29 agosto 1965 la \"Vecchia Signora\" super\u00f2 allo stadio Olimpico di Roma la Grande Inter campione d'Italia, d'Europa e del Mondo in carica col minimo scarto, grazie a una rete di Menichelli. Una vittoria arrivata senza il \"Cabez\u00f3n\" S\u00edvori il quale, definitivamente entrato in rotta coi modi \u00absocialdemocratici\u00bb del \"ginnasiarca\" Herrera \u2014 il paraguaiano, perseverando nella sua visione di calcio, arriv\u00f2 a paragonare pubblicamente il fuoriclasse italo-argentino a uno sconosciuto ventenne delle giovanili bianconere \u2014, dopo otto anni decise di svestire la casacca bianconera per migrare al , nient'affatto trattenuto dall'esigente \"HH2\".\nRosa.\n ()\n ()"}
{"id": "753430", "revid": "380654", "url": "https://it.wikipedia.org/wiki?curid=753430", "title": "Nick Nolte", "text": "Ha ricevuto quattro nomination ai Golden Globe, vincendolo nel 1992 per \"Il principe delle maree\" come miglior attore in un film drammatico, e tre agli Oscar: due come miglior attore, nel 1992 per \"Il principe delle maree\" e nel 1999 per \"Affliction\", e una come miglior attore non protagonista, nel 2012 per \"Warrior\".\nBiografia.\nIl padre, Franklin Arthur Nolte, era di famiglia contadina, mentre la madre, Helen King, lavorava nel commercio. Il nonno paterno era di origini tedesche. Da giovane si dedica allo sport in particolare al football americano, nonostante sia stato cacciato da cinque college diversi per scarso rendimento scolastico. All'et\u00e0 di ventidue anni fu condannato a cinque anni di carcere - sentenza poi sospesa - per aver falsificato le cartoline di chiamata alle armi. La sua carriera artistica inizia sul palcoscenico teatrale dove \u00e8 protagonista di molti spettacoli, ma ottiene i primi veri successi in televisione dove partecipa a svariati film e serie televisive tra cui spicca il thriller \"California Kid\" (1974).\nDopo il trasferimento a Los Angeles a met\u00e0 degli anni settanta arriva l'esordio sul grande schermo \"Return to Macon County\" (1975). Nel 1976 ottiene una candidatura all'Emmy Award per la sua interpretazione nella miniserie televisiva \"Il ricco e il povero\". Al cinema dopo le piccole partecipazioni in film d'azione come \"I mastini del Dallas\" e \"Cannery Row\", viene diretto da Walter Hill in \"48 ore\" (1982) in coppia con un giovane Eddie Murphy. Nel 1984 recita insieme a Katharine Hepburn nella black comedy \"Agenzia omicidi\".\nNonostante la versatilit\u00e0 dimostrata, viene spesso relegato ad un ruolo da caratterista. Recita nel ruolo di un carcerato ne \"Il seme della gramigna\" (1987), poi interpreta un ranger texano coinvolto in una sanguinosa lotta contro un boss della droga in \"\" diretto da Walter Hill (1987), il re di una trib\u00f9 in \"Addio al re\" (1988) e un pittore protagonista in uno degli episodi che compongono \"New York Stories\" (1989) diretto da Martin Scorsese. Dopo alcuni ruoli brillanti torna al poliziesco \"Terzo grado\" (1990) di Sidney Lumet e nello stesso anno recita nel seguito di \"48 ore\", intitolato \"Ancora 48 ore\", che non raggiunge il successo del primo episodio.\nLa consacrazione arriva con \"Cape Fear - Il promontorio della paura\" (1991) di Martin Scorsese (moderno remake de \"Il promontorio della paura\"), pellicola in cui Nolte \u00e8 coprotagonista con Robert De Niro. Dopo il successo di \"Cape Fear\" \u00e8 un susseguirsi di successi e collaborazioni con grandi attori e registi. Recita ne \"Il principe delle maree\" (1991) diretto da Barbra Streisand con cui si guadagna la prima nomination all'Oscar. L'anno successivo \u00e8 nel cast de \"I protagonisti\" di Robert Altman, ne \"L'olio di Lorenzo\" (1992) di George Miller e in \"Jefferson in Paris\" (1995) di James Ivory. Nel 1997 \u00e8 diretto da Oliver Stone in \"U Turn - Inversione di marcia\" (1997) e in \"Affliction\", diretto da Paul Schrader, con cui si guadagna la seconda nomination all'Oscar. Nel 1998 \u00e8 nel cast del bellico \"La sottile linea rossa\" di Terrence Malick. Nella pellicola offre una efficace interpretazione del duro colonnello Gordon Tall e il film viene premiato a Berlino con l'Orso d'Oro e riceve sette nomination agli Oscar 1999.\nCon il nuovo millennio recita nel film dedicato al supereroe della Marvel \"Hulk\" di Ang Lee e nel drammatico \"Hotel Rwanda\" Nel 2006 \u00e8 diretto da Alfonso Cuar\u00f3n in uno degli episodi di \"Paris, je t'aime\" e successivamente partecipa alla commedia diretta e interpretata da Ben Stiller \"Tropic Thunder\" (2008). Sempre nel 2008, si confronta anche con un genere per lui nuovo, il fantasy: \u00e8 il terribile orco di \"Spiderwick - Le cronache\". \nNel 2011 \u00e8 nel cast della divertente commedia con Kevin James, \"Il signore dello zoo\", dove doppia uno dei personaggi, e nell'action \"Warrior\", diretto dal regista Gavin O'Connor dove interpreta il ruolo di un ex pugile alcolizzato, con il quale conquista la sua terza nomination all'Oscar come miglior attore non protagonista. Nel 2013 partecipa ai film \"Cate McCall - Il confine della verit\u00e0\", \"Gangster Squad\" e \"Parker\".\nVita privata.\nNolte ha divorziato tre volte. Le sue ex-mogli sono Sheila Page (attrice), Sharyn Haddad (cantante) e Rebecca Linger. Con quest'ultima ha anche avuto un figlio, Brawley Nolte (1986), attore che ha recitato nel ruolo del figlio di Mel Gibson in \"Ransom - Il riscatto\". Nolte ha anche avuto delle relazioni con le attrici Debra Winger e Vicki Lewis. \nNel 2016, dopo 13 anni di convivenza, si \u00e8 sposato con l'attrice Clytie Lane, da cui ha avuto una figlia, Sophie (2007).\nProblemi legali.\nNolte ha avuto pi\u00f9 volte problemi con la legge, causati perlopi\u00f9 dal suo consumo di stupefacenti tra i quali eroina. Nel settembre 2002 Nolte fu trattenuto presso il Silver Hill Hospital (in Connecticut) in conseguenza del suo arresto per guida in stato di ebbrezza a Malib\u00f9, avvenuto alcuni giorni prima. I controlli mostrarono che l'attore si sarebbe trovato sotto l'effetto dell'acido GHB. Il 12 dicembre 2002 Nolte contest\u00f2 di essersi messo alla guida sotto l'influenza della sostanza, ma fu comunque condannato a tre anni di libert\u00e0 vigilata con l'obbligo di sottoporsi alle consulenze circa alcool e droga, ed ai controlli casuali necessari.\nDoppiatori italiani.\nNelle versioni in italiano dei suoi film, Nick Nolte \u00e8 stato doppiato da:\nDa doppiatore \u00e8 sostituito da:"}
{"id": "753435", "revid": "1566286", "url": "https://it.wikipedia.org/wiki?curid=753435", "title": "Peter Fonda", "text": "Appartenente a una grande famiglia di attori, era figlio dell'attore Henry Fonda e fratello di Jane, nonch\u00e9 padre dell'attrice Bridget.\nOttenne il Golden Globe per il miglior attore in un film drammatico e la candidatura all'Oscar al miglior attore per il film \"L'oro di Ulisse\" (1997). Fu inoltre candidato all'Oscar alla migliore sceneggiatura originale per il film \"Easy Rider - Libert\u00e0 e paura\", da lui prodotto nel 1969.\nBiografia.\nPeter Fonda nacque il 23 febbraio 1940 a New York da Henry Fonda e Frances Seymour Brokaw. Era di origine olandese, canadese, britannica, italiana e francese. La famiglia Fonda, da parte paterna, era di origine olandese, pur avendo come capostipite un italiano immigrato da Genova nei Paesi Bassi nel corso del XV secolo. Nel 1642 alcuni membri di tale famiglia emigrarono in America, e furono fra i primi colonizzatori olandesi che si trasferirono nell'attuale Stato di New York dove fondarono la citt\u00e0 che da loro prese il nome di Fonda. Da parte materna era di origine anglocanadese con radici britanniche, francesi e italiane: uno dei suoi antenati, Giovanni Gualdo, era un nobile di Vicenza. La madre, seconda delle cinque mogli del famoso attore, in precedenza era stata sposata con il miliardario George Tuttle Brokaw. Mor\u00ec suicida il 14 aprile 1950, al compimento del suo 42\u00ba anno di et\u00e0, tagliandosi la gola con un rasoio. La donna era da tempo affetta da problemi mentali e ricoverata al Craig House Sanitarium for Insane a Beacon, New York. Meno di un anno pi\u00f9 tardi, al compimento del suo 11\u00ba compleanno, Peter ebbe un grave incidente con un'arma da fuoco: si spar\u00f2 accidentalmente nello stomaco rischiando la vita.\nStudi\u00f2 recitazione ad Omaha, Nebraska e frequent\u00f2 la University of Nebraska-Omaha e la Omaha Community Playhouse, il teatro che vide l'esordio di attori quali suo padre Henry e Marlon Brando, dove inizi\u00f2 a recitare nella commedia \"Harvey\". In seguito torn\u00f2 a New York e divent\u00f2 apprendista al Cecilwood Theatre. Un anno dopo debutt\u00f2 a Broadway in \"Blood, Sweat and Stanley Poole\" grazie al quale inizi\u00f2 ad ottenere una certa fama.\nSi trasfer\u00ec a Hollywood per entrare nel mondo del cinema e nel 1963 cominci\u00f2 la sua carriera interpretando un ruolo da co-protagonista in \"Il sole nella stanza\". L'intensit\u00e0 di Fonda impression\u00f2 il regista Robert Rossen, per il quale recit\u00f2 nel film \"Lilith - La dea dell'amore\" (1964). Rossen aveva previsto un attore ebreo nel ruolo di Stephen Evshevsky ma Fonda ottenne ugualmente la parte togliendo gli occhiali dalla faccia del regista e mettendoseli sulla sua in modo da sembrare pi\u00f9 \"ebreo\".\nInterpret\u00f2 ruoli importanti anche ne \"I vincitori\" (1963) e in \"Giovani amanti\" (1964). Alla met\u00e0 degli anni sessanta era gi\u00e0 un protagonista non convenzionale di Hollywood. Come riferiva la rivista Playboy, Fonda vantava una \"solida reputazione da rinunciatario\". Divent\u00f2 fortemente anticonformista e si fece crescere i capelli lunghi, alienandosi dall'establishment dell'industria cinematografica e perdendo occasioni di lavoro.\nAttraverso la sua amicizia con i membri dei Byrds, conobbe i Beatles e, nell'agosto 1965, fece loro visita nella casa in affitto del gruppo a Benedict Canyon, Los Angeles. Mentre lui e tutti gli occupanti della casa, tranne Paul McCartney, erano sotto l'effetto dell'LSD, Fonda rievoc\u00f2 l'incidente che ebbe da bambino nel quale rischi\u00f2 la vita e ripet\u00e9 ossessivamente la frase \"I know what it's like to be dead\" (\"so cosa significa essere morto\"). Queste parole infastidirono John Lennon e compagni perch\u00e9 in netto contrasto con l'atmosfera della giornata di sole che stavano trascorrendo tra ragazze e LSD. Proprio quella frase venne perci\u00f2 ripresa dai Beatles e inserita nella canzone \"She Said She Said\" contenuta nell'album Revolver del 1966.\nIn quel periodo Fonda cominci\u00f2 ad essere associato sempre pi\u00f9 con la controcultura degli anni sessanta. Il 12 novembre 1966 venne arrestato durante uno scontro tra manifestanti e polizia sulla Sunset Strip, nato da una protesta contro la chiusura del Pandora's Box, un famoso club hippy. Fu rilasciato senza accuse dopo che dichiar\u00f2 di trovarsi l\u00ec solo per filmare il tutto. Sui disordini di quel giorno i Buffalo Springfield scrissero la loro celebre canzone \"For What It's Worth\". \nIl primo ruolo legato alla controcultura interpretato da Fonda fu quello di Heavenly Blues, il protagonista del film \"I selvaggi\" (1966). La pellicola venne citata numerose volte, tramite immagini, personaggi o campioni audio tratti direttamente dall'opera cinematografica inseriti nei brani, da diversi gruppi musicali come Primal Scream, Mudhoney, The Magnetic Fields e altri.\nNel 1967, insieme a Dennis Hopper, scrisse e interpret\u00f2 \"Easy Rider - Libert\u00e0 e paura\", considerato il road movie per eccellenza e manifesto della cultura hippie di fine anni sessanta. Il film uscir\u00e0 solo nel 1969, dopo una lunga e problematica fase di montaggio. Nel settembre del 2007, Fonda mise all'asta i cimeli di \"Easy Rider\", tra cui la bandiera USA che decorava la sua giacca ed il timex che indossava nel film.\nNel 1976 interpret\u00f2 il film \"Futureworld - 2000 anni nel futuro\", sequel del film \"Il mondo dei robot\" (1973) e nel 1988 apparve in due miniserie televisive di produzione italiana: \"Sound\" diretta da Biagio Proietti e \"Gli indifferenti\", diretta da Mauro Bolognini (tratta dal romanzo omonimo di Alberto Moravia). Nel 2007 interpret\u00f2 la parte del villain Mefistofele nel film \"Ghost Rider\".\nMor\u00ec a Los Angeles il 16 agosto 2019, all'et\u00e0 di 79 anni, a seguito di un'insufficienza respiratoria causata da un tumore ai polmoni contro cui lottava da tempo.\nDoppiatori italiani.\nNelle versioni in italiano dei suoi film, Fonda \u00e8 stato doppiato da:"}
{"id": "753440", "revid": "799504", "url": "https://it.wikipedia.org/wiki?curid=753440", "title": "Bartolomeo Bono", "text": "Biografia.\nFiglio di Giovanni Bono, di cui fu allievo e collaboratore, la sua attivit\u00e0 \u00e8 attestata sin dagli anni 1422-1430 quando, accanto al padre, lavorava all'edificazione della Ca' d'Oro sotto la direzione di Matteo Raverti. Pi\u00f9 tardi lo si ritrova impegnato nella costruzione della facciata del Palazzo Ducale verso piazzetta San Marco che comprese anche l'erezione dell'Arco Foscari e della Porta della Carta; quest'ultima reca la firma del solo Bartolomeo essendo Giovanni morto prima del completamento dell'opera.\nIscritto alla Scuola Grande di Santa Maria della Misericordia, per la sua sede aveva realizzato il portale ora smembrato. \nTra il 1443 e il 1449 complet\u00f2 le absidi e il coro della Scuola Grande della Carit\u00e0. Nel 1445-1446 eresse la tomba del procuratore Bartolomeo Morosini nella chiesa di San Gregorio, andata perduta. Venne inoltre chiamato a valutare il monumento al Gattamelata del Donatello.\nOpere.\nLa critica passata ha attribuito a Bartolomeo Bono un numero eccessivo di opere, e tuttora risulta difficoltoso stilarne un elenco preciso. Questo per varie motivazioni: anzitutto, \u00e8 arduo quantificare il suo contributo nei lavori realizzati con il padre o con i suoi numerosi collaboratori di varia formazione e provenienza; inoltre, la presenza a Venezia di diversi artisti omonimi ha creato non poche confusioni, per esempio con Bartolomeo Bergamasco.\nTra le pi\u00f9 sicure si annovera la vera da pozzo della Ca' d'Oro, mirabile esempio di gotico veneziano con richiami allo stile pisano (si vedano, in particolare, le teste che sporgono dagli angoli), acquisiti grazie all'attivit\u00e0 di maestri toscani a Venezia; questo lavoro ha funto poi da prototipo per altre realizzazioni uscite dalla sua bottega, come la vera del Museo Correr.\nTratti toscaneggianti si notano anche nel paliotto dell'altare dei Mascoli a San Marco (1430), eseguito per\u00f2 assieme al padre.\nCompletamente sue sono invece la lunetta della Scuola vecchia della Misericordia (parte del portale, smembrato, e oggi conservata al Victoria and Albert Museum di Londra), la statua della Madonna per la loggia di Udine e la targa Dandolo, sempre nella citt\u00e0 friulana.\nRodolfo Gallo, identificandolo con un \"Magistro Bartholomeo\" gli assegna anche il portale della basilica dei Santi Giovanni e Paolo (1458-1459) e quello della chiesa della Madonna dell'Orto (1460). Sempre Gallo gli attribuisce il \"San Cristoforo\" della Madonna dell'Orto, ma quest'opera mostra piuttosto tratti lombardo-ravertiani."}
{"id": "753441", "revid": "253269", "url": "https://it.wikipedia.org/wiki?curid=753441", "title": "Nigel Hawthorne", "text": "Biografia.\nDopo aver trascorso l'infanzia e la giovinezza in Sudafrica, torn\u00f2 in Regno Unito negli anni cinquanta. Nei due decenni successivi si dedic\u00f2 alla recitazione cinematografica e teatrale, mentre dagli anni ottanta fino alla sua morte solo ai film.\nPer il film \"La pazzia di re Giorgio\" (1994), ottenne il BAFTA al miglior attore protagonista, oltre che la candidatura all'Oscar al miglior attore. Recit\u00f2 in film come \"Gandhi\" (1982), \"Viaggio in Inghilterra\" (1993) e \"Amistad\" (1997). Nel Regno Unito \u00e8 molto conosciuto per aver interpretato il ruolo del funzionario Sir Humphrey Appleby nelle serie di satira politica \"Yes Minister\" e \"Yes, Prime Minister\". Nel 1997 conquist\u00f2 un British Academy Television Award per il miglior attore per la serie \"The Fragile Heart\".\nNel 1998 recit\u00f2 in \"Madeline - Il diavoletto della scuola\", in cui interpret\u00f2 il ruolo di Lord Covington. Il suo ultimo lavoro risale al 2001 nel film \"Chiamatemi Babbo Natale\". \nMorte.\nMor\u00ec il 26 dicembre del 2001, all'et\u00e0 di 72 anni, a causa di un arresto cardiaco. \u00c8 sepolto nel cimitero parrocchiale di Santa Maria a Thundridge, nell'Hertfordshire."}
{"id": "753442", "revid": "159341", "url": "https://it.wikipedia.org/wiki?curid=753442", "title": "Terremoto di Bologna del 1929", "text": "Il cosiddetto terremoto di Bologna del 1929 fu una serie di eventi sismici, iniziati il 10 aprile 1929 e susseguitisi fino all'ottobre dello stesso anno, che ebbe come epicentro l'intera area della citt\u00e0 e della provincia di Bologna.\nEventi sismici.\nLa prima scossa avvenne alle ore 5:44 del 10 aprile e caus\u00f2 danni agli edifici di Bologna e di altre localit\u00e0 a sud-est della citt\u00e0: Castenaso, Ozzano dell'Emilia, Castel San Pietro, Monterenzio e Pianoro. Il terremoto fu avvertito nell'Italia settentrionale e centrale su di un'area di circa 70.000\u00a0km\u00b2.\nAltre scosse avvennero il 19 aprile delle ore 4:15 con caduta di comignoli e danni vari alle case.\nIl 20 aprile vi fu la scossa pi\u00f9 forte (Quinto grado della scala Richter), che caus\u00f2 crolli e distruzioni nell'area compresa tra i fiumi Reno e Samoggia, in particolare nel comune di Monte San Pietro: a Montemaggiore si apr\u00ec una fenditura nel terreno lunga circa 1\u00a0km e larga fino a 15\u00a0cm.\nIl 29 aprile un rombo si ud\u00ec per alcuni secondi alle ore 18:35, ma la scossa non caus\u00f2 danni rilevanti.\nL'11 maggio alle 19:22 vi fu una scossa di oltre 10 secondi con effetti e danni corrispondenti al VI grado MCS.\nDanni e vittime.\nNel complesso il terremoto non fu gravissimo, e non si ebbero vittime, ma ci furono numerosi crolli, danni a palazzi e chiese ed un diffusissimo panico nella popolazione, anche causato dalla lunga durata nel tempo dello sciame sismico e dai disagi dovuti all'abbandono delle abitazioni pericolanti.\nLa zona pi\u00f9 danneggiata fu quella pedeappenninica compresa nei comuni di Crespellano, Bazzano, Monte San Pietro, Castel di Serravalle, Praduro e Sasso e Monteveglio: il regio decreto n\u00ba 759 del 9 maggio 1929 dichiar\u00f2 l'insieme di questi comuni (con circa 46.000 abitanti) \"zona terremotata\".\nLa citt\u00e0 di Bologna, che allora aveva circa 190.000 abitanti, presentava ampie aree con notevoli danni alle abitazioni, rese inabitabili e pericolanti dalle scosse.\nGestione dell'emergenza.\nFurono inviate 40.000 tende da campo, e ancora nel settembre del 1929 parte della popolazione era rifugiata in ricoveri temporanei.\nTra costruzione di ricoveri, perizie, ristrutturazioni e restauri, fu spesa dallo Stato la cifra di 3.540.107 lire.\nAltri terremoti a Bologna.\nIl terremoto del 1929 non fu l'unico n\u00e9 il pi\u00f9 grave nella storia di Bologna, essendo la zona compresa fra la citt\u00e0 e l'Appennino spesso interessata da terremoti (in genere di moderata entit\u00e0), a causa di strutture sismogenetiche verso est (nel forlivese) e verso sud (Mugello). Quest'ultima area sismica \u00e8 responsabile della forte scossa del 14 settembre 2003.\nDal XIII secolo ad oggi sono stati registrati almeno 111 sismi con intensit\u00e0 superiore alla soglia del danno."}
{"id": "753443", "revid": "647919", "url": "https://it.wikipedia.org/wiki?curid=753443", "title": "Terremoti di Bologna", "text": ""}
{"id": "753445", "revid": "647919", "url": "https://it.wikipedia.org/wiki?curid=753445", "title": "Terremoti a Bologna", "text": ""}
{"id": "753447", "revid": "647919", "url": "https://it.wikipedia.org/wiki?curid=753447", "title": "Terremoto a Bologna", "text": ""}
{"id": "753449", "revid": "123756445", "url": "https://it.wikipedia.org/wiki?curid=753449", "title": "Stephen Rea", "text": "\u00c8 stato candidato all'Oscar al miglior attore nel 1993 per \"La moglie del soldato\".\nBiografia.\nDopo gli studi alla Queen's University di Belfast e all'Abbey Theatre School di Dublino, entra a far parte della compagnia teatrale Focus Company di Dublino nello stesso periodo degli attori Gabriel Byrne e Colm Meaney. Comincia a lavorare in serie televisive come \"Crossroads\" (1964) e \"Z Cars\" (1969). \nEsordisce come attore cinematografico nel film \"Satana in corpo\" (1970) grazie alla casa cinematografica Hammer Film Productions. Diventa stretto amico del regista Neil Jordan che gli affida ruoli in tutti i suoi film, tra cui \"La moglie del soldato\", per il quale ottiene la candidatura all'Oscar al miglior attore nel 1993. Attivo anche politicamente, diventa voce del movimento indipendentista irlandese Sinn F\u00e9in e nel 1983 sposa la terrorista dell'IRA Dolours Price, dalla quale avr\u00e0 due figli: Danny (1988) e Oscar (1990); hanno divorziato nel 2003. Nel 2005 partecipa al film \"Ritorno a Tara Road\".\nNel 2015 conquista il British Academy Television Awards come miglior attore non protagonista per \"The Honourable Woman\"."}
{"id": "753452", "revid": "339392", "url": "https://it.wikipedia.org/wiki?curid=753452", "title": "SS-20 (missile)", "text": ""}
{"id": "753454", "revid": "339392", "url": "https://it.wikipedia.org/wiki?curid=753454", "title": "SS-18 (missile)", "text": ""}
{"id": "753455", "revid": "339392", "url": "https://it.wikipedia.org/wiki?curid=753455", "title": "SS-17 (missile)", "text": ""}
{"id": "753456", "revid": "339392", "url": "https://it.wikipedia.org/wiki?curid=753456", "title": "SS-9 (missile)", "text": ""}
{"id": "753457", "revid": "292162", "url": "https://it.wikipedia.org/wiki?curid=753457", "title": "Juventus Football Club 1963-1964", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1963-1964.\nStagione.\nDopo l'avvicendamento ottobrino in panchina tra il brasiliano Paulo Amaral ed Eraldo Monzeglio (quest'ultimo da marzo direttore tecnico, dopo essergli stato affiancato Ercole Rabitti), al termine della stagione la squadra bianconera, che accolse in rosa i neoacquisti carioca da Costa e Nen\u00e9, chiuse il campionato al quinto posto, a pari punti con la quarta classificata, ma con lo svantaggio di un peggiore quoziente reti.\nIl piazzamento frutt\u00f2 comunque ai piemontesi una nuova qualificazione alla Coppa delle Fiere, dove nell'edizione corrente avevano raggiunto i quarti prima di venire estromessi dagli spagnoli del , poi trionfatori finali. Mentre in Coppa Italia, dove la Juventus usufru\u00ec di un \"bye\" che la fece entrare in tabellone direttamente dai quarti di finale, il cammino s'interruppe al turno successivo per mano dei concittadini del , in una stracittadina che nell'occasione valse l'accesso alla finale."}
{"id": "753462", "revid": "834", "url": "https://it.wikipedia.org/wiki?curid=753462", "title": "SS-5", "text": ""}
{"id": "753464", "revid": "37401", "url": "https://it.wikipedia.org/wiki?curid=753464", "title": "Mitologia babilonese", "text": "La mitologia babilonese (o mitologia assiro-babilonese) fa parte della mitologia mesopotamica ed \u00e8 il complesso delle credenze religiose e dei miti dei popoli babilonese ed assiro.\nIl canone babilonese \u00e8 in gran parte derivato dalla mitologia sumera ed alcuni testi cuneiformi babilonesi sono traduzioni in accadico di antecedenti testi sumerici. Come avvenne per le interpolazioni tra la mitologia greca e quella romana, molte divinit\u00e0 sumere furono riprese e rinominate dai Babilonesi, come nel caso di Inanna/I\u0161tar e Dumuzi/Tammuz, gli furono dati nuovi attributi, in modo da soddisfare le esigenze della nuova popolazione dominante.\nComunque, al di l\u00e0 delle indubbie similitudini con quella sumera, alla mitologia babilonese appartengono divinit\u00e0 e miti propri di quella cultura, come il dio Marduk, patrono della citt\u00e0 di Babilonia, ed il poema della creazione, l\"'En\u016bma eli\u0161\".\nMito della creazione.\nL\"En\u016bma eli\u0161\" il poema della creazione scritto presumibilmente intorno al II millennio a.C., era un testo sacro recitato durante le festivit\u00e0 babilonesi, il cui nucleo principale era costituito da una cosmogonia, una teogonia, dalla glorificazione del dio Marduk, con l'enumerazione dei suoi 50 nomi e relativi attributi. Prima che il cielo e terra ricevessero i loro nomi, cio\u00e8 prima della loro creazione, le acque primordiali erano mischiate fra loro. Da questa fonte creatrice nascono tre generazioni di divinit\u00e0, fino ad Ea e Anu.\nDamkina d\u00e0 alla luce Marduk, il cui vigore insidia Ti\u0101mat, la sposa di Aps\u00fb. Tiamat, spinta da altre divinit\u00e0, vuole combattere contro Marduk e, perci\u00f2, chiama a s\u00e9 una schiera di mostri e serpenti comandati dal figlio Kingu. Quando i poteri magici di Ea non riescono a prevalere, questi chiede l'aiuto di Marduk che, in cambio, chiede il comando supremo sugli dei. La richiesta viene accettata e Marduk ottiene armi potentissime, tra cui i sette venti. Il dio scatena allora una tempesta nella quale imprigiona Tiamat, immobilizzandola nella sua rete per mezzo dei venti. Infine, circonda l'esercito nemico e cattura Kingu a cui sottrae le Tavole del Destino.\nMarduk taglia quindi a met\u00e0 il corpo di Tiamat: la parte superiore diventa la volte celeste con stelle e pianeti, e quella inferiore diviene la Terra, e il Tigri e l'Eufrate fluiscono dalle sue orbite. Inoltre la coda annodata della dea serve a evitare che le acque dell'Aps\u00fb inondino la Terra e colonne possenti sono innalzate per dividere la Terra e il Cielo.\nLe Tavole del Destino vengono date ad Anu da Marduk in persona affinch\u00e9 le tenga al sicuro. Marduk \u00e8 eletto capo supremo dagli dei in consesso. Kingu viene accusato della rivolta e per questo viene giustiziato. Ea mischia il sangue di Kingu all'argilla, creando cos\u00ec l'uomo, il quale dovr\u00e0 lavorare per gli dei supremi, sostituendo il compito precedentemente posto sulle spalle degli dei minori. Viene consacrato un santuario a Marduk, che egli chiama Babilonia, poi tutti gli dei si riuniscono per festeggiare. Il testo continua con l'esaltazione di Marduk.\nDivinit\u00e0 babilonesi.\nSecondo la \"New Larousse Encyclopedia of Mythology \" (a cura di Robert Graves), il pantheon degli dei babilonesi era molto vasto, fra di essi i pi\u00f9 importanti erano:\nMa vi erano molti altri dei e dee. Il dio Nabu, per esempio, identificato col pianeta Mercurio, era ritenuto figlio di Marduk e Sarpanitu. Nebo era il dio della sapienza e della cultura, \"il dio che possiede intelligenza\", \"colui che ode da lungi\", \"che ammaestra\", \"signore dello stilo per scrivere\".\nUn altro dio, un demone infernale e violento, era Nergal. Gli antichi babilonesi credevano che l'oltretomba o il \"paese da cui non c'\u00e8 ritorno\" fosse governato da questo dio, una divinit\u00e0 detta anche \"colui che arde\".\n\u00abLe ricerche degli scrittori moderni [...] considerano uniformemente Babilonia e l'Assiria come la culla dell'antico paganesimo\u00bb.\nUn'opera infatti asserisce che \u00abOltre alla loro depravazione, i Babilonesi furono il popolo pi\u00f9 religioso dell'antichit\u00e0\u00bb e che la loro religione influenz\u00f2 anche i paesi limitrofi: \u00abEra da Babilonia che gli Assiri avevano portato la loro religione [...]. I loro d\u00e8i erano gli d\u00e8i di Babilonia\u00bb.\nCredenze religiose.\nI babilonesi credevano nella immortalit\u00e0 dell'anima. Credevano in un inferno di fuoco descrivendo l'\u00abaldil\u00e0 [\u2026] come un luogo pieno di orrori, [\u2026] dominato da d\u00e8i e demoni molto potenti e truci\u00bb e \u00abvoragini di fuoco\u00bb riservate appunto ai \u00abdannati nell'aldil\u00e0\u00bb\nI babilonesi usavano croci come simboli di devozione religiosa ed immagini che ritenevano sacre nella loro adorazione. Un'opera infatti dice: \"[Nella religione mesopotamica] l'immagine aveva un ruolo determinante nel culto pubblico e privato, come si desume dall'ampia diffusione di riproduzioni dozzinali di tali immagini. Fondamentalmente si riteneva che la divinit\u00e0 fosse presente nell'immagine se questa aveva determinate caratteristiche e addobbi e se era trattata con la debita cura\".\nA Babilonia si festeggiava inoltre il Capodanno, l\"'Akitu\", del quale possediamo la pi\u00f9 antica descrizione nota di una festa di Capodanno. Le tavolette d\u2019argilla che descrivono la festa di Capodanno parlano di \u00abun programma di cerimonie celebrate a Babilonia sin dai remoti giorni del secondo millennio a.C.\u00bb.. Avevano inoltre una classe clericale ben divisa: \u00abLa distinzione fra sacerdote e laico \u00e8 caratteristica di questa religione\u00bb.."}
{"id": "753468", "revid": "1603714", "url": "https://it.wikipedia.org/wiki?curid=753468", "title": "Mauro Codussi", "text": "Biografia.\nNato a Lenna, piccolo paese della valle Brembana, in provincia di Bergamo, figlio di Martino, si form\u00f2 culturalmente in Romagna, a Ravenna e dal 1467 si trasfer\u00ec a Venezia dove contribu\u00ec notevolmente all'arricchimento architettonico della Serenissima, dove venne nominato come \"civis Bergomi et ibi habitator\".\nTra le sue opere principali meritano menzione le chiese di San Michele in Isola, di San Zaccaria (per la quale assunse la carica di proto nel 1483), di San Giovanni Crisostomo e di Santa Maria Formosa. Di notevole spessore anche Palazzo Vendramin-Calergi e Palazzo Zorzi a San Severo. La data di costruzione di Ca' Loredan Vendramin Calergi, oggi sede del Casin\u00f2 Comunale di Venezia non \u00e8 documentata, ma gli storici fissano l'inizio dei lavori nel 1481. Secondo le fonti, il palazzo era gi\u00e0 ultimato nel 1509, in un tempo ragionevolmente breve, se si pensa alle tecnologie dell'epoca e alla difficolt\u00e0 di costruire sull'acqua. L'architetto Mauro Codussi ha realizzato la somma di tutte le sue prove, dimostrando di essere il pi\u00f9 geniale tra i costruttori del Rinascimento lagunare. La dimora ebbe un periodo di grande floridezza, con lavori di ampliamento e la costruzione della cosiddetta \"ala bianca\", eretta nel 1614, sopra il giardino, su progetto di Vincenzo Scamozzi, celebre architetto del Rinascimento.\nDopo aver diretto i lavori di restauro della Scuola Grande di San Marco, eseguiti tra il 1491 e il 1495, collabor\u00f2, a partire dal 1496, con il conterraneo Bartolomeo Bon di Campione per la realizzazione della torre dell'orologio in piazza San Marco. Dei primi anni del Cinquecento, con il suo ritorno a Bergamo, progett\u00f2 la facciata della chiesa di San Giacomo a Sedrina.\nUn corso carsico imbarazzante: un nome Mauro Codussi, che solo alla fine del'Ottocento riappare grazie all'accanimento archivistico degli studiosi pi\u00f9 accorti e in particolare alla ricerca di Pietro Paoletti che per primo lo riscopr\u00ec nel 1893. Le indagini meticolose di questii hanno permesso di stabilire che molte opere veneziane del primo rinascimento erano dello stesso autore: \"Moro Lombardo\", cos\u00ec lo menzionavano alla sua epoca ed anche dal Sansovino. \nDocumentata la sua presenza a Bergamo, citt\u00e0 natale, nei periodi invernali dove apr\u00ec un negozio di stoffe nella vicinia di San Pancrazio dato in gestione ai figli Domenico e Santino. Il suo nome \u00e8 associato alla progettazione di casa Fogaccia degli ultimi anni del XV secolo.\nL'attivit\u00e0 di Codussi risult\u00f2 fondamentale nel primo Rinascimento veneziano. La sua prima grande opera la chiesa di San Michele in Isola deriverebbe dalla pi\u00f9 antica chiesa di San Giacomo a Sebenico (architetto Giorgio Orsini) e dalle influenze di derivazione albertiana espressa nel Tempio Malatestiano e nota al Codussi. \nFu uno dei primi ad attribuire un'importanza primaria alla struttura architettonica anzich\u00e9 ai problemi decorativi."}
{"id": "753479", "revid": "424268", "url": "https://it.wikipedia.org/wiki?curid=753479", "title": "Classe Yuushio", "text": ""}
{"id": "753485", "revid": "599013", "url": "https://it.wikipedia.org/wiki?curid=753485", "title": "Ibrahim Rojas", "text": "Ha vinto due medaglie d'argento in due diverse edizioni delle Olimpiadi: a Sydney 2000 nel C2 1000m in coppia con Leobaldo Pereira e ad Atene 2004 nel C2 500m, in coppia con Ledis Balceiro.\nHa inoltre vinto anche tre titoli mondiali."}
{"id": "753486", "revid": "767487", "url": "https://it.wikipedia.org/wiki?curid=753486", "title": "MD.45", "text": "Gli MD.45 furono un progetto parallelo del frontman dei Megadeth Dave Mustaine, a cui collaborano anche il cantante/chitarrista dei Fear Lee Ving, il bassista Kelly LeMieux e l'ex-Suicidal Tendencies Jimmy DeGrasso alla batteria.\nIl nome MD.45 significa Mustaine Dave. Ving Lee (cantante della \"band\"), dato che 45 scritto in Numeri Romani forma le iniziali (X)LV.\nIn quel periodo Mustaine era ancora nei Megadeth, ma cre\u00f2 il gruppo per suonare un genere diverso, infatti al thrash metal vennero aggiunte influenze punk rock.\nLa band pubblic\u00f2 un solo album: \"The Craving\". La traccia che d\u00e0 il titolo all'album, originariamente, era una demo dei Megadeth.\nQuando la Capitol Records, nel 2004, ripubblic\u00f2 tutto il catalogo dei Megadeth, Mustaine stesso prov\u00f2 a rimasterizzare anche l'album degli MD.45. Il fatto \u00e8 che si accorse che le tracce vocali di Lee Ving erano andate perse, cos\u00ec decise di ri-registrare le parti vocali con la propria voce."}
{"id": "753488", "revid": "339392", "url": "https://it.wikipedia.org/wiki?curid=753488", "title": "Dissalatori", "text": ""}
{"id": "753489", "revid": "39884", "url": "https://it.wikipedia.org/wiki?curid=753489", "title": "Ledis Balceiro", "text": "Ha vinto due medaglie d'argento in due diverse edizioni delle Olimpiadi: a Sydey 2000 nel C1 1000m e ad Atene 2004 nel C2 500m, in coppia con Ibrahim Rojas."}
{"id": "753491", "revid": "486946", "url": "https://it.wikipedia.org/wiki?curid=753491", "title": "Siluro Mk 37", "text": ""}
{"id": "753492", "revid": "107347638", "url": "https://it.wikipedia.org/wiki?curid=753492", "title": "Lemma di Jordan", "text": "In matematica, il lemma di Jordan (dal nome del suo ideatore, il matematico francese Camille Jordan) \u00e8 usato per la risoluzione di integrali impropri tramite il calcolo di particolari integrali di linea.\nEnunciato.\nData una funzione formula_1 continua su formula_2, sia formula_3 un arco di circonferenza centrato nell'origine del piano di Gauss e raggio formula_4 la cui ascissa curvilinea si estenda tra formula_5 e formula_6, tali che formula_7. Se\nallora\nove formula_10 \u00e8 un qualunque numero reale positivo.\nSi osservi che tale arco di circonferenza giace nel semipiano superiore del piano di Gauss. In effetti \u00e8 sufficiente che formula_3 sia omotopo ad un arco di circonferenza.\nDimostrazione.\nEssendo per ipotesi\nallora parametrizzando formula_13\nin particolare\nquindi\nla funzione formula_17 \u00e8 maggiorante della funzione formula_18\nquindi\npassando al limite per formula_20\novvero l'asserto.\nOsservazioni.\nPrima.\nOmettendo l'ipotesi che formula_22 resta dimostrata la seguente stima\nSeconda.\nL'ipotesi fondamentale del teorema \u00e8 che l'ascissa curvilinea dell'arco di circonferenza vari nell'intervallo formula_24.\nSembrerebbe essere escluso il caso con formula_10 negativo, invece, il lemma resta valido con l'ipotesi che l'ascissa curvilinea dell'arco di circonferenza vari nell'intervallo formula_26.\nLa dimostrazione \u00e8 analoga fino alla maggiorazione di formula_27 con formula_28, in quanto, per la periodicit\u00e0 della funzione seno si ottiene la maggiorazione\nda cui la maggiorazione\nTerza.\nIn certi integrali risulta impossibile abbinare la curva nel semipiano positivo con esponenziale ad esponente positivo, o viceversa. Un trucco molto utilizzato \u00e8 il seguente.\nPer esempio si potrebbe avere un integrale del genere:\ncon una curva nel semipiano positivo. Si opera cos\u00ec dividendo l'integrale in tre parti\nove su formula_33 si applica il teorema dei residui e tale curva \u00e8 una circonferenza centrata nell'origine di raggio formula_4.\nInvece su formula_35 si applica il lemma di Jordan, in quanto la curva \u00e8 nel semipiano negativo con esponenziale ad esponente negativo, quindi l'integrale esteso a formula_35 apporta un contributo nullo.\nQuarta.\nInsieme al lemma del cerchio grande ed al lemma del cerchio piccolo, si riesce a risolvere la tipologia di integrale aventi singolarit\u00e0 isolate, sia su tutto formula_37 che su una curva chiusa e regolare omotopa ad un arco di circonferenza."}
{"id": "753493", "revid": "26891", "url": "https://it.wikipedia.org/wiki?curid=753493", "title": "UGM-84 Harpoon", "text": ""}
{"id": "753496", "revid": "1982", "url": "https://it.wikipedia.org/wiki?curid=753496", "title": "Lemma di jordan", "text": ""}
{"id": "753497", "revid": "93556", "url": "https://it.wikipedia.org/wiki?curid=753497", "title": "Somalia francese", "text": "La Somalia francese fu un possedimento dell'impero coloniale francese situato nella regione del Corno d'Africa; istituito come colonia nel 1896 con il nome Costa francese dei somali (in francese \"C\u00f4te fran\u00e7aise des Somalis\"), divenne un territorio d'oltremare della Francia nel 1946 assumendo poi il nome di Territorio francese degli Afar e degli Issa (in francese \"Territoire fran\u00e7ais des Afars et des Issas\") nel 1967.\nIl territorio ottenne l'indipendenza dalla Francia il 27 giugno 1977, divenendo il moderno Stato del Gibuti."}
{"id": "753498", "revid": "124123", "url": "https://it.wikipedia.org/wiki?curid=753498", "title": "Aleksandr Kostoglod", "text": "Oltre alle due medaglie olimpiche di Atene 2004, argento nel C2\u00a01000\u00a0m e bronzo nel 500\u00a0m, in coppia con Alexander Kovalev, ha vinto ben sei titoli mondiali."}
{"id": "753499", "revid": "1442080", "url": "https://it.wikipedia.org/wiki?curid=753499", "title": "Ospedali psichiatrici in Italia", "text": "Gli ospedali psichiatrici furono istituiti in Italia a partire dal XV secolo. Regolati per la prima volta nel 1904, con il nome di \"manicomi\" o \"frenocomi\", sono stati aboliti dalla Legge Basaglia del 1978. Da allora la tutela della salute mentale \u00e8 affidata ai Dipartimenti di Salute Mentale, organici al Servizio sanitario nazionale.\nStoria.\nLe origini.\nGli ospedali psichiatrici, istituiti in Italia a partire dal XV secolo, furono regolati per la prima volta nel 1904. La costruzione di tali strutture venne richiesta da alcuni ordini monastici o dalle amministrazioni provinciali o da medici illustri. Dal 1728 gli ospedali psichiatrici furono richiesti da ordini ecclesiastici. Esempi sono:\nUn esempio di ospedale psichiatrico la cui costruzione fu promossa da un'amministrazione provinciale \u00e8 il Sant'Artemio di Treviso.Tre esempi di ospedali psichiatrici costruiti grazie all'interessamento di persone illustri furono la Real Casa dei Matti di Palermo, fondata nel 1824 dal barone Pietro Pisani nell'attuale corso Pisani, ampliato nella met\u00e0 del XIX secolo da Emmanuele Palazzotto, rifondato con un nuovo impianto per volont\u00e0 del senatore Gaetano La Loggia alla Vignicella di Palermo, oggi via Pindemonte, su progetto di Francesco Paolo Palazzotto a partire dal 1884, e chiusa nel 1998; la casa di cura Sbertoli di Pistoia, fondata nel marzo del 1868 dal prof. Agostino Sbertoli e chiusa nel 1979; l'istituto Costante Gris di Mogliano Veneto, fondato nel 1882 dal sindaco ing. Costante Gris.\nDall'Ottocento alla legge n. 36 del 1904.\nNel XIX secolo a causa del crescente numero dei malati si inizi\u00f2 a discutere di una legge che potesse regolare tutti i manicomi del Paese che fino a quel momento avevano avuto piena autonomia per quanto riguarda l'internamento. Gi\u00e0 a partire dal 1874 era stato proposto dal ministro dell'Interno Girolamo Cantelli un \"progetto di regolamento\", che per\u00f2 non venne mai attuato.\nIn un'\"Ispezione sui manicomi del Regno\" svolta nel 1891 da parte del ministro dell'Interno Giovanni Nicotera si denunciavano numerosi inconvenienti di tali strutture quali la scarsit\u00e0 o la fatiscenza dei locali, l'inadeguatezza degli strumenti di cura, le scarse condizioni igieniche, la mancanza di una registrazione clinica e il sovraffollamento.La mancanza di una legge nazionale faceva s\u00ec che l'internamento potesse avvenire in differenti modi:\nAnche se formalmente le autorizzazioni erano sempre necessarie, per evitare complicazioni e ritardi, si era soliti praticare ammissioni d'urgenza con successiva domanda di autorizzazione agli organi competenti. Solo nel 1902 Giolitti present\u00f2 al Senato un disegno di legge \"Disposizioni intorno agli alienati e ai manicomi\", basato su quattro punti essenziali, che serviva a regolamentare tutte le strutture, senza distinzioni. Veniva richiesto:\nLa legge n. 36 venne approvata il 14 febbraio 1904 e vennero aggiunte modifiche, quali le dimissioni del malato solo dopo un decreto del tribunale su richiesta del direttore del manicomio (al quale la legge attribuiva la piena autorit\u00e0 sul servizio sanitario, l'alta sorveglianza sulla gestione economica e finanziaria dei manicomi e il potere disciplinare) ed il \"licenziamento in via di prova\", concesso al malato che dimostrava miglioramenti. Esso consisteva nella dimissione temporanea resa definitiva se il malato fosse risultato completamente guarito.\nLa legge Giolitti stabiliva quindi il criterio di internamento: pericolosit\u00e0 sociale e pubblico scandalo. Si entra in manicomio non perch\u00e9 malati, ma perch\u00e9 pericolosi improduttivi, di pubblico scandalo. La legge, che rester\u00e0 in vigore fino al 1978, serviva in primo luogo come strumento di protezione dal \"matto\" per la societ\u00e0 e non considerava i bisogni e i diritti del malato.\nEssa risultava innovativa rispetto al passato, ma non teneva in considerazione n\u00e9 la durata di permanenza nella struttura psichiatrica n\u00e9 il malato, che perdeva ogni diritto dopo il ricovero. Negli ospedali psichiatrici venivano utilizzati l'elettroshock, il coma insulinico e farmaci sperimentali come la cloropromazina che permetteva di ridurre le crisi violente dei ricoverati.\nL'epoca fascista.\nIl 19 ottobre del 1924 venne istituita presso la sala del Consiglio Provinciale di Bologna la Lega Italiana di Igiene e Profilassi Mentale; il Consiglio di presidenza era composto da Giulio Cesare Ferrari, Sante De Sanctis e Eugenio Medea; la presidenza onoraria era assegnata a Leonardo Bianchi, Eugenio Tanzi ed Enrico Morselli, mentre il Comitato centrale era rappresentato dai presidenti delle tredici sezioni regionali. Il Comitato ebbe idee innovative e cerc\u00f2 di cambiare la visione e la funzione dei manicomi fino a quel momento. Si cerc\u00f2 di restituire a tali strutture la funzione curativa a discapito di quella detentiva, usata come strumento di sicurezza.\nUn'altra innovazione fu fatta da Ernesto Ciarla, che istitu\u00ec i Dispensari per una cura precoce della malattia e per diminuire l'onere amministrativo. I ricoverati avevano in media un'et\u00e0 compresa tra i 20 e i 40 anni, in prevalenza maschi, non sposati, di istruzione elementare inferiore. La durata della degenza era variabile il 20% delle psicosi tossiche endogene e il 30% delle psicosi tossiche esogene e affettive erano curate in meno di un mese; il 72,5% delle frenastenie, il 50% delle psico-degenerazioni, il 62,6% delle epilessie, il 40,4% delle psicosi affettive, il 63,5% delle schizofrenie, il 27% delle psicosi tossiche endogene e il 36% delle psicosi alcoliche venivano tenute in osservazione per un periodo compreso da un anno e oltre due anni.\nSu cento dimessi il 17,6% era considerato guarito, il 21,4% era affidato alle famiglie, il 44,3% era ritenuto in esperimento.\nTra il 1922 e il 1937 furono istituiti numerosi istituti, tra cui l'ospedale psichiatrico Casa della Divina Provvidenza di Bisceglie, fondato da don Pasquale Uva nel 1922; l'ospedale psichiatrico provinciale di Rovigo, costruito nel 1930 e chiuso nel 1995; l'ospedale psichiatrico di Agrigento, realizzato sui disegni di qualche decennio prima di Francesco Paolo Palazzotto; l'ospedale psichiatrico di Reggio Calabria, costruito nel 1932 e chiuso nel 1984; l'ospedale psichiatrico di Siracusa, costruito nel 1934 e chiuso nel 1998; l'ospedale psichiatrico di Montecchio Precalcino, costruito nel 1937 e chiuso nel 1980; l'ospedale neuro-psichiatrico di Varese, nel rione Bizzozero, inaugurato nel 1939; l'Istituto interprovinciale per infermi di mente \"Vittorio Emanuele III\", costruito a Grugliasco tra il 1928 e il 1931.\nIl Sessantotto.\nNel 1961 Franco Basaglia inizi\u00f2 da Gorizia ad organizzare un movimento che aveva tra i suoi obiettivi anche la chiusura dei manicomi : tale attivit\u00e0 collettiva confluir\u00e0 poi nella successiva nascita del movimento di Psichiatria Democratica. \nNel 1962 si inaugurarono i primi governi di centro sinistra (fine del centrismo democristiano), si afferm\u00f2 l'aspettativa di un cambiamento e di un'apertura che si riflett\u00e9 anche sulla psichiatria. Prosegu\u00ec l'intento di trasformare i manicomi in ospedali psichiatrici dove poter curare, se non addirittura guarire, i malati di mente. Si cominci\u00f2 a pensare a un'evoluzione degli ospedali e dell'assistenza psichiatrica a partire da cambiamenti indotti all'interno dei manicomi (formazione del personale di cura, introduzione delle tecniche psicoterapeutiche, sperimentazione di nuovi metodi di socializzazione e di psicoterapia di gruppo).\nA partire da esperienze francesi nei primi anni Sessanta (specialmente grazie all'elezione nel 1963 di Ferdinando Barison a presidente dell'AMOPI, Associazione medici ospedali psichiatrici italiani, associazione costituitasi a Napoli nel 1959 come organismo di coordinamento degli psichiatri ospedalieri italiani) la politica di settore rappresent\u00f2 in Italia l'espressione pi\u00f9 avanzata del movimento riformatore e per questo suscit\u00f2 diffidenze, timori, ma anche entusiasmo e speranze. \"Settore\", infatti, significava uscire dall'ospedale e proiettarsi sul territorio. Si cominci\u00f2 a parlare di unit\u00e0 sanitaria locale e la politica di settore ne rispecchiava il corrispettivo in campo psichiatrico.\nNel 1965 il ministro della sanit\u00e0, Luigi Mariotti, tent\u00f2 l'avvio di una riforma. Per prima cosa, il 20 settembre di quell'anno, in un convegno a Milano, lanci\u00f2 un atto di denuncia dello stato dell'assistenza psichiatrica in Italia che avrebbe poi suscitato molte proteste: egli paragon\u00f2 infatti gli ospedali psichiatrici italiani - dove \"i malati di mente, secondo la vecchia legge del 1904, sono considerati uomini irrecuperabili\" - ai lager nazisti. Inoltre, lavor\u00f2 per l'istituzione di piccole strutture da affiancare ai dispensari e ai centri di igiene mentale, legate agli ospedali civili che potessero essere fonte di aiuto e comprensione del paziente.\nOvviamente non tutti si dimostrarono favorevoli a questo progetto, sia per motivi economici che politici, oltre alla semplice paura di mescolare i \u201cmatti\u201d tra la gente \u201cnormale\u201d. In questi anni il movimento antipsichiatrico da Gorizia inizi\u00f2 a diffondersi anche nel resto d'Italia. A Perugia, per esempio, si diede il via a un'opera di ristrutturazione e umanizzazione del manicomio. Cos\u00ec avvenne anche per l'istituto di Nocera Superiore dove venne abolito l'elettroshock. Il suo direttore, Sergio Piro, inizi\u00f2 a intrattenere contatti con Basaglia, prima scettico e poi convinto della sua politica. Anche a Cividale del Friuli venne inaugurato un nuovo metodo terapeutico basato sul dialogo individuale con i pazienti, ma cinque mesi dopo l'avvio del progetto ne fu richiesta la chiusura, evento che sottolinea le profonde spaccature presenti in quegli anni.\nTutto ci\u00f2 accadde in un clima di tensione e cambiamento, con un grande movimento a livello mediatico, tramite film, libri e convegni. \nA Parma, il nuovo assessore alla Sanit\u00e0 Tommasini, inizi\u00f2 ad interessarsi del mondo confuso dei manicomi e allest\u00ec commissioni di esperti con cui discutere di tali problemi. Il tutto si concluse con un grande dibattito a Colorno, dove furono invitati Basaglia e un rappresentante del ministero della Sanit\u00e0. Era il 1967, lo stesso anno della mostra fotografica nella quale vennero esposte immagini scattate nei manicomi italiani, e dove una di queste immagini diventer\u00e0 il manifesto della lotta al manicomio. \nIl 1968 fu l'anno della svolta: molti studenti universitari di medicina, che avevano gi\u00e0 cominciato a frequentare il manicomio di Colorno come volontari, decisero di occuparlo e fu richiamata con prepotenza l'attenzione della citt\u00e0 sui problemi della reclusione manicomiale. Si raggiunse cos\u00ec una situazione di stallo che, a livello nazionale, venne accompagnata da alcune notevoli modifiche alla legge Giolitti del 1904, varate dall'allora ministro della Sanit\u00e0 Luigi Mariotti, con una legge stralcio che introduceva il ricovero volontario.\nL'ospedale di Colorno.\nUn caso particolare e fondamentale fu, l'occupazione dell'ospedale psichiatrico di Colorno (Parma) tra il 1968-1969 che rappresentava una tappa fondamentale per l'evoluzione dell'assistenza psichiatrica. Prima dell'occupazione l'ospedale si presentava con una struttura molto vecchia, con molti malati e pochi medici ed infermieri. Vi era una rigida divisione tra uomini e donne, infermieri ed infermiere e dei reparti in base al grado del disturbo.\nNella primavera del 1968 la protesta degli infermieri trov\u00f2 consenso da parte del movimento studentesco che inizi\u00f2 ad interessarsi all'ospedale, vedendo nella psichiatria il paradigma estremo della medicina di classe. \nDal 27 al 30 gennaio 1969 si svolse a Parma il convegno \"Medicina e psichiatria\" ed \u00e8 proprio qui che gli studenti iniziarono ad avanzare richieste sul miglioramento della struttura e il 2 febbraio decisero di occuparla. Tra le numerose proposte presentate all'interno delle assemblee dell'occupazione si proponeva di aprire le porte della struttura, tenere assemblee comuni di uomini e donne, mandare in pensione i vecchi medici, avere permessi di uscita e di consumo delle sigarette, cancellare la sveglia alle sei, rimuovere le inferriate. Tutte le richieste vennero accolte, ma la stampa locale si dimostr\u00f2 contraria all'occupazione ed il 28 febbraio un gruppo di infermieri, appoggiati sia dalle istituzioni che dalla stampa inizi\u00f2 la contro-occupazione. Iniziarono ad esserci incertezze sia da parte dell'amministrazione, che temeva di subire un danno economico se l'ospedale fosse stato chiuso, sia da parte dei sindacati, che per la maggior parte non appoggiarono la protesta.\nIl 9 marzo termin\u00f2 l'occupazione.\nAlla fine del 1969 Basaglia divenne direttore dei servizi psichiatrici di Parma, mentre coloro che avevano lavorato con lui a Gorizia \u201cmigrarono\u201d verso i servizi psichiatrici delle altre province. Da qui per tutti gli anni settanta sar\u00e0 in tutta Italia un fiorire ininterrotto di libri, film e mostre fotografiche che culminer\u00e0 nel 1976 con Gran premio della giuria al festival di Berlino al film \u201cMatti da slegare\u201d di Silvano Agosti, Marco Bellocchio, Sandro Petraglia e Stefano Rulli.\nLa riforma del 1978.\nGrazie anche al clamore suscitato dal caso Coda a Grugliasco, venne approvata la legge Basaglia (legge 13 maggio 1978 n. 180), che di fatto ha abolito i manicomi. Il Trattamento sanitario obbligatorio (TSO) poteva essere effettuato solo \"se esistono alterazioni psichiche tali da richiedere urgenti interventi terapeutici e se gli stessi non vengano accettati dall'infermo (art. 34)\". La legge consta di 11 articoli:\nI principi che la nuova legge afferma, cio\u00e8 prevenzione e riabilitazione del malato, risultarono nuovi e i processi di adattamento molto lunghi. Tutto ci\u00f2 che fino al 1978 era affidato alle Province diventa responsabilit\u00e0 delle unit\u00e0 sanitarie locali e delle regioni. La legge 180 del maggio 1978 rappresentava l'anticipazione della pi\u00f9 generale legge istitutiva del servizio sanitario nazionale del 23 dicembre 1978, n. 833.\nDopo l'approvazione della legge 180 si inizi\u00f2 a modificare lentamente il disinteresse nei confronti dei bisogni di risocializzazione dei pazienti. In alcune realt\u00e0 territoriali non vi furono delle modifiche sostanziali del carattere residenziale degli ospedali psichiatrici, mentre in altre si inizi\u00f2 a costituire la rete dei servizi di salute mentale territoriali. Nel 1994 il governo Berlusconi I introduce nella legge finanziaria un insieme di norme che impongono la chiusura definitiva dei manicomi e nel 1996 il governo Prodi I ne d\u00e0 attuazione.\nSituazione attuale.\nL'organizzazione dei servizi di salute mentale, in Italia, in accordo con la normativa vigente, prevede le seguenti tipologie di strutture coordinate all'interno di un modello \"dipartimentale\" (DSM, Dipartimento di salute mentale):\nNel 2013 infine sono stati chiusi gli OPG (Ospedali psichiatrici giudiziari), sostituiti dalle Residenze per l'esecuzione delle misure di sicurezza.\nI 76 manicomi attivi nel 1978 sono stati sostituiti da:\nCentro di Salute Mentale (CSM).\nTra queste strutture, quella maggiormente deputata a rispondere ai bisogni emergenti ed a realizzare gli obiettivi terapeutici \u00e8 il Centro di Salute Mentale, che non \u00e8 solo la sede organizzativa dell'\u00e9quipe multidisciplinare, ma rappresenta anche la sede di coordinamento degli interventi di prevenzione, cura, riabilitazione e reinserimento sociale nel territorio di competenza; il CSM \u00e8 chiamato non solo a definire e ad attuare programmi terapeutico-riabilitativi personalizzati, ma anche a valutare le pratiche e le procedure adottate.\nIl CSM assicura i seguenti interventi:\n\u00c8 previsto che il CSM sia attivo, per interventi ambulatoriali e/o domiciliari, almeno 12 ore al giorno, per 6 giorni alla settimana.\nServizio Psichiatrico di Diagnosi e Cura.\nIl Servizio Psichiatrico di Diagnosi e Cura (SPDC) \u00e8 un servizio ospedaliero dove vengono attuati trattamenti psichiatrici volontari ed obbligatori in condizioni di ricovero. Esplica, inoltre, attivit\u00e0 di consulenza agli altri servizi ospedalieri. \u00c8 ubicato all'interno delle strutture ospedaliere (Aziende ospedaliere, Presidi ospedalieri di Aziende sanitarie, Policlinici universitari). \n\u00c8 parte integrante del Dipartimento di Salute Mentale, anche quando l'ospedale in cui \u00e8 ubicato non sia amministrato dalla stessa Azienda sanitaria. In tal caso i rapporti tra le due Aziende sanitarie sono regolati da convenzioni obbligatorie, secondo le indicazioni della Regione. Il numero complessivo dei posti letto \u00e8 individuato tendenzialmente nella misura di uno ogni 10.000 abitanti. Ciascun SPDC contiene non pi\u00f9 di 16 posti letto ed \u00e8 dotato di adeguati spazi per le attivit\u00e0 comuni.\nCentro Diurno.\nIl Centro Diurno (CD) \u00e8 una struttura semiresidenziale con funzioni terapeutico-riabilitative, collocata nel territorio. \u00c8 previsto che sia aperto almeno 8 ore al giorno per 6 giorni a settimana. \u00c8 dotato di una propria \u00e9quipe, eventualmente integrata da operatori di cooperative sociali e organizzazioni di volontariato. Dispone di locali idonei adeguatamente attrezzati. Nell'ambito di progetti terapeutico-riabilitativi personalizzati, consente di attuare percorsi terapeutici e di sperimentare e apprendere abilit\u00e0 nella cura di s\u00e9, nelle attivit\u00e0 della vita quotidiana e nelle relazioni interpersonali individuali e di gruppo, anche ai fini dell'inserimento lavorativo. Il CD pu\u00f2 essere gestito dal DSM o dal privato sociale e imprenditoriale. Nel rispetto degli standard nazionali per l'accreditamento, i rapporti con il DSM sono regolati da apposite convenzioni, che garantiscano la continuit\u00e0 della presa in carico.\nDay Hospital psichiatrico.\nIl Day Hospital psichiatrico (DH) costituisce un'area di assistenza semiresidenziale per prestazioni diagnostiche e terapeutico riabilitative a breve e medio termine. Pu\u00f2 essere collocato all'interno dell'ospedale, con un collegamento funzionale e gestionale con il Servizio Psichiatrico di Diagnosi e Cura. Pu\u00f2 essere, inoltre, collocato presso strutture esterne all'ospedale, collegate con il CSM, dotate di adeguati spazi, delle attrezzature e del personale necessario.\n\u00c8 previsto che sia aperto almeno 8 ore al giorno per 6 giorni alla settimana.\nHa la funzione di:\nL'utente vi accede in base a programmi concordati tra gli operatori del DSM.\nLe Regioni e le Province Autonome, nell'ambito della programmazione sanitaria regionale, definiscono la collocazione e il numero dei posti letto in DH, tenendo presente che un posto letto in DH \u00e8 equivalente ad un posto letto in SPDC.\nPresso ogni azienda sanitaria locale \u00e8 presente un dipartimento di salute mentale, con un direttore e personale sanitario misto (psichiatri, tecnici della riabilitazione psichiatrica, psicologi, assistenti sociali, educatori professionali, infermieri, terapisti occupazionali, oss), dove il paziente si pu\u00f2 rivolgere e trovare una gamma di risposte diversificate a seconda del suo problema.\nIl \"progetto terapeutico\" si compone di diverse attivit\u00e0 integrate: terapie di vario genere ambulatoriali (farmacologiche e psicoterapeutiche), centri diurni con attivit\u00e0 di sostegno e socializzanti, day hospital, comunit\u00e0 protette, comunit\u00e0 alloggio, convivenze guidate, misure per l'inserimento lavorativo, ricovero in ospedale (servizio psichiatrico di diagnosi e cura) e in case di cura. La rete dei servizi cos\u00ec strutturata, spesso non sufficiente per il bisogno espresso, deve trovare collaborazione con gli altri servizi socio-sanitari presenti sul territorio di riferimento.\nIl ricovero in ospedale \u00e8 generalmente volontario, ed \u00e8 proposto solo in condizioni di particolare gravit\u00e0, indipendentemente dalla \"pericolosit\u00e0 sociale\". \nGli interventi di prevenzione, cura e riabilitazione relativi alla salute mentale sono attuati dai servizi e dai presidi territoriali extra-ospedalieri; in tal modo i pazienti continuano a godere dei propri diritti civili e della propria autodeterminazione. Eventuali accertamenti e trattamenti sanitari obbligatori (ASO e TSO) possono essere disposti dall'autorit\u00e0 sanitaria, nel rispetto della dignit\u00e0 della persona e dei diritti civili e politici, compreso il diritto di libera scelta del medico e del luogo di cura. I suddetti accertamenti devono essere accompagnati, quindi, da iniziative assistenziali che assicurino il consenso e la partecipazione della persona obbligata. In tal modo si cerca di ridurre il ricorso ai trattamenti sanitari obbligatori, e a promuovere lo sviluppo di iniziative di prevenzione e di educazione sanitaria.\nStrutture Residenziali.\nSi definisce struttura residenziale (SR) una struttura extra-ospedaliera in cui si svolge una parte del programma terapeutico-riabilitativo e socio-riabilitativo per i cittadini con disagio psichiatrico inviati dal CSM con programma personalizzato e periodicamente verificato. Queste strutture hanno lo scopo di offrire una rete di rapporti e di opportunit\u00e0 emancipative, all'interno di specifiche attivit\u00e0 riabilitative. La SR, pertanto, non va intesa come soluzione abitativa. Le strutture residenziali sono differenziate in base all'intensit\u00e0 di assistenza sanitaria (24 ore, 12 ore, fasce orarie) e non hanno pi\u00f9 di 20 posti. Sono collocate in localit\u00e0 urbanizzate e facilmente accessibili per prevenire ogni forma di isolamento delle persone che vi sono ospitate e per favorire lo scambio sociale. Le SR possono essere realizzate e gestite dal DSM o dal privato sociale e imprenditoriale. In tal caso i rapporti con il DSM sono regolati da appositi accordi ove siano definiti i tetti di attivit\u00e0 e le modalit\u00e0 di controllo degli ingressi e delle dimissioni."}
{"id": "753502", "revid": "339392", "url": "https://it.wikipedia.org/wiki?curid=753502", "title": "Alexander Kotoglod", "text": ""}
{"id": "753503", "revid": "6139538", "url": "https://it.wikipedia.org/wiki?curid=753503", "title": "Coltello custom", "text": ""}
{"id": "753506", "revid": "1573940", "url": "https://it.wikipedia.org/wiki?curid=753506", "title": "Aleksandr Koval\u00ebv", "text": "Oltre alle due medaglie olimpiche di Atene 2004, argento nel C2\u00a01000\u00a0m e bronzo nel 500\u00a0m, in coppia con Aleksandr Kostoglod, ha vinto tre titoli mondiali."}
{"id": "753509", "revid": "254401", "url": "https://it.wikipedia.org/wiki?curid=753509", "title": "Collezionismo di coltelli", "text": "Il collezionismo di coltelli \u00e8 una forma di collezionismo rivolto ai coltelli.\nCaratteristiche.\nI coltelli solitamente vengono raccolti in collezioni per diversi scopi, oltre al fine ludico e hobbistico si costituiscono collezioni di coltelli a scopo scientifico e antropologico.\nQuesti ultimi tipi di collezioni sono spesso curate da enti pubblici e musei anche se \u00e8 molto comune trovare collezioni di coltelli private di altissimo valore culturale.\n\u00c8 molto diffuso, tra i collezionisti di coltelli privati, raccogliere pezzi di un certo valore di mercato e di una certa rarit\u00e0, questo fatto ha provocato un'evoluzione di questa forma di raccolta che ha influenzato non poco anche la produzione di alcune piccole industrie e di numerosi coltellinai autonomi che hanno privilegiato, nelle loro produzioni, le serie limitate e i pezzi unici oltre naturalmente gli apporti di materiali pregiati come l'acciaio damasco per le lame e oro e pietre preziose per i manici.\nIl coltello da collezione.\nNon \u00e8 difficile trovare sul mercato coltelli di pregevole fattura e costituiti dai materiali pi\u00f9 rari e stravaganti come i manici in avorio fossile o meteorite e arricchiti da incisioni di celebri cesellatori o da particolari disegni su osso o avorio detti scrimshaw.\nQuesto fatto ha determinato la nascita di un particolare tipo di coltello definito \"coltello da collezione\" perch\u00e9 non \u00e8 nato per essere usato come utensile ma esclusivamente per essere collezionato.\nQuesti particolari coltelli abbelliti e curati da raffinate lavorazioni vengono anche comunemente chiamati col termine mutuato dalla lingua statunitense: coltello \"custom\".\nSpesso si collezionano i coltelli antichi anche di umili origini come i coltelli contadini o i coltelli da pastore.\nNon \u00e8 raro trovare tuttavia collezioni di coltelli d'uso comune di fabbricazione attuale.\nIl collezionismo di coltelli.\nIl collezionismo di coltelli \u00e8 una pratica molto diffusa soprattutto negli Stati Uniti d'America i quali rappresentano forse il paese guida di questa attivit\u00e0. Ma anche in Europa \u00e8 diventata un'attivit\u00e0 ricorrente e in Italia si contano numerosi appassionati e due riviste mensili specializzate (Lame d'Autore e Coltelli) oltre a numerose mostre e raduni in molte regioni tra queste spiccano Arresojas chiamata anche biennale del coltello sardo che si svolge presso Guspini (CA) in Sardegna, il CIC show di Milano, il Culter Expo di Novegro in Lombardia e la mostra di Roccagiovine nel Lazio patrocinata dall'A.I.S.C.A."}
{"id": "753510", "revid": "1226", "url": "https://it.wikipedia.org/wiki?curid=753510", "title": "Prima Guerra Zulu", "text": ""}
{"id": "753511", "revid": "1226", "url": "https://it.wikipedia.org/wiki?curid=753511", "title": "Guerra Anglo-Zul\u00f9", "text": ""}
{"id": "753514", "revid": "1226", "url": "https://it.wikipedia.org/wiki?curid=753514", "title": "Guerra Zulu", "text": ""}
{"id": "753515", "revid": "1226", "url": "https://it.wikipedia.org/wiki?curid=753515", "title": "Guerra Zul\u00f9", "text": ""}
{"id": "753516", "revid": "767487", "url": "https://it.wikipedia.org/wiki?curid=753516", "title": "Silingi", "text": "I Silingi (in latino \"Silingae\", in greco \"\u03a3\u03b9\u03bb\u03af\u03b3\u03b3\u03b1\u03b9\" - \"Silingai\") erano un insieme di trib\u00f9 germaniche facente parte dell'etnia dei Vandali. Erano originari della Bassa Slesia, la cui denominazione deriva probabilmente proprio dal termine \"Silingi\" (il fiume presso il quale erano insediati fu denominato dopo le invasioni slave del V - VI secolo Silingja (oggi \u015al\u0119\u017ca). Le trib\u00f9 slave che vissero presso il fiume Sl\u0119\u017ea furono quindi chiamate \"\u015al\u0119\u017cani\" e la terra degli Sl\u0119\u017eani fu successivamente denominata \u015al\u0105sk in polacco, Slezsko in ceco, Silesia in latino e Schlesien in tedesco.\nI Silingi presero parte ai movimenti migratori dei Vandali, arrivando ad insediarsi, insieme ad Asdingi, Suebi e qualche trib\u00f9 di Alani, nella penisola iberica intorno al 409. \nNel 418, condotti dal loro Re Fr\u00e9d\u00e9bal, furono duramente sconfitti dai Visigoti, alleati di Roma, arrivati nella penisola per \"ripulirla\" da quelli che consideravano i veri \"Barbari\". I Suebi furono costretti a ritirarsi in Galizia, gli Alani subirono fortissime perdite e i Silingi furono quasi sterminati e il loro Re mor\u00ec in battaglia. \nLe popolazioni di questi ultimi due gruppi etnici, scacciate dalle terre conquistate e senza re, si ritirarono nella Betica (odierna Andalusia) decidendo di sottomettersi all'autorit\u00e0 del re asdingo Gunderico. "}
{"id": "753526", "revid": "337344", "url": "https://it.wikipedia.org/wiki?curid=753526", "title": "U-Bahn", "text": ""}
{"id": "753529", "revid": "767487", "url": "https://it.wikipedia.org/wiki?curid=753529", "title": "Rock the Block", "text": "Rock the Block \u00e8 il quattordicesimo album in studio della heavy metal band, Krokus, uscito il 25 febbraio 2003 per l'Etichetta discografica Warner Music Group.\nIl disco.\nDopo qualche anno di silenzio e di progetti paralleli di alcuni membri, i Krokus ritornano quindi con \"Rock the Block\" che vede il ritorno di Von Arb alla chitarra. Per il resto notiamo un non insolito cambio di formazione, con Tony Castell al basso, Dominique Favez alla chitarra ritmica (entrambi derivanti dall'esperienza con Storace nei DC World), e Patrick Aeby alla batteria.\n\"Rock The Block\" \u00e8 un buonissimo album in classico stile Krokus, 14 brani di sano rock'n'roll caricato. Certo i Krokus hanno perso l'irruenza giovanile di albums come \"\"One Vice at a Time\" o \"Headhunter\" ed il sound risulta senz'altro pi\u00f9 controllato. Tuttavia i brani scorrono senza cedimenti e senza mai annoiare. L'opener \"Mad World\", con quell'irresistibile ritornello, \u00e8 un nuovo classico. Vi segnalerei inoltre la minacciosa \"Night Of The Snakes\" e le melodiche \"Open Fire\" e \"Go My Way\"\". Sorprendente la prova di Von Arb che ci regala alcuni degli assoli pi\u00f9 belli della sua carriera, mentre Storace non ha perso un briciolo della sua voce e del suo carisma.\nL'album, edito per la WEA International, sembra guadagnare subito molti consensi. Guadagner\u00e0 infatti il disco di platino e otterr\u00e0 il primo posto nelle classifiche svizzere. Venne prodotto da Von Arb, Favez, Aeby e Storace."}
{"id": "753535", "revid": "1543377", "url": "https://it.wikipedia.org/wiki?curid=753535", "title": "Corsari Palermo", "text": "I Corsari Palermo sono stati una squadra di football americano della citt\u00e0 di Palermo. Fondati nel 1999, nella stagione 2008 hanno partecipato alla Italian Football League FIDAF. Al termine della stessa stagione hanno cessato l'attivit\u00e0.\nDurante i loro 9 anni di attivit\u00e0 hanno dato vita ad un'accesa rivalit\u00e0 con l'altra squadra del capoluogo siciliano, gli Sharks Palermo.\nIl simbolo della squadra era una reinterpretazione del Jolly Roger di Calico Jack Rackham, con un Triscele (simbolo della Sicilia) al posto del classico teschio."}
{"id": "753540", "revid": "97701", "url": "https://it.wikipedia.org/wiki?curid=753540", "title": "Liste del presidente", "text": ""}
{"id": "753544", "revid": "7336", "url": "https://it.wikipedia.org/wiki?curid=753544", "title": "Rongo rongo", "text": ""}
{"id": "753545", "revid": "47767", "url": "https://it.wikipedia.org/wiki?curid=753545", "title": "Aristidis Constantinidis", "text": ""}
{"id": "753547", "revid": "7336", "url": "https://it.wikipedia.org/wiki?curid=753547", "title": "Ko hau rongo rongo", "text": ""}
{"id": "753548", "revid": "762947", "url": "https://it.wikipedia.org/wiki?curid=753548", "title": "English National Ballet", "text": "L'English National Ballet \u00e8 una compagnia di danza classica fondata nel 1950 da Dame Alicia Markova e Sir Anton Dolin come London Festival Ballet e con sede a Markova House a Sud Kensington, Londra, Inghilterra. Mut\u00f2 il suo nome in quello attuale nel 1988, per meglio indicare il suo ruolo di compagnia nazionale di balletto, e si mun\u00ec di una scuola di formazione avanzata per giovani danzatori classici. Insieme con il Royal Ballet, il Birmingham Royal Ballet e lo Scottish Ballet, \u00e8 una delle quattro principali compagnie di balletto in Gran Bretagna.\nL'English National Ballet \u00e8 una delle pi\u00f9 importanti compagnie di tourn\u00e9e in Europa, esibendosi nei teatri di tutto il Regno Unito cos\u00ec come svolgendo tour internazionali ed esibendosi in occasione di eventi speciali. La compagnia impiega circa 67 ballerini e un'orchestra sinfonica, (English National Ballet Philharmonic) e c'\u00e8 anche una scuola associata, l'English National Ballet School, che \u00e8 indipendente dalla compagnia di danza. La societ\u00e0 svolge regolarmente le sue stagioni al London Coliseum ed \u00e8 apprezzata per aver appositamente allestito spettacoli alla Royal Albert Hall. Nel 2014 l'English National Ballet \u00e8 diventata una societ\u00e0 Associata del Sadler's Wells. Il Patrono dell'English National Ballet \u00e8 SAR, Il Duca di York.\nStoria.\nL'English National Ballet fu fondato nel 1950 dalla coppia di danza britannica, Alicia Markova e Anton Dolin.\nLa Markova e Dolin erano grandi stelle dei Ballets Russes, una delle compagnie di danza pi\u00f9 importanti del XX secolo. Dopo la morte del suo direttore Sergej Djagilev nel 1929, la Societ\u00e0 fu sciolta e nel 1931, uno dei suoi ballerini, Ninette de Valois, fond\u00f2 la Compagnia di Balletto Vic-Wells a Londra, con la Markova e Dolin come primi ballerini, Markova diventando Prima Ballerina nel 1933. Markova e Dolin lasciarono il Balletto Vic-Wells nel 1935 per andare in tour come Compagnia Markova-Dolin e dopo il successo delle loro performance, decisero di formare la propria compagnia con l'unico scopo quello di andare in tourn\u00e9e sia a livello nazionale che internazionale, portando la danza a un pubblico che non aveva avuto la possibilit\u00e0 di vedere questa forma d'arte.\nIl London Festival Ballet fu fondato nel 1950 con il sostegno finanziario dell'impresario polacco Julian Braunsweg. Il nome era ispirato all'allora imminente Festival della Bretagna. Dolin \u00e8 stato il primo direttore artistico della Compagnia e la costitu\u00ec come un gruppo per tourn\u00e9e sia a livello nazionale nel Regno Unito che a livello internazionale, andando in tour all'estero per la prima volta nel 1951. Dolin introdusse anche una serie di programmi educativi nei primi anni, progettati per rendere accessibile il balletto ad un pubblico sempre nuovo. Dolin rimase come direttore artistico fino al 1962, seguito da John Gilpin, anche lui ballerino con la compagnia dal 1950-1960 e dal 1962 al 1971. La Societ\u00e0 crebbe in dimensioni e stato, intraprendendo larghe tourn\u00e9e nazionali ed internazionali, presentando una nuova generazione di ballerini a tutto tondo, mentre fu pi\u00f9 volte sull'orlo della bancarotta. Braunsweg lasci\u00f2 nel 1965 e Donald Albery assunse l'incarico fino al 1968, stabilizzando il bilancio con una programmazione pi\u00f9 certa. L'ex ballerina del Royal Ballet Beryl Grey, diresse l'azienda (ora chiamata \"London Festival Ballet\") nel periodo 1968-1979, innalzando gli standard tecnici, andando in tour ampiamente e invitando importanti guest star e coreografi tra cui L\u00e9onide Massine e Rudolf Nureyev, che scopr\u00ec la ballerina Eva Evdokimova come sua prima principessa Aurora nella sua produzione de \"La bella addormentata\" nel 1975. Evdokimova a sua volta divent\u00f2 la prima ballerina della Societ\u00e0 sotto la guida di Grey e continu\u00f2 a regnare (insieme a Elisabetta Terabust), sotto i successivi direttori John Field e Peter Schaufuss.\nFu la Evdokimova che sugger\u00ec di cambiare il nome in English National Ballet in modo da riflettere il ruolo della Societ\u00e0 come unica compagnia di danza classica della Gran Bretagna dedicata a balletti da tourn\u00e9e a livello nazionale ad un prezzo accessibile per il pubblico. Il cambio di nome fu attuato nel 1989.\nIvan Nagy (fino al 1993), Derek Deane (fino al 2001) e Matz Skoog (fino al 2006) diressero la compagnia prima di Wayne Eagling, ex capo del Balletto Nazionale Olandese, assunto nel 2006. Nel mese di aprile 2012, a seguito di un improvviso annuncio a febbraio, delle dimissioni di Eagling, la ballerina del The Royal Ballet Tamara Rojo fu annunciata come suo successore alla fine della stagione 2012, nel mese di agosto dello stesso anno.\nBallerini italiani famosi.\nL'English National Ballet ha da sempre accolto nel suo organico artisti delle pi\u00f9 diverse nazionalit\u00e0, e molti sono stati negli anni i talenti italiani applauditi in Inghilterra.\nTra questi l'ospite scaligero Roberto Bolle, l'\u00e9toile internazionale Elisabetta Terabust, Renata Calderini e Maurizio Bellezza dalla Scala di Milano, Raffaele Paganini e Lucia Truglia provenienti dal Teatro dell'Opera di Roma, Ambra Vallo e Giuseppe Picone da Napoli, Alessandro Molin dall'Aterballetto, Laura Contardi da Piacenza, Monica Perego dalla Royal Ballet School.\nDanzatori.\nI danzatori della compagnia sono elencati nel sito web ufficiale, con fotografie e le biografie collegate.\nArtisti ospiti.\nDa maggio 2014, gli artisti ospiti sono: Carlos Acosta, Vadim Muntagirov, Friedemann Vogel, e Alban Lendorf."}
{"id": "753554", "revid": "767487", "url": "https://it.wikipedia.org/wiki?curid=753554", "title": "Hellraiser (Krokus)", "text": "Hellraiser \u00e8 il quindicesimo album in studio della heavy metal band, Krokus, uscito il 15 settembre 2006 per l'Etichetta discografica AFM Records."}
{"id": "753555", "revid": "339392", "url": "https://it.wikipedia.org/wiki?curid=753555", "title": "Olio Extravergine del Garda DOP", "text": ""}
{"id": "753556", "revid": "77358", "url": "https://it.wikipedia.org/wiki?curid=753556", "title": "Collettivit\u00e0 d'oltre-mare", "text": ""}
{"id": "753557", "revid": "339392", "url": "https://it.wikipedia.org/wiki?curid=753557", "title": "Olio del Garda DOP", "text": ""}
{"id": "753558", "revid": "123236859", "url": "https://it.wikipedia.org/wiki?curid=753558", "title": "Ecovillaggio", "text": "L'ecovillaggio \u00e8 un tipo di comunit\u00e0 basata esplicitamente sulla sostenibilit\u00e0 ambientale.\nI principi di questo tipo di comunit\u00e0, secondo l'ecologo ed agronomo australiano David Holmgren (che ne \u00e8 uno dei maggiori teorici), sono i seguenti:\nLa realt\u00e0 degli ecovillaggi intende dar vita a nuove forme di convivenza, tali da rispondere all'attuale disgregazione del tessuto familiare, culturale e sociale della condizione postmoderna e globalizzata.\nL'ecovillaggio costituisce un laboratorio di ricerca e sperimentazione verso stili di vita alternativi ai modelli socio-economici pi\u00f9 diffusi. A differenza della \u00abcomunit\u00e0\u00bb, di dimensioni pi\u00f9 ridotte, l'ecovillaggio tende al massimo dell'autosufficienza, in modo da soddisfare il pi\u00f9 possibile, al suo interno, ogni esigenza dei suoi membri (lavoro, svago, espressione di s\u00e9, educazione, bisogni affettivi). In questo senso, l'ecovillaggio si presta a costituirsi come un modello sostenibile, sul piano economico, sociale ed ecologico (uso di energie rinnovabili e tecnologie appropriate, difesa dell'ambiente e dell'economia locale)."}
{"id": "753561", "revid": "196390", "url": "https://it.wikipedia.org/wiki?curid=753561", "title": "Ideogrammi", "text": ""}
{"id": "753562", "revid": "1522738", "url": "https://it.wikipedia.org/wiki?curid=753562", "title": "Cenerentola II - Quando i sogni diventano realt\u00e0", "text": "Cenerentola II - Quando i sogni diventano realt\u00e0 (\"Cinderella II: Dreams Come True\") \u00e8 un film d'animazione \"direct-to-video\" del 2002 diretto da John Kafka. \u00c8 il sequel del Classico Disney \"Cenerentola\" (1950). \nVenne prodotto nel 2001 e distribuito negli Stati Uniti il 26 febbraio 2002. Venne seguito a sua volta da \"Cenerentola - Il gioco del destino\" (2007). \u00c8 composto da tre segmenti in cui Cenerentola organizza una festa, il topo Giac viene trasformato in un essere umano e vive come paggio di Cenerentola, e la sorellastra Anastasia raggiunge la sua redenzione attraverso l'innamoramento con un giovane panettiere, un uomo di bassa classe che Lady Tremaine e Genoveffa non approvano. \nCon un costo di produzione stimato di 5 milioni di dollari, \"Cenerentola II - Quando i sogni diventano realt\u00e0\" fu il sequel animato della Walt Disney Pictures pi\u00f9 venduto dell'anno, incassando circa 120 milioni di dollari in vendite di home video, ma il film stesso venne accolto da una reazione prevalentemente negativa dalla critica.\nTrama.\nNel castello del regno, i topini amici di Cenerentola Gas Gas e Giac corrono in una stanza dove la Fata Smemorina sta leggendo la storia di Cenerentola agli altri topi. Con loro grande disappunto, arrivano proprio quando la Fata Smemorina finisce di raccontare la storia. Con l'aiuto della fata, i topi cominciano a creare un nuovo libro per raccontare ci\u00f2 che accade dopo il \"per sempre felici e contenti\", mettendo insieme tre segmenti di storie in un unico racconto.\nEpisodi.\nIl primo giorno al castello.\nMentre il re e il Principe Azzurro sono via, Cenerentola \u00e8 messa a capo dei banchetti e feste del palazzo. Tuttavia la principessa si rende conto che non \u00e8 soddisfatta del modo in cui sono gestiti di solito, infatti sono guidati da Prudence, la governante del castello, una donna dal carattere particolarmente duro e spigoloso. Con l'aiuto dei suoi amici, Cenerentola convince tutti nel palazzo che a tutti gli abitanti del regno dovrebbe essere permesso di partecipare al prossimo banchetto reale e che non tutto deve essere sempre uguale ai modi tradizionali, infatti alla fine il banchetto ha un enorme successo. \nI topi aggiungono quella storia al libro mentre Giac ottiene un aiuto magico dalla Fata per aprire una bottiglia di inchiostro. Mentre commenta che non gli piace \"quella bacchetta\", Gas Gas gli ricorda del suo ultimo incontro con essa: cercando di impressionare Mary, la sua fidanzata, Giac permette alla Fata di raccontare la storia.\nLa festa di primavera.\nGiac pensa di essere troppo piccolo per aiutare Cenerentola a palazzo come faceva nel primo film, la Fata Smemorina appare per aiutarlo e lo trasforma in un essere umano, cos\u00ec che possa dare una mano come tutti gli altri. Tuttavia questo non ferma Pom Pom, la gatta snob e antipatica del palazzo diventata da poco la nuova nemica dei topi, dall'inseguire Giac, il quale viene chiamato \"Sir Hugo\" dopo aver tossito nel tentativo di rivelare a Cenerentola la sua identit\u00e0. In seguito, dopo aver fermato un elefante fuori controllo alla festa di primavera salvadola, Giac impara a essere felice per quello che \u00e8.\nDopo la storia uno dei topi fa finire della polvere magica sugli strumenti da disegno, facendoli animare. Essi per\u00f2 cominciano a danneggiare il libro quasi completato, finch\u00e9 la Fata mette fine alla magia. Mentre i topi rimediano al pasticcio, si ricordano di aver visto di peggio, e infatti Giac gli racconta di quando Anastasia si innamor\u00f2.\nAnastasia innamorata.\nAnastasia, sorellastra di Cenerentola, si innamora di un gentile e comune panettiere che per\u00f2 non piace alla madre Lady Tremaine e alla sorella maggiore Genoveffa, infatti vogliono che sposi un uomo ricco, e perci\u00f2 la costringono a dimenticare il panettiere e sostengono che tutto nella bottega del fornaio \u00e8 inferiore; Anastasia tuttavia ignora l'ammonimento della madre. Nel frattempo, per\u00f2 Lucifero ricomincia a dare la caccia ai topi di Cenerentola, e Anastasia viene calciata da un cavallo quando lei e il fornaio si incontrano, ed \u00e8 mortificata quando si schianta contro il negozio. Tuttavia, Cenerentola scopre i sentimenti di Anastasia e cerca di farla fidanzare con il panettiere. Durante questo evento, Lucifero entra nel palazzo continuando ad inseguire i topi di Cenerentola, ma poi si innamora di Pom Pom, senza essere ricambiato. I topi decidono di aiutare il loro vecchio nemico a far innamorare Pom Pom di lui in cambio di smettere di dare loro la caccia. Tuttavia per\u00f2, quando Lucifero e Pom Pom si mettono insieme, la gatta convince Lucifero a rompere la sua promessa aiutandola a catturare i topi. Nel successivo inseguimento, i topi fanno cadere un secchio d'acqua su Pom Pom, e lei lascia Lucifero per dispetto. Il fornaio, nel frattempo, invita Anastasia al prossimo ballo, cosa che la madre e Genoveffa disapprovano, ma alla fine Anastasia rimane con il fornaio e si fidanza con lui.\nI topi terminano finalmente il loro libro, subito cominciano a cantare una ripresa di \"Bibbidi-Bobbidi-Bu\", mentre cercano Cenerentola nel tentativo di darle il libro. Quando la raggiungono, lei suggerisce di leggerlo tutti insieme, e cos\u00ec i topi, Cenerentola e la Fata Smemorina si riuniscono davanti al fuoco a leggere il libro.\nDistribuzione.\nEdizione italiana.\nL'edizione italiana del film venne curata dalla Disney Character Voices International. Il doppiaggio, eseguito dalla Royfilm, venne diretto da Leslie La Penna, e i dialoghi sono di Manuela Marianetti. La parte musicale del film \u00e8 a cura di Ermavilo. Nessuno dei doppiatori delle due edizioni del primo film riprende il proprio ruolo, ma Maria Cristina Brancucci, che nel ridoppiaggio di \"Cenerentola\" interpretava le parti cantate della protagonista, qui interpreta quelle della Fata Smemorina. Monica Ward e Alina Moradei avevano gi\u00e0 doppiato i loro personaggi nella serie TV \"House of Mouse - Il Topoclub\".\nColonna sonora.\nNel film sono contenute tre canzoni principali, una per ogni episodio, cantate per la versione inglese da Allison Brooke e per quella italiana da Renata Fusco.\nAccoglienza.\nNonostante il film sia un successo di vendite (superando la soglia dei 120 milioni di dollari), la ricezione critica fu prevalentemente negativa. Molti critici convenirono che sembrava un'unione di resti di una serie televisiva respinta (analogamente a \"Il mondo incantato di Belle\" e \"Atlantis - Il ritorno di Milo\"). \u00c8 attualmente titolare dell'11% di consensi da parte dei critici interpellati da Rotten Tomatoes.\nEdizioni home video.\nVHS.\nLa prima edizione VHS del film usc\u00ec in Italia il 17 aprile 2002, insieme alla prima edizione DVD.\nDVD.\nLa prima edizione DVD usc\u00ec il 17 aprile 2002. La seconda edizione DVD usc\u00ec il 16 novembre 2005. Si tratta di un'edizione speciale uscita in occasione della Platinum Edition a un disco di \"Cenerentola\", e distribuita anche insieme a quest'ultima.\nLa terza edizione DVD \u00e8 uscita il 12 settembre 2012, insieme alla prima edizione BD. Il DVD \u00e8 disponibile anche in un cofanetto con gli altri film della trilogia.\nBlu-ray.\nLa prima edizione BD del film \u00e8 uscita in Italia il 12 settembre 2012. Il BD, disponibile solo in un cofanetto con la Diamond Edition di \"Cenerentola\", contiene entrambi i sequel."}
{"id": "753565", "revid": "287204", "url": "https://it.wikipedia.org/wiki?curid=753565", "title": "Curacao", "text": ""}
{"id": "753567", "revid": "7336", "url": "https://it.wikipedia.org/wiki?curid=753567", "title": "Logogrammi", "text": ""}
{"id": "753572", "revid": "7336", "url": "https://it.wikipedia.org/wiki?curid=753572", "title": "Pittogrammi", "text": ""}
{"id": "753574", "revid": "1957079", "url": "https://it.wikipedia.org/wiki?curid=753574", "title": "Francesco Nullo", "text": "La famiglia.\nFiglio di Arcangelo e Angelina Magno, personaggio di grande coraggio, visse nel XIX secolo e leg\u00f2 il suo nome a numerose imprese patriottiche in Italia e Polonia. Di famiglia agiata, era commerciante di tele di lino e possedeva una fabbrica di tessuti. Partecip\u00f2, coi suoi due fratelli, a fianco della popolazione milanese nelle barricate delle cinque giornate di Milano, durante i moti del 1848, fatto che gli caus\u00f2 numerosi problemi con la polizia austriaca. Arruolatosi nei Corpi Volontari Lombardi del generale Michele Allemandi nel mese di aprile prese parte alla sfortunata invasione del Trentino.\nIl patriota.\nAnimato da profondo spirito patriottico, si un\u00ec nel 1859 a Garibaldi nelle file dei Cacciatori delle Alpi per combattere contro gli austriaci. Ma l'impresa per la quale pass\u00f2 alla storia fu la spedizione dei Mille. Nullo si occup\u00f2 personalmente dell'arruolamento dei volontari nella propria citt\u00e0 che, visto il grande numero di adesioni, si pot\u00e9 fregiare dell'appellativo di \"Citt\u00e0 dei Mille\".\nInoltre si dice che, grazie alla sua attivit\u00e0 nel campo dei tessuti, forn\u00ec le camicie rosse utilizzate dai garibaldini nella spedizione.\nLa spedizione dei Mille lo vide protagonista di atti di valore, tanto che fu lui a piantare il primo tricolore a Palermo, il 27 maggio 1860. Successivamente, ebbe il comando di unit\u00e0 militari in varie operazioni, fra cui quella bruscamente interrotta dalla battaglia di Pettorano.\nScrisse sul \"Libro d'Onore\" dei volontari bergamaschi \nNell'elenco ufficiale dei partecipanti all'impresa, pubblicato sulla Gazzetta Ufficiale del Regno d'Italia del 12 novembre 1878, lo si trova al numero 695.\nEbbe tra i garibaldini una carriera militare assai veloce, che lo vide passare dal grado di capitano (dopo il suo ferimento nella battaglia di Calatafimi) a quello di tenente colonnello, per terminare a quello di generale.\nNel 1862 venne arrestato con altri 123 garibaldini mentre organizzava una spedizione per la liberazione del Veneto, ricordata come fatti di Sarnico. Continu\u00f2 ad essere fedele compagno di Garibaldi anche nella seconda spedizione in Sicilia del 1862 con lo scontro d'Aspromonte. In questa occasione Nullo, il 3 luglio a Palermo, fu affiliato alla massoneria di rito scozzese (nella Loggia \"I Rigeneratori del 12 gennaro 1848 al 1860 Garibaldini\", della quale era Maestro Venerabile Emanuele Sartorio) insieme agli altri componenti dello Stato Maggiore garibaldino (Giacinto Bruzzesi, Pietro Ripari, Enrico Guastalla, Giuseppe Guerzoni, Giovanni Chiassi, Giovanni Basso, Giuseppe Nuvolari, ed altri ufficiali): fu lo stesso Garibaldi, nella veste di Gran Maestro, a firmare la proposta di ammissione regolare \u00abai misteri dell'Ord:. M:. in alcune delle RR:. LL:. poste sotto l'O:. di Palermo\u00bb. \u00abA tal fine e con gli alti poteri a me conferiti \u2013 aggiungeva \u2013 gli dispenso dalle solite formalit\u00e0\u00bb.\nIn Polonia.\nDopo la caduta del governo Rattazzi, a causa della generale indignazione per i fatti d'Aspromonte, il nuovo primo ministro Farini incoraggi\u00f2 Nullo a formare una legione di volontari per intervenire al fianco degli insorti polacchi contro la dominazione russa, assicurando il proprio intervento presso il Re, affinch\u00e9 dichiarasse guerra all'Impero russo. Malgrado la caduta di Farini (che aveva minacciato il re con un coltello durante un consiglio dei ministri manifestando i segni di un disturbo psichico) Nullo riusc\u00ec a partire per la Polonia, alla testa di una formazione raccogliticcia di circa 600 volontari italiani e francesi, tra i quali una sessantina di camicie rosse. Durante il viaggio di trasferimento, si aggregarono alla legione franco-italiana anche piccoli gruppi di cacciatori polacchi in esilio e gli \"Zuavi della Morte\", guidati dal tenente Fran\u00e7ois Rochebrune.\nLa Legione varc\u00f2 i confini della Polonia del Congresso il 3 maggio 1863 presso Krzeszowice. Quel giorno venne ingaggiata la prima battaglia del gruppo in Polonia a Pod\u0142\u0119\u017ce, dove sconfisse una pattuglia zarista.\nSuccessivamente, il 5 maggio 1863 la Legione prese parte nella battaglia di Krzykawka, dove insieme agli \"Zuavi della Morte\" sub\u00ec pesanti perdite; Nullo cadde in battaglia trafitto da un proiettile cosacco, avendo solo il tempo di sussurrare, in dialetto bergamasco: \"S\u00f3 m\u00f3rt!\" (\"sono morto\"). Nonostante l'inesperienza degli insorti polacchi, si batt\u00e9 con un coraggio tale da creare attorno a s\u00e9 un alone di invulnerabilit\u00e0 e guadagnarsi l'ammirazione di tutti. Nello stesso scontro altri italiani furono fatti prigionieri e deportati in Siberia, tra cui Giovanni Rustici, e insieme a Nullo fu ferito anche Stefano Elia Marchetti, che fu poi trasportato a casa di un capitano austriaco, vicino al confine della Polonia austriaca, a Chrzan\u00f3w, dove mor\u00ec sei giorni dopo a causa delle ferite riportate.\nNullo \u00e8 stato sepolto a Olkusz, in Polonia.\nRicordo.\nIn Polonia Francesco Nullo \u00e8 considerato un eroe nazionale. Il Governo Nazionale Polacco gli confer\u00ec il grado di generale. Nella Seconda Repubblica di Polonia, fu patrono del 50\u00ba Reggimento Fucilieri di Kresy (\"50 Pulk Piechoty Strzelc\u00f3w Kresowych\"). Anche durante gli anni della guerra fredda, un console andava a Bergamo per rendergli omaggio ai piedi del monumento che la sua citt\u00e0 natale gli ha dedicato. Diverse strade e scuole in Polonia portano il suo nome. Varie citt\u00e0 italiane, tra cui Roma, Milano, Bologna, Genova, Firenze, Padova e la sua Bergamo gli hanno dedicato una strada.\nGiovanni Bottesini scrisse una \"Fantasia funebre a grande orchestra alla memoria del colonnello Nullo\"..\nLa Regia Marina gli intitol\u00f2 il cacciatorpediniere \"Francesco Nullo\", costruito a Fiume e in servizio dal 1926 al 1941."}
{"id": "753575", "revid": "7336", "url": "https://it.wikipedia.org/wiki?curid=753575", "title": "Indagine scientifica", "text": ""}
{"id": "753578", "revid": "1048993", "url": "https://it.wikipedia.org/wiki?curid=753578", "title": "Premio Gordon E. Sawyer", "text": "Il premio Gordon E. Sawyer \"(Gordon E. Sawyer Award)\" in onore a Gordon E. Sawyer \u00e8 una particolare categoria dei premi Oscar assegnata periodicamente (non necessariamente tutti gli anni) per importanti contributi tecnologici nel mondo del cinema. "}
{"id": "753579", "revid": "124964061", "url": "https://it.wikipedia.org/wiki?curid=753579", "title": "Heinrich Gustav Hotho", "text": "Nell'infanzia rimase colpito per due anni da cecit\u00e0, in conseguenza di un attacco di morbillo. Riusc\u00ec a recuperare gli anni di studio perduti, tanto da ottenere la laurea in filosofia nell'Universit\u00e0 di Berlino nel 1826. In un anno di viaggi, visit\u00f2 Parigi, Londra e i Paesi Bassi, appassionandosi all'arte.\nA Berlino, nel 1829, fu professore di estetica e di storia dell'arte; nel 1833 fu anche assistente nel museo berlinese.\nIn una lunga e operosa vita, divisa fra compiti letterari e ufficiali, la sua maggiore ambizione fu quella degli studi storici: sviluppando le teorie estetiche di Hegel - fu un autorevole esponente della Destra hegeliana - dal 1842 diede un importante contributo allo studio della pittura tedesca e fiamminga; dal 1853 al 1858 revision\u00f2 parte di quest'opera, pubblicando \"La scuola di Hubert van Eyck e i suoi precursori e contemporanei tedeschi\".\nRimase invece incompiuta una sua storia della pittura cristiana, mentre modesta rimane la sua conoscenza della pittura italiana. "}
{"id": "753580", "revid": "123415173", "url": "https://it.wikipedia.org/wiki?curid=753580", "title": "Corti Generali", "text": "Le Corti Generali (in spagnolo Cortes Generales) sono il parlamento bicamerale della Spagna e detengono il potere legislativo nel paese. Istituite con la Costituzione spagnola del 1978, entrarono in funzione nel 1979.\nForma e poteri.\nIl parlamento ha una forma bicamerale, composta:\nIl numero dei parlamentari \u00e8 variabile e attualmente sono composte da 616 membri: 350 deputati e 266 senatori.\nLe \"Cortes\" hanno il potere di emanare leggi e di emendare la Costituzione. Inoltre, il Congresso pu\u00f2 dare o negare la fiducia al Presidente del Governo."}
{"id": "753583", "revid": "1652635", "url": "https://it.wikipedia.org/wiki?curid=753583", "title": "Calderino", "text": "Calderino (\"Caldar\u00e9in\" in dialetto bolognese montano medio), secondo lo statuto ufficiale Capoluogo, \u00e8 il capoluogo e la circoscrizione amministrativa territoriale pi\u00f9 importante del comune di Monte San Pietro, in Emilia-Romagna. Essa comprende l'agglomerato urbano di Monte San Pietro e l'abitato di Ponterivabella.\nGeneralit\u00e0.\nLa frazione \u00e8 il capoluogo del comune di Monte San Pietro e in essa \u00e8 presente la sua sede comunale, nella quale vi \u00e8 l'ufficio del sindaco Monica Cinti.\nLa frazione \u00e8 collegata alle altre tramite la SP26 Valle del Lavino."}
{"id": "753591", "revid": "775372", "url": "https://it.wikipedia.org/wiki?curid=753591", "title": "Adozione dell'euro in Bulgaria", "text": "Ladozione dell'euro in Bulgaria \u00e8 il percorso che la Bulgaria ha intrapreso per adottare l'euro.\nLo Stato \u00e8 membro dell'Unione europea dal 1\u00ba gennaio 2007, ma attualmente continua ancora ad usare la sua valuta nazionale, il Lev bulgaro. Tale valuta era ancorata al marco tedesco con rapporto di cambio fisso. Con l'ingresso della Germania nella zona euro, la Bulgaria ha continuato tale politica nei confronti dell'euro.\nPosizioni politiche.\nSebbene il governo bulgaro avesse inizialmente indicato come data prevista il 1\u00ba gennaio 2013, un deciso arresto dell'adesione del paese all'Euro fu annunciato dal primo ministro bulgaro Bojko Borisov nell'aprile 2010, a causa della lievitazione del deficit 2009 dall'1,9% al 3,7%. Di conseguenza, la Bulgaria rinunci\u00f2 ad entrare nello SME II, anticamera dell'ingresso nella moneta unica.\nNel gennaio 2015 il neoeletto ministro delle finanze Vladislav Goranov afferm\u00f2 che era assolutamente verosimile l'ingresso della Bulgaria nello SME II prima della fine del 2018. In seguito il governo bulgaro incaric\u00f2 una commissione di lavoro per la preparazione della domanda di adesione ma, come ribadito dal primo ministro Borisov, il governo non ha alcuna fretta di procedere finch\u00e9 la moneta unica non risolver\u00e1 i suoi problemi. Borisov ha inoltre aggiunto, alla riunione del Consiglio europeo di giugno 2015, che \"Se aderissimo adesso, dovremmo pagare i conti dei paesi pi\u00f9 ricchi, ma meno disciplinati, come la Grecia\".\nNel marzo 2017 il primo ministro \"ad interim\" Ognjan Gerd\u017eikov ha annunciato l'imminente presentazione della domanda formale di adesione agli Accordi europei di cambio (SME II/ERM2).\nNel 2018, forte del mandato di presidenza dell'Unione, il governo ha deciso di accelerare il passo e di fare domanda di accesso al meccanismo ERM II entro la fine del primo semestre.\nIl ministro delle finanze bulgaro, insieme al governatore della Banca nazionale, ha effettivamente inviato una lettera all'Eurogruppo il 29 giugno 2018 per chiedere l'ingresso nel meccanismo ERM II. Il successivo 12 luglio l'Eurogruppo e la Banca centrale europea hanno pubblicato una dichiarazione sui passi necessari perch\u00e9 la Bulgaria venga accolta negli Accordi europei di cambio entro luglio 2019. Entrambi i documenti prevedono che contemporaneamente la Bulgaria aderisca anche all'Unione bancaria. Il 29 gennaio 2019 il ministro delle finanze bulgaro, Vladislav Goranov, ha previsto che il suo paese potr\u00e0 adottare la moneta unica gi\u00e0 dal gennaio 2022. Dopo un rinvio di un anno a seguito di alcune condizioni specifiche richieste dai governi degli stati membri dell'Eurozona nel luglio 2019, il 30 aprile 2020 \u00e8 stato reso noto che il governo bulgaro ha ufficialmente inviato la richiesta di aderire al meccanismo di cambio ERM II. Il vicepresidente della Commissione europea Valdis Dombrovskis l'11 maggio 2020 ha dichiarato che la Croazia e la Bulgaria potrebbero aderire al meccanismo di cambio ERM II a partire dal luglio successivo.\nA seguito della richiesta delle autorit\u00e0 bulgare presentata il 29 giugno, il 10 luglio 2020 l'Eurogruppo e la Banca centrale europea hanno incluso la Bulgaria e il lev bulgaro nella seconda fase degli Accordi europei di cambio, fissando al contempo il tasso centrale di cambio a 1 euro = 1,95583 leva.\nI funzionari del governo bulgaro e della banca centrale hanno adottato un progetto di piano nazionale per l'adozione dell'euro il 30 giugno 2021; nello stesso giorno hanno dichiarato l'intenzione della Bulgaria di adottare l'euro a partire dal 1\u00ba gennaio 2024.\nConsenso pubblico.\nDalle rilevazioni dell'Eurobarometro, nelle quali veniva posta la domanda \"Parlando in generale, lei \u00e8 personalmente pi\u00f9 a favore o contro l'idea dell'introduzione dell'euro nel proprio paese?\" si pu\u00f2 tracciare la seguente tabella:\nSempre alle rilevazioni Eurobarometer, alla domanda \"Lei pensa che l'introduzione dell'euro avr\u00e0 conseguenze positive o negative per lei personalmente?\" gli intervistati hanno risposto nel corso degli anni:\nCriteri di convergenza.\nRequisiti economici.\nL'evoluzione storica dei parametri di Maastricht, il cui rispetto \u00e8 condizione necessaria all'adozione dell'euro, \u00e8 riassunta nella tabella seguente:\nCompatibilit\u00e0 legislativa.\nSecondo i rapporti ECB di giugno 2016 e maggio 2018, la legislazione bulgara non soddisfa tutti i requisiti concernenti l\u2019indipendenza della banca centrale, il divieto di finanziamento monetario e l\u2019integrazione nell'Eurosistema sul piano giuridico.\nFaccia nazionale.\nIl disegno per le monete euro bulgare \u00e8 stato stabilito tramite una votazione nazionale che si \u00e8 conclusa il 29 giugno 2008. Il 25,44% degli elettori ha preferito il Cavaliere di Madara."}
{"id": "753592", "revid": "767487", "url": "https://it.wikipedia.org/wiki?curid=753592", "title": "Cenerentola - Il gioco del destino", "text": "Cenerentola - Il gioco del destino (\"Cinderella III: A Twist in Time\"), intitolato anche Cenerentola III - Il gioco del destino, \u00e8 un film d'animazione \"direct-to-video\" del 2007 diretto da Frank Nissen.\n\u00c8 il secondo sequel direct-to-video del Classico Disney del 1950 \"Cenerentola\". Canonicamente \u00e8 una continuazione del \"Cenerentola\" originale, piuttosto che di \"Cenerentola II - Quando i sogni diventano realt\u00e0\" (2002), anche se a causa della sua insolita sequenza cronologica esso riconosce gli eventi di quel film, utilizzando alcuni dei suoi personaggi.\nIl film venne distribuito negli Stati Uniti il 6 febbraio 2007.\nTrama.\nPer festeggiare l'anniversario di matrimonio tra Cenerentola e il Principe Azzurro, la Fata Smemorina decide di preparare una sorpresa per loro assieme a Giac e Gas con un pic-nic nella foresta. Nelle vicinanze tuttavia c'\u00e8 la vecchia casa di Cenerentola, dove Anastasia e Genoveffa stanno amaramente sbrigando le faccende di casa al posto della giovane ragazza trasferitasi al castello.\nMentre scappa fuori per evitare il lavoro, Anastasia si imbatte nella bacchetta magica che Smemorina aveva perso e, nella lotta che ne segue, la trasforma accidentalmente in pietra. Lady Tremaine e Genoveffa, dopo essersi precipitate in giardino disturbate dal baccano creatosi, alla vista della bacchetta magica, decidono di darsi un'altra possibilit\u00e0 nel cambiare il loro destino. Lady Tremaine usa infatti la bacchetta per tornare indietro nel tempo con le figlie al giorno in cui il granduca aveva provato la scarpetta di cristallo su Cenerentola: la povera ragazza \u00e8 ancora bloccata nella soffitta mentre Giac e Gas lottano con Lucifero per ottenere la chiave e cos\u00ec liberarla. Lady Tremaine, con l'aiuto della magia, espande la scarpetta in modo che si adatti su Anastasia, e tutte vengono portate al palazzo mentre esce Cenerentola, arrivata troppo tardi. Lady Tremaine rompe l'altra scarpetta che la fanciulla teneva in mano, il suo unico alibi, e la mette in guardia di tenersi lontana dal palazzo. Cenerentola per\u00f2 non si arrende e si intrufola nel palazzo con Giac e Gas.\nComprensibilmente, il principe si accorge che Anastasia non era la ragazza con cui aveva ballato, ma Lady Tremaine altera la sua memoria con la bacchetta e lui accetta Anastasia come sua sposa. Giac e Gas vedono questo da lontano e informano Cenerentola che la sua matrigna ha la bacchetta della Fata Smemorina. Cenerentola si traveste da cameriera per entrare nella stanza della matrigna, ma viene scoperta mentre i topi scappano con la bacchetta. Purtroppo, le \"corrotte\" guardie del palazzo catturano Cenerentola, poco prima di poter ripristinare la memoria del principe. La fanciulla tocca brevemente la mano del principe e lui comincia a riconoscerla, ma Lady Tremaine ordina che la ragazza venga messa sulla prossima nave che fosse partita dal regno. I topi trovano il principe e gli spiegano tutta la storia, e lui, dopo aver capito che Anastasia era la ragazza sbagliata, cavalca via per intercettare la nave proprio mentre lascia il porto. Cenerentola abbraccia il principe e le sue vere memorie tornano. Lui le chiede subito di sposarlo e lei accetta.\nIl principe riporta Cenerentola al castello e spiega tutto al granduca e al re. Questo ordina che Lady Tremaine e le sue figlie vengano arrestate, ma loro riescono a fuggire usando la bacchetta. Il re dichiara le Tremaine come fuorilegge e ordina che vengano trovate. Tuttavia, Lady Tremaine non si arrende e, mentre Cenerentola si sta preparando per il matrimonio, lei esce con Anastasia, trasformata per magia in una copia di Cenerentola. Prima che Cenerentola possa agire, Lady Tremaine trasporta lei, Giac e Gas nel parco del castello, dove dovranno morire in una carrozza di zucca contorta con Lucifero come suo cocchiere, ma riescono a sconfiggerlo e a fuggire, lasciando il gatto incagliato nella foresta.\nCenerentola corre al castello mentre i voti sono in procinto di essere scambiati. Tuttavia, all'ultimo momento, la coscienza di Anastasia ha la meglio su di lei facendole rifiutare il principe, facendo infuriare la malvagia matrigna e la sorella. Escono allo scoperto e il re ordina di arrestarle, ma Lady Tremaine usa la bacchetta per respingere le guardie e trasformarle in animali. Mentre la donna si prepara a maledire Cenerentola e Anastasia, il principe usa la sua spada per riflettere la magia su Lady Tremaine e Genoveffa, che si trasformano in rospi e vengono trasportate nella cantina del castello. Recuperata la bacchetta, Anastasia torna alla sua forma originale e la cede a Cenerentola che, dopo averla ringraziata e perdonata, porta nella sala la Fata Smemorina, non pi\u00f9 una statua. Vergognandosi, Anastasia restituisce al re una conchiglia preziosa che lui le aveva dato, ma il monarca le permette di tenerla, sulla base del fatto che tutti meritano il vero amore. La Fata Smemorina propone di invertire la linea temporale al suo stato originale, portandoli nella loro \"vita precedente\", ma Cenerentola e il principe, non capendo di cosa parli, continuano a guardarsi innamorati e la fata lascia perdere. Ancora una volta, i due si sposano e di nuovo \"vissero per sempre felici e contenti\".\nProduzione.\nQuesto film fu l'ultima produzione della Disney Australia (lo studio venne chiuso e le attrezzature messe all'asta una volta completata la produzione del film nel luglio 2006). A differenza del sequel precedente, \"Cenerentola II - Quando i sogni diventano realt\u00e0\", che era stato in gran parte prodotto in Giappone (anche quello studio aveva chiuso poco dopo il completamento di \"Cenerentola II\"), agli animatori di \"Cenerentola: Il gioco del destino\" vennero dati fogli modello meticolosi e ampie sequenze live-action per il riferimento dell'animazione.\nColonna sonora.\nLa colonna sonora viene rilascia il 2 marzo 2007 negli Stati Uniti, con le seguenti tracce:\nI brani originali contenuti nel corpo del film, tra cui \"Che splendido anno\", \"Non \u00e8 un sogno\" ed \"Era lei\", vennero scritti dai frequenti cantautori Disney Alan Zachary e Michael Weiner. Hayden Panettiere esegu\u00ec la canzone dei titoli di coda, \"I Still Believe\", e un video musicale venne creato come contenuto speciale del DVD.\nDistribuzione.\nEdizione italiana.\nL'edizione italiana del film venne curata dalla Disney Character Voices International. Il doppiaggio, eseguito dalla Royfilm, fu diretto da Leslie La Penna, autore anche dei dialoghi. I testi italiani delle canzoni sono di Lorena Brancucci, e la direzione musicale \u00e8 di Ermavilo. Il cast vocale del film precedente torna quasi al completo, con tre cambiamenti:\nAccoglienza.\n\"Cenerentola - Il gioco del destino\" ha ricevuto un'accoglienza generalmente positiva tra gli otto critici raccolti da Rotten Tomatoes, che gli ha dato un punteggio del 75%.\nLo scrittore della rivista \"Slate\" Dan Kois utilizz\u00f2 \"Cenerentola - Il gioco del destino\" per difendere i meriti dei sequel direct-to-video della Disney, dopo che la Disney aveva annunciato di stare eliminando la produzione di qualsiasi altro sequel. Kois sottolinea che in \"Cenerentola - Il gioco del destino\" la sorellastra malvagia (Anastasia) - in origine una \"balorda caricatura\" - diventa finalmente un personaggio completamente concretizzato, e alcune delle assurdit\u00e0 del film originale vengono gentilmente prese in giro.\nMolti hanno notato numerose similitudini tra la premessa del film e quella di \"Twice Charmed: An Original Twist on the Cinderella Story\", un musical teatrale in stile Broadway creato dalla Walt Disney Creative Entertainment che attualmente viene eseguito sulla Disney Cruise Line.\nEdizioni home video.\nDVD.\nLa prima edizione DVD del film usc\u00ec in Italia il 27 marzo 2007. La seconda edizione DVD \u00e8 uscita il 12 settembre 2012, insieme con la prima edizione BD. In questa seconda edizione il titolo del film \u00e8 stato modificato in \"Cenerentola III - Il gioco del destino\".\nBlu-ray.\nLa prima edizione BD del film \u00e8 uscita in Italia il 12 settembre 2012. Il BD, disponibile solo in un cofanetto con la Diamond Edition di \"Cenerentola\", contiene entrambi i sequel."}
{"id": "753600", "revid": "709565", "url": "https://it.wikipedia.org/wiki?curid=753600", "title": "Teatro Dal Verme", "text": "Il Teatro Dal Verme \u00e8 uno storico teatro di Milano.\nUn tempo era un prestigioso teatro lirico e vi si tenevano dibattiti politici.\nOggi \u00e8 utilizzato per concerti di musica classica e proiezioni cinematografiche.\nStoria.\nNegli anni '60 del XIX secolo, nella stessa area sorgeva il politeama Ciniselli, una sorta di circo-teatro, dove si esibiva Gaetano Ciniselli, famoso cavallerizzo, alternandosi con compagnie di prosa e allestimenti di melodrammi. L'affluenza del pubblico, di estrazione popolare, aveva reso la zona turbolenta ed erano sorte molte proteste da parte degli abitanti del quartiere residenziale limitrofo. Gli edifici accanto al politeama erano di propriet\u00e0 del conte Francesco Dal Verme (1823-1899) che nel 1864, per sedare le polemiche dei suoi affittuari, compr\u00f2 il terreno e fece edificare il teatro omonimo. Il progetto del teatro fu affidato dalla famiglia Dal Verme all'architetto Giuseppe Pestagalli, che ide\u00f2 un teatro che avrebbe avuto tremila posti, la tipica forma a ferro di cavallo dei teatri lirici, e due ordini di palchi sormontati dal grandissimo loggione (che aveva, da solo, 1400 posti). \nIl teatro fu inaugurato il 14 settembre 1872, dopo un anno e mezzo di lavori, con \"Gli ugonotti\" di Giacomo Meyerbeer. \nIl successivo 5 dicembre avviene la prima di \"I promessi sposi\" di Amilcare Ponchielli nel successo della seconda versione con Teresa Brambilla, il 19 aprile 1873 va in scena la terza versione ed il successivo 26 ottobre la quarta versione.\nIl 4 dicembre 1873 avviene la prima di \"Morovico\" di Cesare Dominiceti. Nel 1874 avviene la prima di \"Una vita per lo Zar\" diretta da Franco Faccio e nel 1876 di \"Le val d'Andorre\" di Fromental Hal\u00e9vy. .\nAl teatro debuttarono molti astri nascenti della lirica, tra cui Giacomo Puccini con \"Le Villi\" nella prima assoluta del 1884 e nella quarta versione del 1889 con Michele Mariacher e Ruggero Leoncavallo con \"Pagliacci\" nel 1892 con Fiorello Giraud, Adelina Stehle, Victor Maurel, Mario Ancona e la direzione di Arturo Toscanini. \nNel 1889 ospit\u00f2 il primo campionato italiano di lotta greco-romana, organizzato su impulso de \"La Gazzetta dello Sport\", che fu vinto da Ernesto Castelli della Societ\u00e0 Atletica Milanese.\nSempre in questo teatro vi fu la prima italiana de \"La vedova allegra\" di Franz Leh\u00e1r, il 27 aprile 1907. Trovarono qui la loro sede anche le rappresentazioni del Teatro futurista di Filippo Tommaso Marinetti. I giovani Arturo Toscanini e Pietro Mascagni effettuarono in questo teatro le loro prime esibizioni pubbliche. Il 18 dicembre 1925 vi fu la prima assoluta con successo di Cin Ci La.\nIl teatro fu distrutto dai bombardamenti statunitensi nel 1943 e restaurato nel 1946 non pi\u00f9 come teatro lirico ma come cinematografo. \nNel 1981 il Comune di Milano ne acquis\u00ec la propriet\u00e0 e fu solo alla fine degli anni '90 che fu avviata una ristrutturazione per adibirlo a sala concerti. Venne inaugurato nel 2001. La nuova struttura \u00e8 costituita da una sala da 1500 posti, una pi\u00f9 piccola da 200 posti e un ambiente per mostre e conferenze. Il Teatro Dal Verme \u00e8 oggi sede della Fondazione Pomeriggi musicali ed Itinerari Culturali.\nMusica ed eventi.\nOffre un vasto panorama di musica classica, sinfonica, rock e jazz.\nAnnualmente ospita alcuni eventi del Festival \"La Milanesiana\", con la partecipazione di scrittori, filosofi, musicisti e personaggi internazionali della cultura."}
{"id": "753601", "revid": "767487", "url": "https://it.wikipedia.org/wiki?curid=753601", "title": "Imru l-Qays (Lakhmide)", "text": "La sua qualifica di \"re di tutti gli Arabi\" ci \u00e8 stata tramandata da una stele rinvenuta nella localit\u00e0 di al-Nam\u0101ra (Penisola araba settentrionale), il cui principale interesse \u00e8 peraltro costituito dalla forma proto-araba della scrittura impiegata.\nSecondo la tradizione Imru\u02be l-Qays richiese e ottenne l'alleanza coi romani e col loro imperatore Costante I ma, non essendo riuscito a tradurre in realt\u00e0 l'aiuto promesso dal figlio di Costantino I, Imru\u02be l-Qays fu costretto ad andare ramingo tra il Bahrayn e la Siria, morendo infine in quest'ultimo paese nel 328, senza poter recuperare il trono perduto e aprendo in tal modo il primo interregno della storia lakhmide."}
{"id": "753608", "revid": "125594375", "url": "https://it.wikipedia.org/wiki?curid=753608", "title": "Falso derivato", "text": "Falso derivato \u00e8 una locuzione che in enigmistica designa il legame fra parole che sembrano originarsi a vicenda secondo una logica suffissale ma che in realt\u00e0 sono del tutto indipendenti. Falsi derivati di qualunque genere possono essere veri bisensi: ad es., un indovinello del \"Valletto\" contiene il bisenso \"Orlando\" in funzione di falso gerundio del verbo \"orlare\". Altre volte, invece, sono usati come \"bisensi artificiali\" (es.: \"burrone\" per \"burro\"). Questi ultimi, in origine, non erano visti di buon occhio e apparivano come licenze eccessive. A infrangere il tab\u00f9, comunque, pens\u00f2 soprattutto un enigmista unanimemente riconosciuto come un grande maestro dei giochi brevi, \"Fan\".\nOltre che nel contenuto dei giochi enigmistici, i falsi derivati possono essere assunti come schemi e pertanto costituirne la soluzione e la denominazione. Si distinguono il falso accrescitivo, il falso diminutivo, il falso peggiorativo e il falso vezzeggiativo. Un caso particolare di falso derivato \u00e8 poi il cambio di genere."}
{"id": "753609", "revid": "68012", "url": "https://it.wikipedia.org/wiki?curid=753609", "title": "Falso accrescitivo", "text": ""}
{"id": "753610", "revid": "68012", "url": "https://it.wikipedia.org/wiki?curid=753610", "title": "Falso diminutivo", "text": ""}
{"id": "753611", "revid": "68012", "url": "https://it.wikipedia.org/wiki?curid=753611", "title": "Falso peggiorativo", "text": ""}
{"id": "753613", "revid": "68012", "url": "https://it.wikipedia.org/wiki?curid=753613", "title": "Falso vezzeggiativo", "text": ""}
{"id": "753615", "revid": "339392", "url": "https://it.wikipedia.org/wiki?curid=753615", "title": "Legge 180", "text": ""}
{"id": "753616", "revid": "1652635", "url": "https://it.wikipedia.org/wiki?curid=753616", "title": "Murale", "text": "Un murale (in spagnolo \"mural\", al plurale \"murales\"; la forma plurale \u00e8 usata anche in italiano erroneamente anche come singolare) \u00e8 un dipinto realizzato su una parete, un soffitto o altra larga superficie permanente in muratura. Il termine indica anche il genere di pittura, ed \u00e8 divenuto celebre per il movimento artistico messicano noto come \"muralismo\".\nDescrizione.\nLa pittura murale pu\u00f2 essere realizzata con le stesse tecniche dell'affresco realizzato dipingendo con pigmenti stemperati in acqua su intonaco fresco. Soggetti dei murale possono essere spesso raffigurazioni allegoriche ispirate a motivi e ideali politici.\nI murale non coincidono con il \"graffiti writing\". . I murale invece indicano dipinti non necessariamente legati a un \"lettering\".\nNati da movimenti di protesta come libere espressioni creative della popolazione contro il potere, nel tempo hanno sempre pi\u00f9 assunto valore estetico, conservando talvolta anche un valore sociale. Oggi sono spesso commissionati da enti pubblici ed evidenziano l'identit\u00e0 del luogo, divenendo anche richiamo di turismo culturale.\nIn Palestina.\nIn Palestina \u00e8 a tratti ricoperta da murali la Barriera di separazione israeliana.\nIn Germania.\nIn Germania a Berlino \u00e8 coperta di murali la East Side Gallery.\nIn Irlanda.\nSono particolarmente noti quelli di Belfast e Derry nelle Contee dell'Irlanda del Nord che hanno incarnato la lotta del popolo irlandese per la propria indipendenza dal Regno Unito. Questi murali denotano un alto grado di artisticit\u00e0 e un elevato contenuto sociale e politico, mescolando soggetti tradizionali della cultura celtica e tematica di scottante attualit\u00e0. Rappresentano a tutti gli effetti dei dolmen politici attorno ai quali la popolazione nazionalista nordirlandese si riconosce in una battaglia culturale per i propri diritti civili, sociali e politici.\nIn Italia.\nNel Nord Italia, il pi\u00f9 famoso luogo di murali \u00e8 Dozza, borgo medievale situato sulle colline imolesi, in Romagna. Qui i murali vengono dipinti sui muri delle case durante la \"Biennale Muro Dipinto\", iniziatasi nel 1965 e tuttora in essere. Nel piccolo paese di Prea in Piemonte i primi murali risalgono agli anni Duemila e generalmente illustrano scene di vita locale del passato. Dal 1980 anche a Cibiana di Cadore, nelle Dolomiti bellunesi, molte abitazioni hanno i muri coperti da murales che rappresentano tradizioni storiche locali.\nIn Abruzzo ad Aielli e a Tufo di Carsoli sono stati realizzati diversi murali sulle pareti di edifici pubblici e privati dei borghi marsicani. Nel Sud Italia, a Satriano di Lucania \u00e8 presente una vasta esposizione di murali sparsi per la vie del centro, opere di importante valore artistico e culturale che lo rendono uno dei borghi pi\u00f9 influenti in questo settore. Un altro centro di produzione si trova a San Bartolomeo in Galdo nel Sannio. In Calabria, Diamante ospita oltre 150 murale di pittori e artisti italiani e internazionali.\nIn Puglia, a San Marzano ci sono i famosi Murales Story, circa 50 opere grandissime che raffigurano antichi mestieri. In Sardegna \u00e8 Orgosolo a fregiarsi del titolo di paese pi\u00f9 artistico, con i suoi caratteristici murali che richiamano annualmente migliaia di turisti. Sempre in Sardegna va ricordato il paese museo di San Sperate con il suo vasto patrimonio di murali, realizzati in gran parte da Pinuccio Sciola. "}
{"id": "753617", "revid": "68012", "url": "https://it.wikipedia.org/wiki?curid=753617", "title": "Cambio di genere", "text": ""}
{"id": "753618", "revid": "68012", "url": "https://it.wikipedia.org/wiki?curid=753618", "title": "Sciarada a bisensi", "text": ""}
{"id": "753619", "revid": "767487", "url": "https://it.wikipedia.org/wiki?curid=753619", "title": "Collegialit\u00e0", "text": "La collegialit\u00e0 era nell'antica Roma (in particolare nell'et\u00e0 repubblicana) il modo di esercizio del potere da parte dei magistrati: questi lavoravano sempre in coppia (vi erano due consoli, due pretori, due edili ecc.) in modo che il potere di veto fosse reciproco, ed i due poteri si temperassero a vicenda."}
{"id": "753622", "revid": "339392", "url": "https://it.wikipedia.org/wiki?curid=753622", "title": "Cenerentola II", "text": ""}
{"id": "753623", "revid": "123142814", "url": "https://it.wikipedia.org/wiki?curid=753623", "title": "Monte Genevris", "text": "Il monte Genevris \u00e8 una montagna delle Alpi Cozie. La sua anticima occidentale \u00e8 alta 2.536 metri, mentre la cima orientale, spesso innominata sulle carte, \u00e8 alta 2.545 .\nDescrizione.\nLa montagna domina l'abitato di Sauze d'Oulx. La vetta si trova sulla cresta che separa la valle di Susa dalla val Chisone, all'interno del parco naturale del Gran Bosco di Salbertrand. Verso sud il Colle Costapiana (2.313 m) la separa dalla Punta di Moncrons, mentre a nord-est il crinale continua con il Colle Blegier (2.381 m) e l'omonima montagna. Sulla sua anticima occidentale si trovano una tavola di orientamento ed il \"Faro degli Alpini\" (donato dalla Marina militare italiana), mentre il punto culminante \u00e8 situato poco pi\u00f9 a nord-est, a 2.545 metri di quota, ed \u00e8 segnalato da una croce di vetta metallica.\nAccesso alla vetta.\nIn estate la vetta si pu\u00f2 raggiungere dalla strada dell'Assietta, che collega il colle del Sestriere al colle delle Finestre, la quale transita pochi metri al di sotto del Monte Genevris. Il monte Genevris \u00e8 terreno di sport invernali : uno skilift doppio del comprensorio di Sauze d'Oulx ne risale le pendici."}
{"id": "753627", "revid": "339392", "url": "https://it.wikipedia.org/wiki?curid=753627", "title": "Cenerentola 2", "text": ""}
{"id": "753630", "revid": "68012", "url": "https://it.wikipedia.org/wiki?curid=753630", "title": "Polisenso", "text": ""}
{"id": "753632", "revid": "486946", "url": "https://it.wikipedia.org/wiki?curid=753632", "title": "Frankenstein, o il Prometeo moderno", "text": ""}
{"id": "753638", "revid": "124879200", "url": "https://it.wikipedia.org/wiki?curid=753638", "title": "Francesco Patrizi (filosofo)", "text": "Non sono molte le notizie sulla sua vita; gli spunti tratti dalla sua opera furono noti ai suoi successori solo attraverso altri pensatori. Della sua opera si inizia a discutere solo verso l'Ottocento.\nBiografia.\nNel 1538 era gi\u00e0 imbarcato su una nave al comando dello zio Giovanni Giorgio Patrizi; dopo aver studiato a Cherso con Petruccio da Bologna, nel 1544 fu a Venezia, dove studi\u00f2 grammatica con Andrea Fiorentino, passando poi a Ingolstadt, sotto la protezione del cugino, il luterano Mattia Flacio Illirico.\nNel 1547 era a Padova per studiare filosofia con Bernardino Tomitano, Marco Antonio Passeri, detto \"Il Genua\", Lazzaro Bonamico e Francesco Robortello; qui fu presidente della \"Congrega degli Studenti Dalmati\" e pubblic\u00f2 i suoi primi scritti.\nIn una tarda lettera, indirizzata il 12 gennaio 1587 all'amico Baccio Valori, scrisse che a Padova aveva \u00abtrovato un Xenofonte greco e latino, senza niuna guida o aiuto, si mise nella lingua greca, di che havea certi pochi principi in Inghilstat, e fece tanto profitto che a principio di novembre e di studio ard\u00ec di studiare e il testo di Aristotile e i commentatori sopra la Loica greci. And\u00f2 ad udir il Tomitano, famoso loico, ma non gli pose mai piacere, senza saper dire perch\u00e9, onde studi\u00f2 loica da s\u00e9. L'anno seguente entr\u00f2 alla filosofia di un certo Alberto e del Genoa e n\u00e9 anco questi gli poterono piacere, onde studi\u00f2 da s\u00e9. In fin di studio ud\u00ec il Monte medico, e gli piacque per il metodo di trattar le cose, e cos\u00ec Bassiano Lando, di cui fu scolare mentre stette in istudio. E fra tanto, sentendo un frate di S. Francesco sostentar conclusioni platoniche, se ne innamor\u00f2, e fatto poi seco amicizia dimandogli che lo inviasse per la via di Platone. Gli propose come per via ottima la Teologia del Ficino, a che si diede con grande avidit\u00e0: E tale fu il principio di quello che poi sempre ha seguitato\u00bb.\nA Venezia nel 1553 pubblic\u00f2 la \"Citt\u00e0 felice\", il \"Dialogo dell'Honore\", il \"Discorso sulla diversit\u00e0 dei furori poetici\" e le \"Lettere sopra un sonetto di Petrarca\".\nAlla morte del padre nel 1554 torn\u00f2 a Cherso per occuparsi dell'eredit\u00e0 e vi rimase per quattro anni.\nTornato in Italia, intenzionato ad entrare nella corte del duca di Ferrara Ercole II d'Este, gli present\u00f2 il suo poema, \"Eridano\", scritto negli innovativi versi martelliani tredecasillabi, senza tuttavia ottenere il successo sperato. Passato allora a Venezia, sotto il patronato di Giorgio Contarini, fond\u00f2 con il poeta Bernardo Tasso, il padre di Torquato, l\"'Accademia della Fama\" e scrisse i dieci \"Dialoghi della Historia\" nel 1560 e nel 1562 i dieci \"Dialoghi della Retorica\".\nMandato a Cipro per curare gli interessi del Contarini, si diede al commercio e all'acquisto di manoscritti greci e si trov\u00f2 a dover anche partecipare alla guerra turco-veneziana, imbarcato nella flotta comandata da Andrea Doria. Passato al servizio dell'arcivescovo di Cipro Filippo Mocenigo, nel 1568 ritorn\u00f2 in Italia, e si stabil\u00ec a Padova, precettore di Zaccaria, nipote del Mocenigo e scrivendo le \"Discussioni peripatetiche\" il cui primo volume fu pubblicato nel 1571 e interamente nel 1581 a Basilea, dedicate a Zaccaria Mocenigo. Conquistata Cipro dai turchi, perdette il patrimonio investito nell'isola; vendette allora i manoscritti greci a Filippo II di Spagna e si trov\u00f2 a dovere chiedere aiuto ad amici ai quali dedic\u00f2 la sua \"Amorosa filosofia\".\nDal 1577 al 1592 insegn\u00f2 filosofia nell'universit\u00e0 di Ferrara, e fu membro dell'Accademia della Crusca nel 1587, continuando a pubblicare scritti filosofici, letterari, di strategia militare, di ottica, d'idraulica, di botanica; nel 1581 pubblic\u00f2 le \"Discussioni peripatetiche\", nel 1585 il \"Parere in difesa di Ludovico Ariosto\", nel 1586 il \"Della Poetica\", ove sostenne la superiorit\u00e0 della lingua volgare sul latino, nel 1587 la \"Nuova geometria\" dedicata a Carlo Emanuele I di Savoia, la \"Philosophia de rerum natura\" e nel 1591 la \"Nova de universis philosophia\", che fu temporaneamente messa all'Indice dal Sant'Uffizio, per essere poi rimossa in seguito alle correzioni fatte dello stesso Patrizi.\nNel 1592 l'amico papa Clemente VIII lo nomin\u00f2 professore presso lo \"Studium Urbis\". A Roma pubblic\u00f2 nel 1594 la sua ultima opera, i \"Paralleli militari\". Fu anche membro della confraternita di San Girolamo di Roma, cui potevano accedere \"illirici, dalmati e schiavoni\".\n\u00c8 sepolto nella chiesa romana di Sant\u2019Onofrio al Gianicolo, nella stessa tomba di Torquato Tasso.\nPosizioni filosofiche.\nLe \"Discussiones peripateticae libri XV\" esaminano la tradizione aristotelica, confrontandola con quella presocratica e platonica; immediata \u00e8 la critica di Aristotele, a partire dalla sua vita: \u00abn\u00e9 i suoi costumi furono cos\u00ec santi, n\u00e9 cos\u00ec magnifiche le sue azioni n\u00e9 cos\u00ec varie le sue azioni da ingenerare ammirazione\u00bb (I, 2). Lo rimprovera di aver utilizzato scoperte di altri che tuttavia attacc\u00f2 polemicamente, senza mostrare alcuna riconoscenza.\nNel merito, critica l'aristotelismo per aver teorizzato che le cose derivino dalle altre attraverso il principio dei contrari; per il Patrizi, ogni cose si origina da una simile, non gi\u00e0 da una contraria; gli appare pi\u00f9 adeguata la filosofia naturalistica presocratica, a differenza dei principi aristotelici che \u00abnon hanno nessuna forza, nessun vigore, nessuna capacit\u00e0 di generare e non arrecano alcun contributo alla generazione di nessuna cosa. A che serve infatti la freddezza al legno per riscaldare o bruciare col fuoco? Che cosa la privazione della forma serve per produrre forma?\u00bb (IV, 1).\nNell'opera, il Patrizi fa sfoggio di molta erudizione con uno stile che si compiace di non poca retorica, cos\u00ec dispiacendo al Bruno che la defin\u00ec \"sterco di pedanti\". Ma apprezzer\u00e0 invece la successiva \"Nova de Universis philosophia\", del 1591, il cui titolo completo \u00e8 \"Nova de Universis philosophia, libris quinquaginta comprehensa: in qua Aristotelico methodo non per motum, sed per lucem et lumina ad primam causam ascenditur. Deinde nova quidam et peculiari methodo tota in contemplationem venit divinitas. Postremo methodo platonico rerum universitas a conditore Deo deducitur\". Fu pubblicata con l'aggiunta degli oracoli di Zoroastro, Ermete Trismegisto, Asclepio, e della \"Theologia Aristotelis\", pubblicata in un'edizione romana nel 1519.\n\u00c8 divisa in quattro parti, la \"Panaugia\" o della luce, la \"Panarchia\" o del principio delle cose, la \"Pampsichya\" o dell'animae la \"Pancosmia\" o del mondo. Nella prima espone la teoria della luce che, proveniente da Dio, \u00absemplicissima tra le cose, non \u00e8 duplice, sicch\u00e9 in essa vi \u00e8 forma e materia. Unica, \u00e8 a se stessa materia e forma\u00bb e si diffonde, con il calore e la materia fluida\u00a0\u2013 il \"primaevus fluor\" - per lo spazio che, come essa, \u00e8 infinito; infatti, se la luce \u00e8 infinita, anche lo spazio deve essere infinito e cos\u00ec il mondo: \u00abse lo spazio contiene tutto e cos\u00ec pure il mondo, mondo e spazio saranno lo stesso per capacit\u00e0 e determinazione locale. Dunque lo spazio \u00e8 infinito sicch\u00e9 anche il mondo sar\u00e0 infinito\u00bb.\nContinua la sua polemica antiaristotelica, sostenendo che la dottrina cristiana si pu\u00f2 ricavare dagli stessi dialoghi platonici e la teologia cristiana \u00e8 gi\u00e0 presente in Plotino. Gi\u00e0 i primi Padri della Chiesa \u00abvedendo che con pochi mutamenti i platonici potevano divenire facilmente cristiani, anteposero Platone e i platonici a ogni altro e nominarono Aristotele solo con infamia. Ma quasi quattrocento anni fa i teologi scolastici si sono comportati in modo opposto fondando la fede sull'empiet\u00e0 aristotelica. Li scusiamo, perch\u00e9 non poterono conoscere i platonici, non conoscendo il greco, ma non li scusiamo per aver cercato di fondare la fede sull'empiet\u00e0\u00bb."}
{"id": "753639", "revid": "68012", "url": "https://it.wikipedia.org/wiki?curid=753639", "title": "Spostamento d'accento", "text": ""}
{"id": "753640", "revid": "68012", "url": "https://it.wikipedia.org/wiki?curid=753640", "title": "Cambio d'accento", "text": ""}
{"id": "753642", "revid": "117899382", "url": "https://it.wikipedia.org/wiki?curid=753642", "title": "Miltos Manetas", "text": "Attualmente vive a Roma.\nBiografia.\nManetas ha frequentato l'Accademia di Belle Arti di Brera a Milano. Comincia la sua carriera a Milano in Italia, negli anni ottanta con una personale presso la Galleria Fac-Simile. La sua compagna quel tempo fu Vanessa Beecroft quando anche lei esponeva con Fac-Simile. Manetas e Beecroft sono poi partiti per gli Stati Uniti nel 1996 e si sono separati nel 1999, quanto Manetas \u00e8 partito per Los Angeles. Come uno psicologo \"post-contemporaneo\", Manetas analizza nel suo lavoro il rapporto tra computer, videogiochi e umani. Una parte del lavoro \u00e8 \"classico\" (pitture ad olio) l'altra \u00e8 costituita da Neen e dai lavori in Internet.\nLavori.\nTra le personali pi\u00f9 importanti \u00e8 la mostra \"Dogs and Cables\" alla Galleria Yvon Lambert nel 2005, \"Neen\" da Gagosian a New York nel 2000, la sua mostra sui videogiochi alla Analix Gallery nel 1996 e alla Lux Gallery di Londra nel 1999, la mostra di pittura al Postmasters Gallery di New York nel 1998, le mostre sul computer presso la Galerie Philippe Rizzo di Parigi nel 1997 e da Raucci e Santamaria a Napoli nel 1995. Ha partecipato in molte collettive tra queste nel 2005 la III Bienal de Valencia e la II Prague Biennale, nel 2000 \"Migrazioni. Premio per la giovane arte italiana\" al Centro per le Arti Contemporanee di Roma, \"Elysian Fields\" al Centre Pompidou di Parigi, \"Presumed Innocent\" al CAPC di Bordeaux, \"PICT\" al Centro per l'Arte Contemporanea di Banff in Canada, \"Il sentimento del 2000\" alla Triennale di Milano. Precedentemente ricordiamo collettive al Museo d'Arte Contemporanea di Chicago, al P.S.1 e al Guggenheim di New York, alla Fondation Cartier di Cahors e al Palazzo Reale di Caserta, oltre che al Trevi Flash Art Museum di Trevi\nOpere di Manetas si trovano in molti collezioni, tra queste Le Consortium, Dijon, Fonds National d'Art Contemporain (FNAC), Puteaux, Mus\u00e9e d'Art Moderne et Contemporain (MAMCS), Strasbourg in Francia\nNel Trevi Flash Art Museum Of Contemporary Art, Trevi in Italia e la collezione di Dakis Joannou."}
{"id": "753648", "revid": "465169", "url": "https://it.wikipedia.org/wiki?curid=753648", "title": "Web-magazine", "text": ""}
{"id": "753650", "revid": "339392", "url": "https://it.wikipedia.org/wiki?curid=753650", "title": "Cenerentola 3", "text": ""}
{"id": "753652", "revid": "339392", "url": "https://it.wikipedia.org/wiki?curid=753652", "title": "Cenerentola III", "text": ""}
{"id": "753656", "revid": "1226", "url": "https://it.wikipedia.org/wiki?curid=753656", "title": "Grafica tridimensionale", "text": ""}
{"id": "753657", "revid": "1226", "url": "https://it.wikipedia.org/wiki?curid=753657", "title": "Disegno grafico", "text": ""}
{"id": "753662", "revid": "709565", "url": "https://it.wikipedia.org/wiki?curid=753662", "title": "Bugo", "text": "Dall'inizio della sua carriera ha pubblicato 9 album. Nel corso degli anni Bugo ha personalizzato il suo stile musicale arrivando a toccare molti generi diversi, come rock, garage rock, blues, folk, rap, psichedelia, noise, pop, musica elettronica e musica strumentale.\n\u00c8 considerato da pi\u00f9 parti come il pioniere di un nuovo cantautorato italiano, artista che ha in qualche modo traghettato la canzone impegnata degli anni 1970 verso la disillusione degli anni 2000. Per questa ragione nei primi anni 2000 fu definito, con un neologismo, \"fantautore\".\nSecondo \"AllMusic\", Bugo \u00e8 uno dei pi\u00f9 controversi artisti emersi dalla scena indipendente italiana degli anni '90, amato dai fan e da alcuni critici, ma anche disprezzato e giudicato come un semplice atto di commedia da altri. Si \u00e8 dedicato anche all'arte visiva e al mondo del cinema. Nel 2012 il giornale britannico \"The Guardian\" inserisce Bugo in un articolo sulla musica italiana attuale. Nel 2015 la rivista \"Rolling Stone Italia\" lo inserisce tra le 100 facce della musica italiana.\nPartecipa per la prima volta tra i big in gara al Festival di Sanremo 2020 assieme a Morgan col brano \"Sincero\"; cos\u00ec come al successivo Festival di Sanremo 2021 col brano \"E invece s\u00ec\".\nBiografia.\nL'infanzia e l'adolescenza (1973-1994).\nCristian Bugatti nasce a Rho, un comune quasi alle porte di Milano, il 2 agosto del 1973. Poco dopo la sua nascita, si trasferisce al seguito della famiglia a Cerano, in provincia di Novara, dove il futuro artista trascorre gli anni giovanili. La sua non \u00e8 una famiglia di artisti, la madre \u00e8 casalinga e il padre commercia in metalli. Frequenta le elementari in una scuola di preti, dove fa il chierichetto per 5 anni. Questo precoce incontro con il mondo ecclesiastico segner\u00e0 profondamente la vita del bambino, tanto che, quando diventer\u00e0 cantautore anni pi\u00f9 avanti, tratter\u00e0 del rapporto con la religione in diverse canzoni. Frequenta la scuola media di Cerano. Gioca nel Cerano Calcio per un paio di stagioni e successivamente si iscrive nella squadra di pallacanestro del paese.\nDopo la scuola media, la famiglia si trasferisce a San Martino di Trecate, appena fuori Cerano, dove Cristian viene iscritto al Liceo Scientifico Antonelli a Novara. Il temperamento mite e riservato che lo aveva caratterizzato fino alle scuole medie, cambia radicalmente durante gli anni del liceo. La rigidit\u00e0 degli insegnanti e il disinteresse per le materie scolastiche fanno crescere in lui una forte propensione alla ribellione. Negli ultimi anni di liceo si appassiona alla letteratura, dimostrando interesse per la poesia del periodo romantico (principalmente quella del poeta francese Arthur Rimbaud)..\n\u00c8 sempre di questo periodo il primo incontro con il mondo della musica. Alcuni amici di Cerano lo invitano alle prove della loro band e Bugo per la prima volta mette le mani su uno strumento, la batteria. La chiamata del 1992 per il servizio militare tuttavia gli impedisce di proseguire questa esperienza.\nDurante il servizio di leva, Bugatti impara per\u00f2 a suonare la chitarra e scrive le sue prime canzoni, tra cui una rudimentale \"Faccio il militare\", . L'anno da militare sar\u00e0 un periodo difficile per il futuro Bugo, lontano da casa e in un ambiente rigido. Tuttavia gli permetter\u00e0 di sviluppare il suo nuovo interesse per la musica e lo studio della chitarra. Inoltre l'esperienza ritorner\u00e0 anni dopo sotto forma di un film, quando nel 2011 nel film \"Missione di pace\" di Francesco Lagi vestir\u00e0 i panni del soldato Quinzio, un militare che suona la chitarra.\nPrimi passi nel mondo della musica (1994-1999).\nI Quaxo e le prime canzoni come Bugo.\nIl 1994 \u00e8 un anno importante per la sua formazione: terminato il servizio militare, ritorna in provincia di Novara e fonda un gruppo musicale, i Quaxo, insieme al batterista Cristian Dondi (amico di Cerano che negli anni a venire continuer\u00e0 a collaborare con lui) ed al bassista Guido Pell\u00f2. Bugatti, chitarra elettrica e voce, \u00e8 autore di tutte le canzoni. Lo stile \u00e8 influenzato dal punk rock e dai Nirvana, i testi sono in italiano. Il gruppo realizza due demo in audiocassetta, tiene qualche concerto soprattutto nel novarese, e partecipa con una canzone alla compilation \"We Bastard Motherfuckers vl.3\" della \"Blu Bus Circus\", etichetta fondata dal gruppo hardcore Kina.\nIl gruppo dura due anni, fino al 1996. L'esperienza con i Quaxo \u00e8 stata decisiva per l'artista: in primo luogo perch\u00e9 gli permette di capire che per il suo temperamento ribelle e decisionale non \u00e8 adatto alle dinamiche interne di una band, e in secondo luogo gli permette di maturare come autore di canzoni. Lo scioglimento dei Quaxo coincide anche con la decisione di ritirarsi dall'Universit\u00e0, che aveva frequentato per poco tempo e con scarso interesse.\nBugo inizia a lavorare a tempo pieno in fabbrica, una fonderia di metalli, deciso a mettersi via un po' di soldi. Nel frattempo scrive canzoni e compone un demo autoprodotto in audiocassetta, \"Pane, pene, pan\". Sono i primissimi passi come cantautore. Restio a inventarsi un nome d'arte finto e costruito, come cantautore sceglie di farsi chiamare semplicemente Bugo, soprannome con cui tutti gli amici lo chiamavano fin dai tempi della scuola media a Cerano.\nIl primo concerto a nome Bugo \u00e8 del marzo del 1998 a Vigevano. Quella sera \u00e8 presente Bruno Dorella, personaggio molto attivo nell'ambiente musicale alternativo, gi\u00e0 batterista dei Wolfango, che rimane molto colpito dalla stravaganza di Bugo e gli propone di collaborare con la sua etichetta Bar La Muerte. La prima uscita \u00e8 un singolo, \"Questione d'eternit\u00e0\", pubblicato in vinile nel 1999.\nGli anni duemila.\nEsordio come cantautore e primi due album.\nNel dicembre 2000 esce il primo album di Bugo, \"La prima gratta\" (per le etichette Bar La Muerte e Snowdonia Dischi). \u00c8 un album folk, registrato in bassa fedelt\u00e0, secondo i canoni del lo-fi. Contiene canzoni ancora acerbe dal punto di vista compositivo, ma canzoni come \"Spermatozoi\", molto amata dai fan, rimarranno in scaletta concerto per molti anni.\nNel dicembre 2001 esce il secondo disco di Bugo con il nome \"Sentimento westernato\" per le etichette Bar La Muerte, Beware! e Wallace Records. Il disco permette a Bugo di farsi un nome nel circuito musicale alternativo, con una proposta musicale nuova in Italia, ironica e geniale, in contrasto con la cupezza della musica underground italiana degli anni '90. Arrivano anche i primi concerti.\nPartecipa al programma di MTV condotto da Enrico Silvestrin \"Supersonic\", nel quale Bugo per la prima volta appare sugli schermi televisivi e la cui esibizione viene ancora ricordata come una delle esibizioni pi\u00f9 importanti della carriera musicale di Bugo.. Nel febbraio 2002 esce il 10 pollici \"Ne vale la pena?\" (Bar La Muerte, Burp Publications, Wallace Records), contenente canzoni dal sapore garage rock. Sar\u00e0 edito anche un video dalla canzone omonima, il primo videoclip che si conosce di Bugo, per la regia di Cristian Dondi, vecchio amico di Bugo.\nIl trasferimento a Milano e la firma con Universal Music.\nPer dare fondamento alla sua passione per la musica, Bugo si trasferisce a Milano, sede delle pi\u00f9 importanti case discografiche italiane. Il successo di Bugo negli ambienti alternativi arriva ai piani alti delle major, tanto che Bugo sigla un contratto con Universal Records. \nNell'ottobre del 2002 esce il disco \"Dal lofai al cisei\". Il primo singolo estratto dall'album \u00e8 \"Casalingo\". Seguiranno altri due singoli, \"Io mi rompo i coglioni\" e \"Pasta al burro\". Bugo viene eletto \"artista dell'anno\" al Meeting delle etichette indipendenti 2002 di Faenza. Continua l'attivit\u00e0 live, da segnalare la partecipazione alla data di Padova del \"Tora! Tora!\", in cui Bugo invita sul palco il musicista Morgan.\nNell'aprile 2004 esce il doppio album \"Golia &amp; Melchiorre\", sempre per Universal. L'album si divide in due cd: \"Arriva Golia!\", elettronico e sperimentale, registrato da Riccardo Gamondi dei Uochi Toki e mixato da Roberto Vernetti, e \"La gioia di Melchiorre\", cantautoriale e malinconico, prodotto da Bugo stesso e Maurice Andiloro, che vede la partecipazione del bluesman Joe Valeriano. La copertina dell'album (Bugo tiene per i capelli la propria testa decapitata) viene censurata dalla casa discografica la quale decide di applicare sul viso di Bugo un adesivo raffigurante un cestino da picnic. Anche il video del singolo apripista, \"Carla \u00e8 Franca\", viene censurato dalle tv musicali. A settembre esce il secondo singolo, \"Il sintetizzatore\", con un videoclip al seguito.\nIl terzo disco per Universal, dal titolo \"Sguardo contemporaneo\", esce nell'aprile 2006 e vede la produzione di Giorgio Canali. Il singolo apripista \u00e8 \"Millennia\". Seguono altri tre singoli, \"Che lavoro fai\", \"Ggell\" e \"Amore mio infinito\". Quest'ultimo viene registrato in una nuova veste pi\u00f9 elettronica e prevede la partecipazione dell'attrice e cantante Violante Placido (aka Viola). Insieme promuovono il singolo al programma televisivo \"CD Live\"\" su Rai 2.\nLa svolta elettronica.\nNell'aprile 2008 esce \"Contatti\", la cui produzione artistica \u00e8 affidata al produttore/dj Stefano Fontana (alias Stylophonic), gi\u00e0 produttore di \"Buon sangue\" di Jovanotti. Il primo singolo dell'album \u00e8 \"C'\u00e8 crisi\". Il video diretto da Lorenzo Vignolo viene votato \"Miglior video\" nella sezione \"Out of Indies\" al MEI di Faenza. Viene invitato due volte da Simona Ventura ad esibirsi durante la trasmissione \"Quelli che il calcio\" su Rai 2 e da Daria Bignardi alla trasmissione \"Le Invasioni barbariche\" su LA7. Durante l'estate esce il secondo singolo \"Love boat\" con un video diretto ancora da Vignolo. Sempre in estate Bugo gira un video a Milano per \"La felicit\u00e0\" diretto Federico Vitetta e Ty Evans con la partecipazione del Chocolate Skate Team dalla California (prodotto da Spike Jonze). Segue il terzo singolo \"Nel giro giusto\", diretto da Soda Studio.\nNell'agosto 2008 il produttore/dj Steve Aoki inserisce \"La mano mia\" (Cecile and The Bloody Beetroots Remix) nella compilation \"Radio 1 Essential Mix\" per la BBC Radio di Londra.\nNel settembre 2008 esce una nuova versione di \"Contatti\", che prevede, oltre alla scaletta originale, \"Love Boat (Roba remix)\" e \"Che diritti ho su di te (live version 2008)\".\nPartecipa all'edizione 2008 degli \"MTV Days\" e in dicembre al tributo a Fabrizio De Andr\u00e9 al Teatro Dal Verme a Milano eseguendo \"Avventura a Durango\" (traduzione di \"Romance in Durango\" di Bob Dylan). Si esibisce sul main stage dell'edizione di Italia Wave del 2009, dedicata al quarantennale di Woodstock. Bugo esegue, tra i vari brani, anche una reinterpretazione di Jimi Hendrix in \"Fire\", che apparir\u00e0 sulla compilation della manifestazione omonima. Da segnalare un'altra cover che Bugo suoner\u00e0 per tutta la durata del tour: \"Prisencolinensinainciusol\" di Adriano Celentano.\nGli anni duemiladieci.\nIl film \"Missione di pace\" e il disco \"Nuovi rimedi per la miopia\".\nBugo partecipa alle riprese del film \"Missione di pace\", diretto da Francesco Lagi.\nIl film viene presentato in prima mondiale il 9 settembre 2011 fuori concorso nella Settimana Internazionale della Critica alla 68\u00aa Mostra internazionale d'arte cinematografica di Venezia, riscuotendo un'ottima accoglienza da parte del pubblico presente.\nOltre all'interpretazione nei panni di Quinzio, uno dei soldati (tra cui anche Alba Rohrwacher) capitanati dal protagonista Capitano Vinciguerra (interpretato da Silvio Orlando), Bugo realizza la colonna sonora del film nel quale compaiono, oltre a temi strumentali inediti composti per l'occasione, anche le canzoni \"Ggeell\", \"Casalingo\", \"Che diritti ho su di te\" e la nuova \"I miei occhi vedono\".\nIl 27 settembre 2011 Bugo pubblica, sempre per Universal Music, un nuovo album dal titolo \"Nuovi rimedi per la miopia\", prodotto e arrangiato da Saverio Lanza, C\u00e9cile e Bugo stesso. L'album \u00e8 stato anticipato il 2 settembre dal singolo \"I miei occhi vedono\", gi\u00e0 colonna sonora del film \"Missione di pace\". Segue il secondo singolo, \"La salita\", che sar\u00e0 accompagnato da un nuovo videoclip per la regia di Lorenzo Vignolo.\nVia Twitter realizza la prima intervista open source di un artista italiano: intervista in video diretta con i fan.. Il 24 gennaio 2012 esce \"Le canzoni ai testimoni\", nuovo disco di Enrico Ruggeri in cui Bugo reinterpreta la canzone \"Il lavaggio del cervello\" insieme allo stesso Ruggeri.\nIl 31 marzo 2012 Bugo viene invitato alla trasmissione \"London Live 2.0\" su Rai 2 per presentare ed eseguire dal vivo \"Comunque io voglio te\", terzo singolo estratto da \"Nuovi rimedi per la miopia\". Il brano sar\u00e0 affiancato da un nuovo videoclip per la regia di Roberto \"Rup\" Paolini.\nIl 10 luglio 2012 il giornale britannico \"The Guardian\" pubblica un articolo sulla musica italiana attuale includendo Bugo insieme a Vasco Rossi, Jovanotti, Tiziano Ferro e altri.\nBugo realizza un nuovo videoclip per il quarto singolo \"Nonhotempo\" (regia dell'illustratrice Olimpia Zagnoli). Il video viene mostrato in occasione dell'ultima data del tour, che si tiene il 9 settembre 2012 al Carroponte di Sesto San Giovanni (MI).\nDopo il concerto, Bugo scherzosamente annuncia il suo ritiro dalle scene per \"9 anni e 7 mesi\". \u00c8 uno scherzo, ma come dichiarer\u00e0 pi\u00f9 avanti, Bugo medita di abbandonare il mondo della musica, probabilmente deluso dal forte clamore suscitato da Nuovi rimedi per la miopia.\nArte visiva.\nA parte un breve tour acustico nel 2013, per diversi anni l'attivit\u00e0 musicale di Bugo \u00e8 ferma, in favore di un interessamento per l'arte visiva. \nTra il 2009 e il 2014 Bugo \u00e8 attivo a tempo pieno come artista visivo, vicino alle ricerche dell'arte concettuale. Collabora saltuariamente con la rivista d'arte contemporanea \"Flash Art\".\nNel 2009 partecipa a \"Gemine Muse 2009\" presso il Museo Faraggiana Ferrandi di Novara. Nel 2010 la prima mostra personale a Roma. Espone alla fiera internazionale d'arte contemporanea di Roma (The Road to Contemporary Art). Nel 2012 partecipa al MiArt 2012, la fiera internazionale di arte moderna e contemporanea di Milano. Nel 2012 la seconda mostra personale presso Room Galleria a Milano.\nNel 2013 realizza un'opera pubblica per le strade di Ghaziabad, a 30\u00a0km da New Delhi (India). Sempre nel 2013 partecipa all'iniziativa \"Art4shop\" esponendo, presso il parco commerciale di San Giuliano Milanese, un autoritratto di grandi dimensioni.\nNel 2014 Bugo realizza un autoritratto di grandi dimensioni per le strade di New Delhi in occasione dell'India Art Fair, e pubblica il magazine d'arte \"Acid Times\".\nNuovo contratto, Concerto del Primo Maggio e primo posto in classifica FIMI.\nNel febbraio del 2015 arriva la notizia della firma di Bugo con la Carosello Records: \u00e8 il ritorno discografico dopo cinque anni.\nL'annuncio arriva in contemporanea all'inserimento del suo volto tra i 100 della musica italiana, nello speciale celebrativo targato Rolling Stone.\nIl 22 maggio 2015 esce il singolo \"Cosa ne pensi Sergio\", prodotto insieme al produttore Matteo Cantaluppi. Il singolo \u00e8 lanciato da una singolare campagna pubblicitaria che prevede l'affissione di manifesti anonimi con la sola scritta \"Cosa ne pensi Sergio\". Qualche settimana dopo lancia un'omonima web series dalla sua pagina Facebook, con lo stesso levriero afghano, Sergio, come co-protagonista.\nAnticipato dal singolo \"Vado ma non so\", il 23 ottobre 2015 esce l'EP \"Arrivano I nostri\", prodotto insieme a Matteo Cantaluppi e sempre sotto Carosello. Viene organizzato un tour promozionale nei club con l'agenzia Live Nation.\nNell'aprile 2016 viene pubblicato l'ottavo album, \"Nessuna scala da salire\".\nIl disco ha un immediato riscontro di vendite, tanto da arrivare al primo posto della classifica ufficiale vinili della FIMI. Il primo singolo estratto \u00e8 \"Me la godo\".\nSegue un tour promozionale in tutta Italia, tra cui il concertone del Primo Maggio a Roma e una tappa all'estero allo Sziget Festival di Budapest. In scaletta per tutto il tour, presente anche la canzone Bollicine di Vasco Rossi.\nNel dicembre viene pubblicato un nuovo singolo \"Nei tuoi sogni\", con annesso videoclip e tour nei club durante autunno ed inverno.\nIl ritorno al rock.\nNell'aprile del 2017 Bugo rilascia una intervista per RaiNews24 in cui annuncia un ritorno alle origini del rock.\nAll'insegna del rock, forma una nuova band e parte in tour per l'estate, sempre con il supporto dell'agenzia Live Nation. Il nuovo tour rock riscuote grande interesse e si chiude il 7 settembre a Carroponte di Sesto San Giovanni (MI).\nCome regalo ai fan, Bugo annuncia la pubblicazione su YouTube dell'audio di un intero concerto tratto dal nuovo trascorso rock.\nNel maggio del 2018, pubblica l'album \"RockBugo\", prima raccolta ufficiale con i successi di 18 anni di carriera solista riarrangiati in chiave rock. L'album esce prima in vinile, e dal 6 luglio 2018 anche in digitale. Segue una serie di concerti estivi, tra cui si segnalano le anteprima a Milano e Roma, e i concerti con Irene Grandi a Madrid e come supporter dei Negrita al Castello Scaligero di Villafranca. \"RockBugo\" viene scelto per la candidatura a \"miglior album italiano\" per i Rockol Awards.\nNell'autunno 2019 viene pubblicato da Rizzoli il primo libro di Bugo, \"La Festa Del Nulla\". Si tratta di un romanzo di formazione che unisce vicende e personaggi di fantasia a tratti autobiografici del cantautore.\nGli anni duemilaventi.\nLe partecipazioni al Festival di Sanremo.\nNel 2020 partecipa al Festival di Sanremo 2020, in coppia con Morgan con la canzone \"Sincero\". Nella serata del venerd\u00ec, Morgan inizia la canzone cambiando il testo della stessa e inserendovi critiche nei confronti di Bugo, il quale abbandona il palco innervosito e l'esibizione viene interrotta. A fine serata viene annunciata la squalifica della coppia dalla gara canora.\nIl 7 febbraio viene pubblicato un nuovo album dal titolo \"Cristian Bugatti\", prodotto da Simone Bertolotti e da Andrea Bonomo. Il primo singolo estratto \u00e8 il brano sanremese \"Sincero\", con annesso videoclip.\nL'1 maggio, in concomitanza con la partecipazione di Bugo al Concerto del Primo Maggio a Roma, viene lanciato il secondo singolo \"Mi manca\", in duetto con Ermal Meta.\nAderisce a Italian Allstars 4 Life per l'incisione del brano \"Ma il cielo \u00e8 sempre blu\" (cover del brano di Rino Gaetano), i cui ricavati vengono devoluti alla Croce Rossa Italiana a supporto delle persone pi\u00f9 fragili colpite dalla pandemia di COVID-19 del 2019-2021.\nPartecipa agli eventi musicali Battiti Live e RadioBruno Estate. \u00c8 uno dei giudici del Festival di Castrocaro 2020. Partecipa ai Seat Music Awards 2020 all'Arena di Verona. Il 4 dicembre 2020 viene lanciato il terzo singolo \"Quando impazzir\u00f2\".\nIl 17 dicembre 2020 Amadeus, durante la trasmissione Sanremo Giovani, annuncia la presenza di Bugo al Festival di Sanremo 2021 tra i 26 campioni in gara con il brano \"E invece s\u00ec\". \nDurante i giorni del festival, tenutosi dal 2 al 6 marzo 2021, Bugo viene ancora schernito dai giornalisti di settore e non per l'episodio dell'anno precedente. Alla vigilia della finale, Bugo si difende inviando a tutti gli organi d'informazione un comunicato stampa che inizia cos\u00ec: \u00abParto dalla fine dicendo che mi sono rotto. Lo dico perch\u00e9 \u00e8 da un anno che leggo qualsiasi cosa su di me che nulla c\u2019entra con la musica e non ho mai replicato. Capisco la libert\u00e0 di parola, \u00e8 un diritto sacro e la rispetto, ma quando i giornalisti musicali usano come scusa una cosa accaduta pi\u00f9 di un anno fa per schernirmi, allora siamo oltre all\u2019ambito delle chiacchiere da bar\u00bb. Al termine della competizione musicale, il brano di Bugo si classifica al 24\u00ba posto su 26 brani in gara. \nIl 5 marzo 2021, viene pubblicato \"Bugatti Cristian\", riedizione ampliata dell'album dell'anno precedente. Il primo singolo estratto \u00e8 il brano sanremese \"E invece s\u00ec\", con annesso videoclip. \nIl 21 maggio Bugo lancia il nuovo singolo \"Come mi pare\".Nel corso del 2021 partecipa agli eventi musicali del Primo Maggio a Roma, Battiti Live e Radio Bruno Estate. Viene annunciata la sua partecipazione all'edizione 2022 del programma televisivo \"Pechino Express\".\nVita privata.\nBugo \u00e8 sposato con Elisabetta, una diplomatica. Il matrimonio si \u00e8 celebrato nel 2011 a Nuova Delhi, in India, dove la coppia ha vissuto dal 2010 al 2014.\nLa coppia ha un figlio ed attualmente risiede a Roma, dopo aver vissuto negli ultimi anni anche a Milano e a Madrid.\nBugo \u00e8 inoltre un accanito tifoso della Juventus e gioca regolarmente a calcio con la Nazionale Italiana Cantanti."}
{"id": "753664", "revid": "6923", "url": "https://it.wikipedia.org/wiki?curid=753664", "title": "Motori plurifrazionati", "text": ""}
{"id": "753666", "revid": "5245", "url": "https://it.wikipedia.org/wiki?curid=753666", "title": "Torri di segnalazione di Gondor", "text": ""}
{"id": "753669", "revid": "5245", "url": "https://it.wikipedia.org/wiki?curid=753669", "title": "Colli-faro di Gondor", "text": ""}
{"id": "753677", "revid": "1234826", "url": "https://it.wikipedia.org/wiki?curid=753677", "title": "Fermate il boia", "text": "Fermate il boia \u00e8 uno dei romanzi polizieschi di Agatha Christie, fu pubblicato per la prima volta nel 1952. Protagonista di quest'avventura \u00e8 l'investigatore belga Hercule Poirot. Il romanzo \u00e8 pubblicato in Italia da Arnoldo Mondadori Editore.\nTrama.\nIntroduzione.\nPoirot viene chiamato ad investigare, dal sovrintendente Spence, su un delitto per il quale \u00e8 stato gi\u00e0 trovato, e condannato, il colpevole. Il poliziotto non \u00e8 convinto che la persona condannata sia il vero assassino. Partendo dalle supposizioni del sovrintendente, e basandosi sull'indizio di una boccetta d'inchiostro, Poirot capir\u00e0 che l'assassino non \u00e8 la persona in carcere. Investigando nel paese in cui \u00e8 avvenuto il delitto, e interrogando le persone che erano in rapporti con l'uccisa, riuscir\u00e0 a sbrogliare l'intricato mistero.\nTrama.\nLa signora McGinty \u00e8 stata uccisa con un colpo alla testa sferrato con un'arma non identificata. Dell'assassinio \u00e8 stato accusato James Bentley che adesso si trova in carcere in attesa di essere giustiziato. Poirot, per\u00f2, scopre che la vittima aveva comprato, poco prima della morte, una boccetta di inchiostro, e quindi doveva avere una ragione per scrivere delle lettere, dato che non lo faceva mai. Esaminando poi gli averi della signora McGinty, l'investigatore vede che un paio di scarpe sono state avvolte con una pagina di un giornale domenicale, che era uscito la settimana in cui la donna era morta, che contiene un articolo riguardante la vita di quattro donne coinvolte in famosi omicidi del passato. Ben presto si scopre che la donna credeva di avere visto una delle foto, pubblicate nell'articolo, in casa di una famiglia del villaggio. Poirot e l'ispettore Spence riescono a restringere il campo delle quattro donne dell'articolo a due sole possibilit\u00e0.\nLa signora McGinty, ipotizzando, potrebbe aver visto la fotografia di Lily Gamboll, che aveva commesso un omicidio da ragazzina, o di Eva Kane, che era stata la causa scatenante per cui un uomo aveva ucciso la moglie e l'aveva seppellita in cantina, e che pare abbia avuto una figlia, di nome Evelyn Hope.\nPoirot scopre che l'arma del delitto si trova a Long Meadows, accessibile a tutti. In un tentativo di far commettere un passo falso all'assassina, l'investigatore fa credere di sapere molto pi\u00f9 di quello che sa in realt\u00e0, ma, dopo che qualcuno cerca di spingerlo sotto un treno, decide di cambiare tattica. Poirot mostra le due fotografie ad una festa a cui partecipano molte delle persone sospette, e la signora Upward reagisce, o almeno cos\u00ec pare, davanti alla foto di Lily Gamboll, per\u00f2 dice di non ricordare dove l'ha gi\u00e0 vista.\nAriadne Oliver arriva nel villaggio per collaborare con Robin Upward alla scrittura di un'opera teatrale basata sul protagonista dei suoi libri, l'investigatore svedese Sven Hjerson. Una sera, dopo che i due sono tornati da teatro, trovano il corpo della signora Upward, che \u00e8 stata strangolata. La donna ha bevuto del caff\u00e8 con l'assassina, e sulla tazzina sono rimaste delle tracce di rossetto, il che porta la polizia a sospettare di tre donne - Eve Carpenter, Deirdre Henderson e Shelagh Rendell - che erano state invitate dalla signora Upward ad andare a trovarla, in momenti diversi. Solo Deirdre ammette di esserci andata, ma di aver trovato la casa tutta buia e, quindi, di essere tornata via senza aver visto il cadavere.\nPoirot sembra in difficolt\u00e0, e decide di concentrarsi su chi avrebbe potuto tenere una di quelle fotografie. La vanit\u00e0 non sembra probabile (nessuna delle foto ritrae una giovane ed attraente ragazza), ma amore o odio potrebbero essere validi motivi. Quando Poirot scopre la fotografia a Long Meadows, ha il pezzo finale del puzzle.\nPoirot accusa per prima Eve Carpenter, e poi Maureen Summerhayes. La fotografia, con la scritta sul retro \u201cMia madre\u201d, \u00e8 stata trovata in casa di quest'ultima, ma l'investigatore sa che chi ce l'ha messa \u00e8 Robin Upward.\nRobin \u00e8 in realt\u00e0 il figlio di Eva Kane: Evelyn era il nome di un maschietto, non di una bambina. Dopo essere stato adottato dalla signora Upward, Robin aveva capito che qualunque scandalo avrebbe rovinato la sua nuova ed ottima posizione sociale, quindi dopo aver scoperto che la signora McGinty sapeva della fotografia, \u00e8 stato costretto ad ucciderla. La donna, per\u00f2, credeva che Eva Kane fosse la signora Upward, dato che non sapeva che Robin era stato adottato; aveva accennato la cosa a James Bentley.\nQuando Poirot ha mostrato le fotografie alla festa, la signora Upward ha riconosciuto quella di Eva Kane, per\u00f2 ha fatto credere a Poirot di avere reagito guardandone un'altra, per non insospettirlo. La donna sperava di potersi confrontare con Robin, ma anticipandola il ragazzo aveva invitato tre donne a casa della madre quella sera. Robin ha ucciso la signora Upward, creato delle finte tracce per far credere che l'assassino fosse una donna, ed ha predisposto la scoperta del cadavere al momento in cui lui e la signora Oliver sarebbero tornati da teatro. Dopo aver capito che le false impronte di rossetto e il profumo non avevano portato a nessun esito, ha fatto la mossa disperata di mettere la fotografia in casa di Maureen, ma \u00e8 stato scoperto.\nAlla fine del libro vengono svelati altri segreti: Eve Carpenter ha avuto un sordido passato che vorrebbe cancellare. Maude Williams, la donna bionda vista da Edna a casa Upward, \u00e8 la figlia dell'uomo infatuato di Eva Kane che ha ucciso la moglie per lei che (dando per vera la storia che la signora Upward fosse la Kane) era andata alla sua casa per ucciderla. Una volta l\u00e0 per\u00f2 la ragazza ha visto che la donna era gi\u00e0 stata uccisa e per questo \u00e8 fuggita via.\nAncora pi\u00f9 sinistro \u00e8 il dottor Rendell, che si crede abbia ucciso la sua prima moglie. Sia lui che sua moglie credevano che Poirot fosse arrivato nel villaggio per loro, per questo l'investigatore crede che sia stato il dottore a cercare di buttarlo sotto il treno."}
{"id": "753678", "revid": "124504750", "url": "https://it.wikipedia.org/wiki?curid=753678", "title": "Imperatori trapezuntini", "text": "L'Impero di Trebisonda ebbe inizio sotto i due primi Imperatori di Trebisonda Alessio I di Trebisonda e Davide I di Trebisonda, che erano due fratelli, nipoti dell'Imperatore bizantino Andronico I Comneno, il loro Impero era situato in Anatolia attorno a un'importante citt\u00e0 di questa regione da cui presero il nome, Trebisonda. Con l'aiuto del Regno della Georgia i due giovani Comneni poterono fondare il loro Impero nel 1204, e proprio in quell'anno i crociati conquistarono Costantinopoli all'Impero bizantino, e l'Impero di Trebisonda era uno di quei tre stati chiamati stati bizantini, che erano: l'Impero di Nicea, che dopo riuscir\u00e0 a conquistare Costantinopoli e a riprendersi la corona bizantina; l'Impero di Trebisonda che rivendicava il titolo di Impero bizantino, e i suoi Imperatori che tutti tranne uno furono Comneni avevano il titolo di Mega Comneno; e infine c'era il Despotato d'Epiro che nel 1259 fu sottomesso dall'Impero di Nicea.\nI Mega Comneni.\nGli Imperatori di Trebisonda furono in totale ventidue persone che si sedettero sul trono Imperiale dei Mega Comneni:"}
{"id": "753680", "revid": "6141254", "url": "https://it.wikipedia.org/wiki?curid=753680", "title": "Vivel del R\u00edo", "text": ""}
{"id": "753681", "revid": "599013", "url": "https://it.wikipedia.org/wiki?curid=753681", "title": "Daniele Brolli", "text": "Biografia.\nCome sceneggiatore di fumetti ha lavorato per le riviste \"Linus\", \"Alter alter\", \"Frigidaire\", \"Comic Art\", \"L'eternauta\", \"Cyborg\", \"Topolino\", \"Diabolik\". Editor della versione italiana della \"Isaac Asimov Science Fiction Magazine\", illustratore per \"Linus\" e \"Alter alter\", ha curato la rubrica \"La pagina della sfinge\" sulla rivista \"Pulp\".\nDal 1981 al 1993 ha \"tradotto\" per riviste e quotidiani racconti \"inediti\" di scrittori stranieri. Si trattava in realt\u00e0 di falsi, scritti imitando lo stile dell'autore e \u00abaggiungendovi un tassello\u00bb. Il nome dell'autore veniva in alcuni casi storpiato per questioni di copyright. Nessuno si accorse che si trattava di falsi, e anzi alcuni di questi racconti vennero accolti in bibliografie e tesi di laurea. Molti dei racconti fino al 1987 vennero pubblicati su \"Frigidaire\". Brolli \u00e8 poi \"uscito allo scoperto\" e ne ha raccolti alcuni in \"Segrete identit\u00e0\", edito da Baldini &amp; Castoldi nel 1996.\nNel 2001 ha fondato a Bologna la casa editrice Comma 22. \nOpere.\nCuratore.\nHa curato le antologie:"}
{"id": "753686", "revid": "1573940", "url": "https://it.wikipedia.org/wiki?curid=753686", "title": "Gazella spekei", "text": "La gazzella di Speke (Gazella spekei ) \u00e8 la pi\u00f9 piccola specie di gazzella. \u00c8 confinata al Corno d'Africa, dove abita le boscaglie sassose, le steppe erbose e i semideserti. In passato \u00e8 stata talvolta considerata una sottospecie della gazzella del deserto, ma questa classificazione \u00e8 stata da tempo abbandonata. La notevole frammentazione dell'habitat ha reso ormai impossibile valutare la natura migratrice e nomade di questa specie. Le varie popolazioni sono sempre sotto minaccia, e malgrado la IUCN abbia annunciato un loro incremento demografico, nel 2007 lo stato di conservazione della specie \u00e8 passato da vulnerabile a minacciato. Sono presenti numerosi esemplari in cattivit\u00e0, ma in natura ne rimangono solo meno di 10.000 capi.\nDeve il nome a John Hanning Speke, un esploratore inglese che effettu\u00f2 varie spedizioni in Africa centrale.\nDescrizione.\nLa gazzella di Speke misura 95\u2013105\u00a0cm di lunghezza e pesa 15\u201325\u00a0kg. Di taglia piccola, ha un cranio di 15\u201319\u00a0cm. Ha corna lateralmente compresse, leggermente incurvate all'indietro, ma non allargate a forma di lira, e con punte dirette in alto; i maschi hanno corna con 15-20 larghi anelli; quelle delle femmine sono quasi diritte e verticali con solo 10-12 anelli poco evidenti. Il pelo \u00e8 piuttosto lungo (su natiche e fianchi fino a 5\u00a0cm); il colore \u00e8 fulvo-bruno pallido con fianchi pi\u00f9 chiari e una banda bruno scuro o nerastra che borda il ventre bianco. Le natiche, ampiamente biancastre, sono appena orlate di scuro. Presenta una maschera facciale simile alle altre specie di \"Gazella\", ma spesso vi \u00e8 anche un'ampia macchia nasale nerastra; nei maschi, la striscia che va dall'angolo dell'occhio al naso \u00e8 nera presso l'occhio e striata di chiaro e scuro vicino al naso; sopra quest'ultimo vi \u00e8 un rialzamento grigiastro con 3-5 pliche cutanee gonfiabili; in stato di eccitazione l'animale pu\u00f2 soffiarvi all'interno e dilatarle fino alle dimensioni di una palla da tennis; espellendo l'aria da questo sacco viene prodotto un sonoro verso di allarme.\nDistribuzione e habitat.\nLa gazzella di Speke \u00e8 endemica del Corno d'Africa. Abita nelle praterie che si estendono per 20\u201340\u00a0km lungo la fascia costiera della Somalia bagnata dall'Oceano Indiano (la pressione venatoria ha eliminato questa specie dalle praterie costiere a sud dei 2\u00b030' N di latitudine). Il limite settentrionale dell'areale \u00e8 delimitato dalle pendici dei Monti Gulis. Raramente, gruppi sparsi si incontravano ancora nell'Ogaden settentrionale (Etiopia orientale) fino alla met\u00e0 degli anni '80, ma a causa della caccia queste popolazioni sono ormai scomparse. Sono stati pianificati dei tentativi per verificarne la presenza nell'Ogaden nord-orientale, ma l'attuale situazione politica rende questo controllo molto difficile. I locali, comunque, hanno dichiarato che nella regione questa specie \u00e8 rarissima o perfino assente.\nVive in zone semidesertiche cespugliose con terreno sassoso e sugli altopiani stepposi da 1000 fino a 2000 m di quota.\nBiologia.\nVive in piccoli branchi o famiglie composte da un maschio e alcune femmine con i piccoli (5-10 esemplari, fino a un massimo di 20). I vecchi maschi probabilmente sono territoriali. Mangia erbe, piante e foglie di cespugli e, come le altre gazzelle delle zone aride, sopporta bene la sete. \u00c8 spesso associata alla gazzella di Soemmerring che vive negli stessi ambienti. La gestazione dura circa 7 mesi."}
{"id": "753690", "revid": "80598", "url": "https://it.wikipedia.org/wiki?curid=753690", "title": "Carlo Martello ritorna dalla battaglia di Poitiers", "text": ""}
{"id": "753692", "revid": "1983214", "url": "https://it.wikipedia.org/wiki?curid=753692", "title": "Nen\u00e9", "text": "Il nome Nen\u00e9, o Nen\u00e8, pu\u00f2 riferirsi a:"}
{"id": "753694", "revid": "1442080", "url": "https://it.wikipedia.org/wiki?curid=753694", "title": "Golden Globe 2002", "text": "La 59\u00aa edizione della cerimonia di premiazione di Golden Globe si \u00e8 tenuta il 20 gennaio 2002 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "753701", "revid": "483325", "url": "https://it.wikipedia.org/wiki?curid=753701", "title": "Guitar World", "text": "Guitar World \u00e8 una rivista musicale statunitense che debutt\u00f2 ufficialmente nel luglio 1980 con Johnny Winter in copertina.\nNei suoi 30 anni di storia, Guitar World ha intervistato gran parte dei pi\u00f9 famosi chitarristi di genere rock, compresi David Gilmour, Jimmy Page, Tony Iommi, Ritchie Blackmore, Joe Satriani, Steve Morse, Slash, Eric Clapton, Steve Vai, Zakk Wylde, Dimebag Darrell, Joe Perry, Kirk Hammett, Eddie van Halen e John Petrucci.\nDal gennaio 2005, Guitar World inizi\u00f2 a inserire insieme alla rivista anche speciali CD contenenti tracce audio e video esclusivi, interviste e lezioni di chitarra.\nLa rivista ha anche pubblicato la classifica 100 migliori assoli di chitarra, in cui sono appunto riportati i migliori assoli di tutti i tempi, scelti in base ad una votazione dei lettori. Di sotto sono elencate le prime trentuno posizioni:\n\u00c8 inoltre presente una classifica dei 100 migliori chitarristi, di sotto elencate le prime 10 posizioni: "}
{"id": "753702", "revid": "848247", "url": "https://it.wikipedia.org/wiki?curid=753702", "title": "Sciri", "text": "Gli Sciri (anche conosciuti come Schiri o Sciriani) erano una popolazione germanica orientale, di cui si hanno notizie nelle storiografie per un periodo di sette secoli che va dal II secolo a.C. al IV secolo d.C.\nL'etimologia del loro nome non \u00e8 chiara, ma potrebbe essere ricondotta all'espressione \"puri di sangue\" che questa popolazione avrebbe utilizzato per differenziarsi dalla vicina trib\u00f9 dei Bastarni \"sangue misto\" (da cui, secondo questa teoria, deriverebbe il termine \"bastardo\"). Altri autori pensano che ci sia un collegamento con il termine inglese \"shire\" (contea).\nSi ritiene che gli Sciri fossero inizialmente originari dei territori dell'odierna Polonia corrispondenti alla regione della Masuria, tra il fiume Vistola e il Drewenz. Migrarono verso sud apparentemente attorno al 200 a.C. (alcune storiografie indicano la data del 230 a.C.), insieme ai Bastarni. In un trattato di pace stipulato tra loro e l'Impero Romano si riferisce infatti che essi vivevano sulle coste del mar Nero.\nPoco si sa della loro presenza fino al IV secolo, quando le cronache contemporanee ci informano della loro presenza sui Carpazi, dove furono sconfitti e dispersi dagli Unni. Dopo tale avvenimento parte degli Sciri si unirono ai Visigoti, parte agli Ostrogoti, mentre altri divennero Foederati dell'Impero Romano. Odoacre, primo \"Re d'Italia\" era per met\u00e0 sciro."}
{"id": "753704", "revid": "869733", "url": "https://it.wikipedia.org/wiki?curid=753704", "title": "La sirenetta (film)", "text": "La sirenetta (\"The Little Mermaid\") \u00e8 un film d'animazione del 1989 prodotto da Walt Disney Feature Animation e diretto da Ron Clements e John Musker, basato sull'omonima fiaba di Hans Christian Andersen. La versione originale si avvale delle voci di Jodi Benson, Pat Carroll, Samuel Wright, Christopher Daniel Barnes, Kenneth Mars, Buddy Hackett, Jason Marin e Ren\u00e9 Auberjonois.\nDistribuito dalla Buena Vista Pictures, il lungometraggio usc\u00ec nelle sale il 17 novembre 1989, ed \u00e8 il 28\u00ba Classico Disney. Nel corso della sua prima distribuzione, incass\u00f2 84 milioni di dollari nel Nord America, e fino ad oggi ha raggiunto un incasso totale di 211 milioni di dollari.\nDopo il successo del film Disney/Amblin del 1988 \"Chi ha incastrato Roger Rabbit\", a \"La sirenetta\" \u00e8 stato dato il merito di aver infuso nuova vita all'arte dei film d'animazione Disney, dopo una serie di fallimenti critici o commerciali prodotti dalla Disney fin dai primi anni settanta. Diede anche inizio all'era nota come il Rinascimento Disney.\nUn adattamento teatrale del film con un libro di Doug Wright e altre canzoni di Alan Menken e il nuovo paroliere Glenn Slater esord\u00ec a Denver nel luglio 2007 e inizi\u00f2 le esibizioni a Broadway il 10 gennaio 2008.\nTrama.\nAriel \u00e8 una principessa sirena molto curiosa del mondo umano e non soddisfatta della sua vita sotto il mare, nel regno di Atlantica. Con il suo migliore amico, il pesce Flounder, Ariel raccoglie oggetti umani per poi portarli al gabbiano Scuttle, che offre ai due una conoscenza inesatta o comunque parziale e confusa degli usi e costumi umani. Ariel ignora gli avvertimenti di suo padre, il Re Tritone, e del suo consigliere, il granchio Sebastian, sul fatto che il contatto tra mondo umano e mondo marino \u00e8 proibito. Nel frattempo la perfida donna polpo Ursula, strega del mare, ex aristocratica e acerrima nemica di Tritone, tiene d'occhio la sirena, meditando un piano per poter prendere il controllo di Atlantica, da dov'era stata in precedenza esiliata.\nUna notte Ariel, Flounder e un riluttante Sebastian viaggiano fino alla superficie del mare per vedere una nave di umani che festeggiano il compleanno del Principe Eric, del quale Ariel si innamora a prima vista. Tuttavia, una tempesta distrugge la nave e Ariel salva l'inconscio Eric dall'annegamento. Ariel canta per lui, ma, per evitare di essere scoperta, se ne va non appena riprende conoscenza. Affascinato dal ricordo della sua voce, Eric giura di trovare colei che lo ha salvato e ha cantato per lui, mentre Ariel spera di trovare un modo per unirsi a lui e al suo mondo. Notando un cambiamento nel comportamento di Ariel, Tritone interroga Sebastian e viene a sapere del suo amore per Eric. Infuriato come non mai, Tritone raggiunge Ariel nella sua grotta segreta e distrugge con il suo tridente tutti gli oggetti umani che lei e Flounder avevano collezionato. Appena Tritone se ne va, Flotsam e Jetsam, due murene al servizio di Ursula, convincono Ariel a far visita alla loro padrona, affermando che lei potrebbe aiutarla.\nNella tana di Ursula, Ariel firma un contratto, secondo cui lei verr\u00e0 trasformata in un essere umano per tre giorni; prima che il Sole tramonti il terzo giorno, Ariel dovr\u00e0 ricevere il \"bacio del vero amore\" da Eric in modo da rimanere umana, altrimenti si ritrasformer\u00e0 in una sirena e apparterr\u00e0 ad Ursula. In cambio di ci\u00f2, la strega esige la voce di Ariel, che viene messa in una conchiglia. Dopo essere stata trasformata in un'umana, Ariel viene portata in superficie da Flounder e Sebastian, poi sulla spiaggia incontra Scuttle, che in qualche modo la veste con un vecchio lenzuolo trovato l\u00ec. In seguito, Eric trova Ariel sulla spiaggia e la porta al suo castello, senza per\u00f2 sapere che \u00e8 proprio lei che gli ha salvato la vita, ma pensando che sia una muta sopravvissuta ad un naufragio. Ariel e Eric trascorrono del tempo insieme; alla fine del secondo giorno riescono quasi a baciarsi, ma vengono ostacolati da Flotsam e Jetsam. Non volendo rischiare, Ursula si trasforma in una giovane e bella ragazza di nome Vanessa e appare a Eric con la voce di Ariel, gettando un incantesimo ipnotico sul ragazzo per fargli dimenticare la sirena.\nIl giorno dopo Ariel scopre che Eric si sposer\u00e0 con Vanessa, la trasformata Ursula. Mentre la nave nuziale salpa, Scuttle, vedendo in volo la vera immagine della ragazza riflessa sullo specchio, scopre che in realt\u00e0 Vanessa \u00e8 Ursula sotto mentite spoglie e va a riferire la notizia ad Ariel, che si dirige verso la nave con l'aiuto di Flounder. Nel frattempo, Sebastian va a informare Re Tritone e Scuttle manda a monte il matrimonio con l'aiuto di vari animali che si gettano addosso alla strega per impedirle di pronunciare il \"s\u00ec\" del matrimonio. Nel caos che ne segue, la conchiglia intorno al collo di Vanessa si rompe, rendendo la voce ad Ariel e facendo cessare l'ipnosi su Eric. Il Sole per\u00f2 tramonta proprio in quel momento e Ariel si tramuta di nuovo in una sirena. Ursula riprende il proprio aspetto e rapisce Ariel trascinandola in mare. In questo frangente sopraggiunge Tritone, che affronta Ursula ed esige la liberazione di Ariel, ma il contratto che lei ha firmato \u00e8 inviolabile. Sotto suggerimento di Ursula, Tritone decide di prendere il posto della figlia come prigioniero: Ariel viene liberata, mentre lui diventa un'alga, perdendo la sua autorit\u00e0 su Atlantica. Ursula si dichiara nuova sovrana impossessandosi del tridente e della corona, e ingaggia una lotta con Ariel ed Eric, dove, nel tentativo di disintegrare quest'ultimo, uccide involontariamente Flotsam e Jetsam.\nLa strega, furibonda, usa allora il tridente per trasformarsi in un essere di dimensioni mostruose. Ottiene cos\u00ec il pieno controllo di tutto l'oceano, creando una tempesta con un maelstrom, che fa riaffiorare i relitti. Eric si arrampica sul relitto della propria nave guidandola al timone e, prima che Ursula uccida Ariel, la quale \u00e8 imprigionata sul fondo del vortice, trafigge la strega con il bompresso scheggiato, uccidendola. Il potere di Ursula svanisce; tutte le alghe nel giardino della strega tornano alle loro forme originali e Tritone riacquista l'autorit\u00e0 sul suo regno. Rendendosi conto che Ariel ama veramente Eric e che non tutti gli umani sono cattivi, Tritone la trasforma volentieri da sirena in un essere umano. Dopo essersi riappacificata con il padre, Ariel si sposa su una nave con Eric: i due partono, venendo salutati da tutto il regno di Atlantica.\nProduzione.\nSceneggiatura.\n\"La Sirenetta\" venne originariamente progettato come parte di uno dei primi film di Walt Disney, un film biografico a tecnica mista sulla vita di Hans Christian Andersen e sulle sue fiabe pi\u00f9 famose. Il progetto venne iniziato nel '39 ma venne cancellato nel '42 a causa di vari problemi, principalmente perch\u00e9 gran parte degli animatori Disney vennero arruolati nella Seconda Guerra Mondiale.\nNel 1985 il co-regista di \"Basil l'investigatopo\" Ron Clements scopr\u00ec una raccolta di fiabe di Andersen mentre curiosava in una libreria. Present\u00f2 un progetto di due pagine di un film basato su \"La sirenetta\" al CEO Michael Eisner e al presidente dei Walt Disney Studios Jeffrey Katzenberg a un incontro sulle nuove idee. Eisner e Katzenberg passarono sopra al progetto, perch\u00e9 a quel tempo lo studio era in fase di sviluppo su un sequel della sua commedia live-action \"Splash - Una sirena a Manhattan\" (1984) e sentiva che \"La sirenetta\" sarebbe stato un progetto troppo simile. Il giorno dopo, per\u00f2, il presidente dei Walt Disney Studios Katzenberg diede via libera all'idea per un possibile sviluppo, insieme a \"Oliver &amp; Company\". Durante la produzione negli anni ottanta, il personale trov\u00f2, per caso, il soggetto originale e il lavoro di sviluppo visivo fatto da Kay Nielsen per il film su Andersen proposto da Disney negli anni trenta. Molte delle modifiche apportate dal personale negli anni trenta alla storia originale di Hans Christian Andersen erano casualmente le stesse modifiche apportate dagli scrittori Disney negli anni ottanta.\nQuell'anno, Clements e il co-regista di \"Basil l'investigatopo\" John Musker ampliarono l'idea di due pagine in una sceneggiatura approssimativa di 20 pagine, eliminando il ruolo della nonna della sirena e ampliando il ruolo del Re del Mare e la Strega del Mare. Tuttavia, i piani del film furono momentaneamente accantonati poich\u00e9 la Disney concentr\u00f2 la sua attenzione su \"Chi ha incastrato Roger Rabbit\" e \"Oliver &amp; Company\" come uscite pi\u00f9 immediate.\nNel 1987 il compositore Howard Ashman venne coinvolto nella scrittura e lo sviluppo de \"La sirenetta\" dopo che gli era stato chiesto di contribuire con una canzone a \"Oliver &amp; Company\". Egli propose di cambiare il personaggio minore Clarence, il granchio maggiordomo inglese, in un granchio giamaicano rasta e spostando lo stile di musica in tutto il film per riflettere questo. Allo stesso tempo, Katzenberg, Clements, Musker e Ashman rividero il formato della storia per fare de \"La sirenetta\" un musical con una struttura della storia in stile Broadway, con le sequenze cantate usate come paletti del film. Ashman e il compositore Alan Menken, entrambi noti per il loro lavoro come autori del musical Off-Broadway di successo \"La piccola bottega degli orrori\", si unirono per comporre l'intera colonna sonora cantata. Nel 1988, senza pi\u00f9 \"Oliver &amp; Company\" di mezzo, \"La sirenetta\" divenne la successiva uscita importante della Disney.\nAnimazione.\nA \"La sirenetta\" furono dedicati pi\u00f9 soldi e risorse di qualsiasi altro film d'animazione Disney degli ultimi decenni. Oltre alla sua struttura di animazione principale a Glendale (California), la Disney apr\u00ec un impianto satellitare di animazione durante la produzione de \"La sirenetta\" a Lake Buena Vista, vicino a Orlando (Florida), all'interno del parco a tema Disney-MGM Studios a Walt Disney World. Inaugurato nel 1989, i primi progetti dell'impianto Disney-MGM erano la produzione di un intero cortometraggio animato di Roger Rabbit, \"Roger Rabbit sulle montagne russe\", e di contribuire al supporto per inchiostri e vernici de \"La sirenetta\".\nI supervisori all'animazione de \"La sirenetta\" includevano Glen Keane e Mark Henn su Ariel, Duncan Marjoribanks su Sebastian, Andreas Deja su Re Tritone e Ruben Aquino su Ursula. In origine a Keane era stato chiesto di lavorare su Ursula, poich\u00e9 si era fatto una reputazione per il disegno di figure grandi e potenti, come l'orso in \"Red e Toby - Nemiciamici\" e il Professor Rattigan in \"Basil l'investigatopo\". Keane, tuttavia, divent\u00f2 uno dei due artisti principali sulla minuta Ariel, e cur\u00f2 il numero musicale \"Part of Your World\". Egli dichiar\u00f2 scherzosamente che sua moglie era esattamente come Ariel \"senza le pinne\". Il tipo di corpo del personaggio e la sua personalit\u00e0 si basarono su Alyssa Milano, all'epoca protagonista della serie TV \"Casalingo Superpi\u00f9\", e l'effetto dei suoi capelli sott'acqua si basava su riprese di Sally Ride quando era nello spazio.\nIl design della malvagia strega del mare Ursula si bas\u00f2 sull'artista drag Divine. Pat Carroll non fu la prima scelta di Clements e Musker come voce di Ursula; lo script originale era stato scritto con in mente Bea Arthur della serie TV Disney \"Cuori senza et\u00e0\". Dopo che la Arthur rifiut\u00f2 la parte, attrici come Nancy Marchand, Nancy Wilson, Roseanne, Charlotte Rae ed Elaine Stritch vennero considerate per la parte. La Stritch fu infine scelta per il ruolo di Ursula, ma si scontr\u00f2 con lo stile di produzione musicale di Howard Ashman e venne sostituita dalla Carroll. Un'altra novit\u00e0 degli ultimi anni erano le riprese di attori e attrici dal vivo come materiale di riferimento del movimento per gli animatori, una pratica usata spesso per molti Classici Disney prodotti sotto la supervisione di Walt Disney. L'attrice di Broadway Jodi Benson fu scelta per interpretare Ariel, e Sherri Stoner, un'ex membro del gruppo di improvvisazione Groundlings, recit\u00f2 le scene chiave di Ariel.\nL'ambientazione subacquea necessit\u00f2 dei maggiori effetti speciali animati per un Classico Disney da \"Fantasia\" nel 1940. Il supervisore degli effetti animati Mark Dindal stim\u00f2 che oltre un milione di bolle vennero elaborate per questo film, oltre all'uso di altri processi come aerografia, retroilluminazione, sovrapposizione e un po' di animazione al computer. La manodopera artistica necessaria per \"La sirenetta\" richiese alla Disney di deferire la maggior parte degli effetti animati subacquei nel film alla Pacific Rim Productions, una societ\u00e0 con sede in Cina con impianti di produzione a Pechino.\nUn tentativo di utilizzare la famosa multiplane camera di Disney per la prima volta da anni, per scatti \"profondi\" di qualit\u00e0, non riusc\u00ec perch\u00e9 la macchina era presumibilmente in condizioni fatiscenti. Gli scatti in multiplane furono invece fotografati presso una struttura di fotocamera d'animazione esterna.\n\"La sirenetta\" fu l'ultimo film Disney ad utilizzare il tradizionale metodo di animazione con le \"cels\" dipinte a mano. Il successivo film Disney, \"Bianca e Bernie nella terra dei canguri\", utilizz\u00f2 un sistema digitale di colorazione e combinazione di disegni digitalizzati sviluppato per la Disney dalla Pixar, chiamato CAPS (Computer Animation Production System), che avrebbe eliminato la necessit\u00e0 di cels, multiplane camera e molti effetti ottici utilizzati per l'ultima volta ne \"La sirenetta\". Un prototipo del CAPS venne utilizzato sperimentalmente in alcune scene de \"La sirenetta\", e un'inquadratura prodotta utilizzando il CAPS \u2013 la penultima del film, con la nave di nozze di Ariel ed Eric che se ne va sotto un arcobaleno \u2013 appare nel film finito. La computer-generated imagery venne utilizzata per creare alcune delle navi distrutte nella battaglia finale, una scala dietro a un'inquadratura di Ariel nel castello di Eric, e la carrozza in cui Eric e Ariel viaggiano quando lei rimbalza su un burrone. Questi oggetti vennero animati usando modelli wireframe 3D, che furono stampati come linee su cels e verniciati tradizionalmente.\nColonna sonora.\n\"La sirenetta\" \u00e8 stato considerato da alcuni come \"il film che ha portato Broadway nei cartoni animati\". Alan Menken scrisse le musiche vincitrici del Premio Oscar e collabor\u00f2 con Howard Ashman sulle canzoni.\nDistribuzione.\nIl film usc\u00ec originariamente il 15 novembre 1989 insieme al primo cortometraggio di Wallace e Gromit \"Una fantastica gita\", e venne riportato sugli schermi il 17 novembre 1997. Dopo il successo della riedizione 3D de \"Il re leone\", la Disney aveva annunciato una riedizione 3D de \"La sirenetta\" prevista per il 13 settembre 2013, ma essa \u00e8 stata cancellata il 14 gennaio 2013 a causa delle sottoperformance di altre riedizioni 3D Disney. La versione 3D del film verr\u00e0 invece pubblicata in Blu-ray nell'autunno 2013, ma non in Italia. Il film venne anche presentato fuori concorso al Festival di Cannes 1990. In Italia il film usc\u00ec il 9 novembre 1990 distribuito da Warner Bros. Italia e venne riedito successivamente nei cinema da Buena Vista International Italia nel febbraio 1998.\nData di uscita.\nLe date di uscita internazionali sono state:\nEdizione italiana.\nL'edizione italiana venne curata dalla Royfilm, mentre il doppiaggio venne eseguito presso la International Recording con la collaborazione della C.D.C. e diretto da Manlio De Angelis su dialoghi di Andrea De Leonardis. I testi delle canzoni sono di Ermavilo e la direzione musicale \u00e8 di Pietro Carapellucci. \"La sirenetta\" \u00e8 uno dei pochi Classici Disney dove i doppiatori italiani interpretano sia la parte parlata che quella cantata dei loro personaggi.\nEdizioni home video.\nVHS.\nLa prima edizione VHS del film usc\u00ec in Italia nel settembre 1991. La seconda edizione fu edita a ottobre 1998. A differenza della precedente, questa edizione contiene il film restaurato.\nDVD.\nLa prima edizione DVD del film in Italia usc\u00ec il 4 aprile 2000 distribuito dalla Warner Home Video. Questo, come altri DVD Disney distribuiti dalla Warner, era privo di contenuti speciali, e il film era in formato 1,66:1 non anamorfico.\nLa seconda edizione DVD usc\u00ec il 15 novembre 2006, come ottavo titolo della linea \"Platinum Editions\". In questo DVD il film venne presentato nel suo formato originale in widescreen.\nLa terza edizione DVD usc\u00ec il 17 ottobre 2007. Si tratta di una riedizione del DVD precedente, composta per\u00f2 da due dischi e distribuita in una confezione steelbook. Presentava quindi tutti i contenuti speciali dell'edizione precedente, insieme ad altri nuovi.\nNel 2013 usc\u00ec una nuova edizione del film, all'interno della linea \"Diamond Editions\", con un restauro nuovo, e per la prima volta disponibile anche in Blu-ray Disc. Nonostante sia un'edizione speciale, i contenuti speciali sono quasi assenti.\nAccoglienza.\nIncassi.\nAll'inizio della produzione de \"La sirenetta\", Jeffrey Katzenberg ammon\u00ec Ron Clements, John Musker e il loro personale, ricordando loro che, poich\u00e9 \"La sirenetta\" era un \"film per ragazze\", avrebbe incassato meno di \"Oliver &amp; Company\", che era stato il Classico Disney di maggior successo da un decennio a quella parte. Tuttavia, quando il film era pi\u00f9 vicino al completamento, Katzenberg si convinse che \"La sirenetta\" sarebbe stato un successo, e il primo lungometraggio animato a guadagnare pi\u00f9 di 100 milioni di dollari e a diventare un \"blockbuster\".\nDurante la sua uscita in sala originale del 1989, \"La sirenetta\" guadagn\u00f2 dollari al box-office nordamericano, finendo poco sotto alle aspettative Katzenberg, ma guadagnando il 64% in pi\u00f9 di \"Oliver &amp; Company\". \"La sirenetta\" fu riedito nei cinema il 17 novembre 1997, lo stesso giorno di \"Anastasia\", un film d'animazione di Don Bluth per la Fox Animation Studios. La riedizione incass\u00f2 altri dollari. Il film guadagn\u00f2 anche 99,8 milioni di dollari al di fuori degli Stati Uniti e del Canada tra le due uscite, con un conseguente incasso totale internazionale di 211 milioni di dollari.\nCritica.\nIl film \u00e8 stato acclamato dalla critica cinematografica, ottenendo elogi per l'animazione, la musica e i personaggi.\nIl sito di aggregazione di recensioni Rotten Tomatoes ha riferito che il film ha un punteggio di approvazione del 93% basato su 71 recensioni e una valutazione media di 8.2/10. Il consenso del sito recita \"\"La Sirenetta\" ha inaugurato una nuova era d'oro per l'animazione Disney con personaggi disegnati a mano caldi e affascinanti e sequenze musicali accattivanti\". Su Metacritic, il film ha un punteggio medio ponderato di 88 su 100 basato su 24 critici, che indica \"un plauso universale\".\nRoger Ebert, critico cinematografico per il \"Chicago Sun-Times\", era entusiasta del film e scrisse che \"\"La sirenetta\" \u00e8 un'allegra e creativa fantasia animata \u2013 un film che \u00e8 cos\u00ec creativo e cos\u00ec divertente che merita un confronto con il miglior lavoro Disney del passato\". Ebert comment\u00f2 positivamente anche il personaggio di Ariel, dichiarando: \"\u2026Ariel \u00e8 un personaggio femminile pienamente realizzato che pensa e agisce in modo indipendente, anche ribelle, invece di ciondolare attorno passivamente mentre il fato decide il suo destino\". Lo staff di \"TV Guide\" scrisse una recensione positiva, lodando il ritorno del film al tradizionale musical Disney e l'animazione del film. Eppure scrissero anche che il film \u00e8 penalizzato dall'umorismo giovanile e dagli occhi dei personaggi umani. Dando comunque una recensione positiva, dichiararono che il film \"non si pu\u00f2 paragonare ai veri classici Disney (che attraevano equamente bambini e adulti)\".\nLo staff di \"Variety\" lod\u00f2 il film per il suo cast di personaggi, in particolare Ursula, cos\u00ec come la sua animazione. Affermarono che l'animazione \"si dimostra lussureggiante e fluida, accresciuta dall'uso di ombra e di luce poich\u00e9 elementi come fuoco, sole e acqua illuminano i personaggi\". Inoltre venne elogiata la collaborazione musicale di Howard Ashman e Alan Menken \"le cui canzoni spesso iniziano lentamente ma crescono in intelligenza e intensit\u00e0\". Todd Gilchrist di \"IGN\" scrisse una recensione positiva del film, affermando che il film \u00e8 \"un risultato quasi perfetto\". Inoltre Gilchrist elogi\u00f2 come il film riaccese l'interesse per l'animazione, poich\u00e9 era uscito in un momento in cui l'interesse per l'animazione era in un momento di stasi. Hal Hinson del \"Washington Post\" scrisse una recensione mista del film, riferendosi ad esso come un \"adattamento non spettacolare del classico di Hans Christian Andersen\". Hinson continu\u00f2 a scrivere che il film \u00e8 nella media, anche nei suoi punti pi\u00f9 alti. Egli scrisse che mentre non vi \u00e8 nulla di sbagliato nel film, sarebbe stato difficile per i bambini identificarsi con Ariel, e che i personaggi sembravano insipidi. Hinson concluse la sua recensione dicendo che il film \u00e8 \"completo ma non entusiasmante, \"La sirenetta\" ha abbastanza per soddisfare qualsiasi ragazzino. Tutto quello che manca \u00e8 la magia\". \"Empire\" diede una recensione positiva al film, affermando che \"[\"La sirenetta\" \u00e8] un film incantevole, che vanta tutti gli ingredienti che rendono un'esperienza Disney qualcosa di cui fare tesoro, ancora libera da tutti gli elementi politicamente corretti che hanno impantanato le produzioni pi\u00f9 recenti\".\nNell'aprile 2008 \u2013 quasi vent'anni dopo la prima distribuzione del film nel 1989 \u2013 gli utenti di Yahoo! votarono \"La sirenetta\" come n\u00ba 14 sui 30 migliori film d'animazione di tutti i tempi. Pi\u00f9 tardi, quando Yahoo! aggiorn\u00f2 l'elenco nel giugno dello stesso anno, il film rimase nella lista ma perse sei posti finendo al n\u00ba 20 (solo altri tre film d'animazione Disney tradizionali \u2013 \"Aladdin\", \"La bella e la bestia\" e \"Il re leone\", rispettivamente \u2013 lo sorpassarono nel sondaggio anche dopo l'aggiornamento).\nNel 2011 Richard Corliss della rivista \"TIME\" lo nomin\u00f2 uno dei \"The 25 All-TIME Best Animated Films\".\n\"La sirenetta\", prima fiaba animata della Disney da \"La bella addormentata nel bosco\" (1959), \u00e8 un film importante nella storia dell'animazione per molte ragioni. Prima fra queste \u00e8 il suo ristabilimento dell'animazione come un'impresa vantaggiosa per la Walt Disney Company, poich\u00e9 fin dagli anni cinquanta i parchi a tema, produzioni televisive e film live-action della societ\u00e0 avevano oscurato il settore dell'animazione. \"La sirenetta\" fu il secondo film, dopo \"Oliver &amp; Company\", prodotto dopo che la Disney aveva iniziato ad ampliare la sua produzione animata dopo il successo del suo film d'animazione/live action \"Chi ha incastrato Roger Rabbit\", e divenne il primo Classico Disney ad avere successo sia di critica che di pubblico da \"Le avventure di Bianca e Bernie\" nel 1977. La Walt Disney Feature Animation fu ulteriormente ampliata a seguito de \"La sirenetta\" e dei successi seguenti \u2013 \"La bella e la bestia\" (1991), \"Aladdin\" (1992) e \"Il re leone\" (1994). Il personale pass\u00f2 da 300 membri nel 1988 a nel 1999, distribuiti in tre studi a Burbank (California), Lake Buena Vista (Florida) e Montreuil (Senna-Saint-Denis) in Francia. Questo periodo della storia dell'animazione Disney \u00e8 a volte indicato come il \"Rinascimento Disney\".\nInoltre, \"La sirenetta\" segn\u00f2 il ripristino del formato di film musicale come standard per i film d'animazione Disney. La maggior parte dei pi\u00f9 popolari film d'animazione Disney dagli anni trenta erano musical, anche se per gli anni settanta e '80 il ruolo della musica era stato de-enfatizzato nei film. \"Oliver &amp; Company\" (1988) era servito come una sorta di prova per il successo del formato musicale prima che la Disney si impegnasse sulla struttura in stile Broadway de \"La sirenetta\".\nRiconoscimenti.\nNel gennaio 1990 \"La sirenetta\" si guadagn\u00f2 tre nomination all'Oscar, diventando cos\u00ec il primo film d'animazione Disney a guadagnare una nomination agli Oscar da \"Le avventure di Bianca e Bernie\" nel 1977. Il film vinse due dei premi, per la miglior canzone (\"In fondo al mar\") e miglior colonna sonora. Il film ottenne quattro nomination ai Golden Globe, tra cui Miglior film commedia o musicale, e vinse il premio per la miglior canzone (\"In fondo al mar\") e miglior colonna sonora.\nOltre al successo critico e commerciale del film stesso, la colonna sonora vinse due premi al 33\u00b0 Grammy Award nel 1991: Best Album for Children e Best Score Soundtrack for Visual Media. Forte del successo del film e degli Oscar, Golden Globes e Grammy Awards della colonna sonora, l'album venne certificato doppio disco di platino dalla Recording Industry Association of America nel settembre 1990 per la spedizione di due milioni di copie della colonna sonora, un talento inaudito per un film d'animazione a quei tempi. Ad oggi, la colonna sonora \u00e8 stata certificata sei volte disco di platino.\nAltri media.\nTelevisione.\n\"La sirenetta - Le nuove avventure marine di Ariel\" (\"The Little Mermaid\") \u00e8 una serie televisiva animata che mostra le avventure della sirena Ariel prima degli eventi del film. Prima serie TV Disney ad essere basata su un grande film d'animazione, venne originariamente trasmessa sulla CBS dal 1992 al 1994.\nUna serie di cortometraggi con protagonista il granchio Sebastian furono trasmessi come parte della serie animata \"Marsupilami\", trasmessa dal 1993 al 1995.\nNel film televisivo \"Descendants 2\", prodotto e trasmesso da Disney Channel il 21 luglio 2017, appare Uma, la figlia di Ursula. Quest'ultima appare solo in un cameo.\nVideogiochi.\n\"The Little Mermaid\", il primo videogioco basato sul film, fu sviluppato dalla Capcom e pubblicato per NES e Game Boy nel 1991. Nel 1992 venne pubblicato dalla SEGA \"Ariel the Little Mermaid\" per Sega Mega Drive e Game Gear. In seguito usc\u00ec per Game Boy Advance \"The Little Mermaid: Magic in Two Kingdoms\", pubblicato dalla Buena Vista Games. Il videogioco pi\u00f9 recente \u00e8 \"The Little Mermaid: Ariel's Undersea Adventure\", pubblicato per Nintendo DS nel 2006.\nPersonaggi e ambientazione del primo film appaiono nella serie di videogiochi Disney/Square \"Kingdom Hearts\". Ariel appare come membro della squadra, mentre Ursula \u00e8 il boss nel mondo di Atlantica e uno dei membri del circolo interno di Malefica. Anche altri personaggi del film fanno delle apparizioni.\nMusical.\nUna versione teatrale pre-Broadway debutt\u00f2 nel settembre 2007 a Denver, Colorado, all'Ellie Caulkins Opera House, con le musiche di Alan Menken, nuovi testi di Glenn Slater e un libro di Doug Wright. Il musical inizi\u00f2 gli spettacoli a Broadway al Lunt-Fontanne Theatre il 3 novembre 2007, e apr\u00ec ufficialmente il 10 gennaio 2008. Il cast originale includeva Sierra Boggess come Ariel, Norm Lewis come Re Tritone, Sherie Rene Scott come Ursula, Eddie Korbich come Scuttle, Tituss Burgess come Sebastian, Sean Palmer come Principe Eric, Jonathan Freeman come Grimsby, Derrick Baskin come Jetsam, Tyler Maynard come Flotsam, Cody Hanford e J.J. Singleton come Flounder e John Treacy Egan come Chef Louis.\nLo spettacolo chiuse a Broadway il 30 agosto 2009, dopo 685 rappresentazioni e 50 anteprime.\nCasi mediatici.\nSi presentarono delle controversie per quanto riguarda il disegno per la copertina della prima edizione in VHS del film, quando un attento esame rivel\u00f2 una struttura dalla forma strana sul castello, molto simile a un pene. La Disney e il disegnatore della cover insistono sul fatto che fu un incidente, frutto di un frettoloso lavoro a tarda notte per finire il disegno della copertina. L'oggetto discutibile non appare sulla copertina della seconda edizione del film.\nUna seconda asserzione riguarda la scena in cui il sacerdote che sta per celebrare il matrimonio tra Eric e Vanessa sembra avere un'erezione. Il sacerdote \u00e8 un uomo di bassa statura, vestito con abiti da Vescovo, e un piccolo rigonfiamento \u00e8 leggermente evidente in alcuni dei fotogrammi, che in realt\u00e0 poi si dimostr\u00f2 essere un ginocchio del tozzo uomo, ma l'immagine \u00e8 piccola ed \u00e8 molto difficile distinguere. Gli incidenti combinati portarono una donna dell'Arkansas a sporgere denuncia contro la Walt Disney Company nel 1995, anche se ritir\u00f2 la causa due mesi dopo.\nSequel e Prequel direct-to video.\nSono stati prodotti due sequel direct-to-video del film. \"La sirenetta II - Ritorno agli abissi\" (\"The Little Mermaid II: Return to the Sea\") \u00e8 un sequel direct-to-video del film. Venne distribuito direttamente in VHS e DVD il 19 settembre 2000. Diretto da Jim Kammerud e Brian Smith, ha come protagonista Melody, la figlia di Ariel, che vorrebbe essere una sirena. Il secondo, \"\" (\"The Little Mermaid: Ariel's Beginning\"), \u00e8 invece un prequel direct-to-video che fu distribuito il 26 agosto 2008. Diretto da Peggy Holmes, racconta un'avventura inedita di Ariel, avvenuta prima degli eventi descritti nel film del 1989, nel quale la sirena lotta per la reintroduzione della musica bandita dal padre nell'intero regno.\nRemake in live-action.\nNel maggio 2016 viene riportato che la Disney ha in lavorazione una versione in live-action del film. Tre mesi pi\u00f9 tardi si annuncia che Alan Menken sarebbe tornato in qualit\u00e0 di compositore del film con la partecipazione di Lin-Manuel Miranda, che parteciper\u00e0 come produttore della pellicola. Nel dicembre 2017 viene riferito che Rob Marshall \u00e8 la prima scelta della Disney per dirigere il film con Jane Goldman per scrivere la sceneggiatura. Nel luglio 2019 Halle Bailey viene scelta per interpretare Ariel e nel novembre successivo Jonah Hauer-King viene confermato per il principe Eric."}
{"id": "753707", "revid": "38120", "url": "https://it.wikipedia.org/wiki?curid=753707", "title": "Hathi", "text": "Hathi \u00e8 uno dei personaggi principali de \"Il secondo libro della giungla\" di Rudyard Kipling. Hathi \u00e8 un elefante indiano che funge da padrone della giungla del Seeonee, essendo un discendente di Tha, la divinit\u00e0 della creazione.\nIl suo nome deriva da \"h\u0101th\u012b\" (\u0939\u093e\u0925\u0940), la parola hindi per \"elefante\", ed \u00e8 visto da certi accademici de \"The Kipling Journal\" come un simbolo dell'intelletto e della saggezza, che \u00e8 coerente con le tradizioni induiste, in cui il dio Ganesha rappresenta appunto queste due qualit\u00e0.\nStoria.\nHathi \u00e8 il padrone della giungla del Seeonee, ed \u00e8 uno dei suoi abitanti pi\u00f9 vecchi, bench\u00e9 non lo sia quanto Kaa e il Cobra bianco. Come descritto ne \"L'invasione della giungla\", l'elefante cadde in una trappola tempo fa presso Bhurtpore, subendo una lacerazione dalla caviglia fino alla spalla. Un gruppo di uomini cercarono di immobilizzarlo con le corde, ma Hathi li spezz\u00f2 e fuggi, per poi radunare i suoi tre figli e vendicarsi distruggendo i raccolti e le case degli uomini, trucidando molti con le sue zanne. Dopo questo evento, vergognato d'aversi sporcato le zanne di sangue, giura di non uccidere mai pi\u00f9 gli umani.\n\"Il libro della giungla\".\nNe \"La caccia di Kaa\", viene menzionato come Mowgli abbia pregato a Hathi di rivelargli le Parole maestre. Quando Mowgli viene rapito dai Bandar-log, Baloo ricorda il detto di Hathi \"A ciascuno la sua paura\", che lo ispira a chiedere aiuto da Kaa.\n\"Il secondo libro della giungla\".\nIn \"Come nacque la paura\", Hathi dichiara una Tregua dell'acqua presso il fiume Waingunga durante una terribile siccit\u00e0. La tigre Shere Khan si presenta al fiume, vantandosi d'aver ucciso un uomo per divertimento, dato che ha il diritto di commettere quest'atto normalmente proibito una notte all'anno. Una volta saziato, viene scacciato da Hathi per aver contaminato l'acqua con sangue umano. Per spiegare a Mowgli la faccenda, Hathi racconta il mito cosmogonico della giungla, in cui il suo antenato, Tha, cre\u00f2 la giungla per poi dare alla Prima tigre l'incarico di giudice. Quest'ultimo fallisce nel suo dovere uccidendo per sbaglio un uomo, cos\u00ec dando mano libera alla morte di colpire la giungla precedentemente armoniosa. La tigre viene quindi condannata a non essere pi\u00f9 consultata come giudice della giungla e ad essere per sempre cacciata dagli umani. Come compenso, Tha permette a tutte le tigri una notte all'anno per cui uccidere l'uomo.\nNe \"L'invasione della giungla\", Mowgli chiede a Hathi e ai suoi figli di razziare gli orti del villaggio umano che lo scacci\u00f2, per punire gli abitanti per aver tentato di mettere al rogo Messua, la donna che lo accolse. Riconoscendo la minaccia alla giungla posta dai paesani, Hathi accetta l'incarico, ma rifiuta di uccidere nessuno. Con l'aiuto dei cinghiali, i cervi e altri animali erbivori, gli elefanti procedono a divorare tutti i raccolti del villaggio. Quando viene la stagione delle piogge, Hathi e i suoi figli concludono l'opera demolendo le capanne e scacciando i paesani rimasti. Sei mesi dopo, le rovine del villaggio vengono inghiottite dalla giungla.\nIn \"Cane rosso\", viene raccontato come Hathi salv\u00f2 Mowgli da una trappola per leopardi, rompendo le sbarre sopra di lui.\nFigura nello scautismo.\nCome tutti i personaggi principali del \"Libro della giungla\", Hathi \u00e8 usato come nome per i capi scout dei lupetti. Nelle principali associazioni attuali di lingua italiana, Hathi come consuetudine viene usato come nome per il capogruppo."}
{"id": "753708", "revid": "486946", "url": "https://it.wikipedia.org/wiki?curid=753708", "title": "Otocolobus", "text": ""}
{"id": "753710", "revid": "92719", "url": "https://it.wikipedia.org/wiki?curid=753710", "title": "Leptailurus", "text": ""}
{"id": "753711", "revid": "486946", "url": "https://it.wikipedia.org/wiki?curid=753711", "title": "Herpailurus", "text": ""}
{"id": "753712", "revid": "1573940", "url": "https://it.wikipedia.org/wiki?curid=753712", "title": "Puma (zoologia)", "text": "Puma \u00e8 un genere di felidi che comprende una sola specie vivente (\"Puma concolor\") e una specie fossile (\"Puma pardoides\").\nLo yaguaroundi, in passato attribuito a questo genere (\"P. yagouaroundi\"), \u00e8 attualmente inquadrato in un genere a s\u00e9 stante (\"Herpailurus\")."}
{"id": "753713", "revid": "155634", "url": "https://it.wikipedia.org/wiki?curid=753713", "title": "Fesca", "text": ""}
{"id": "753715", "revid": "1728", "url": "https://it.wikipedia.org/wiki?curid=753715", "title": "Fara Sabina", "text": ""}
{"id": "753717", "revid": "287204", "url": "https://it.wikipedia.org/wiki?curid=753717", "title": "Grado (matematica)", "text": ""}
{"id": "753721", "revid": "339392", "url": "https://it.wikipedia.org/wiki?curid=753721", "title": "Legge 180/1978", "text": ""}
{"id": "753722", "revid": "53481", "url": "https://it.wikipedia.org/wiki?curid=753722", "title": "Arachne - Browser e ftp /mail client grafico per DOS", "text": ""}
{"id": "753723", "revid": "79968", "url": "https://it.wikipedia.org/wiki?curid=753723", "title": "Sentenza di non luogo a procedere", "text": "La sentenza di non luogo a procedere, secondo il diritto processuale penale italiano \u00e8 emessa al termine dell'udienza preliminare qualora il GUP - anche in seguito ad una istruzione probatoria - ritenga o accerti che ci siano degli elementi incompleti o contraddittori riguardo ad una causa di estinzione del reato, di improcedibilit\u00e0 dell'azione, al fatto che non costituisce reato, che l'imputato non lo ha commesso o che il fatto non sussiste.\nDescrizione.\nPrevista e disciplinata dall'art. 425 del , non si potr\u00e0 pronunciare sentenza di non luogo a procedere se ritiene che dal proscioglimento debba applicarsi una misura di sicurezza diversa dalla confisca.\nIl GUP quindi si pronuncer\u00e0 solo per accertare la sussistenza di elementi per procedere al giudizio dibattimentale. Potr\u00e0 estendere il suo esame al merito dell'imputazione solo - al fine dell'emissione della sentenza - per comparare le circostanze attenuanti rispetto al fatto ascritto all'imputato. Qualora ritenga che siano prevalenti rispetto all'imputazione potr\u00e0 pronunciare sentenza.\nImpugnazione.\nQuesta sentenza \u00e8 ricorribile in appello, per i motivi previsti dalla generale disciplina dell'art. 606, c.p.p., dal procuratore della Repubblica, dal procuratore generale, nonch\u00e9 dalla persona offesa dal reato che si sia costituita parte civile; la persona offesa non costituita parte civile pu\u00f2 proporre ricorso, ma solo per vizi degli avvisi dell'udienza preliminare (art. 419, co. 7, c.p.p.). L'imputato pu\u00f2 ricorrere se non \u00e8 stato prosciolto per non aver commesso il fatto o perch\u00e9 il fatto non sussiste; l'interesse all'impugnazione [art. 591, co. 1, lett. a), c.p.p.] si ravvisa nel pregiudizio che dall'adozione di formule liberatorie meno favorevoli possa derivare all'imputato in connessi procedimenti civili, penali o amministrativi (es. giudizi disciplinari o risarcitorii). \nIl termine per l'impugnazione \u00e8 di giorni quindici, trattandosi di provvedimento reso all'esito di procedimento in camera di consiglio.\nLa Cassazione decide in camera di consiglio, seguendo le forme dell'art.127 c.p.p.\nRevoca.\nLa revoca \u00e8 stabilita dall'art. 434 c.p.p. qualora emergano sopravvenute fonti di prova. \n\u00c8 emessa dal GIP un'ordinanza su richiesta del PM, nella quale lo stesso PM deve indicare le fonti di prova specificando se siano gi\u00e0 state acquisite: in caso affermativo, formula subito il rinvio a giudizio, altrimenti chiede la riapertura delle indagini per un periodo massimo di 6 mesi."}
{"id": "753724", "revid": "767487", "url": "https://it.wikipedia.org/wiki?curid=753724", "title": "Pardofelis", "text": ""}
{"id": "753727", "revid": "1305772", "url": "https://it.wikipedia.org/wiki?curid=753727", "title": "Colla (romanzo)", "text": "Colla \u00e8 il quarto romanzo dello scrittore Irvine Welsh. \nProbabilmente la pi\u00f9 complessa e particolareggiata opera dello scrittore leithiano, \"Colla\" racconta, attraverso un caleidoscopio di voci narranti e divergenti punti di vista, la turbolenta storia della amicizia virile di quattro ragazzi scozzesi di Leith lungo tutto il corso di quattro decenni (anni settanta, ottanta, novanta e primi duemila), riprendendo parzialmente la struttura narrativa episodica di \"Trainspotting\". In \"Colla\", si parla di sesso, droga, violenza ed altre tematiche e problemi sociali, irrimediabilmente intrecciati alle vite dei quattro giovani protagonisti. Il titolo si riferisce non alla pratica di sniffare la colla, bens\u00ec al senso metaforico di quest'ultima di tenere insieme, unire, questi giovani tra di loro nel corso dei decenni.\nSi tratta di un romanzo corale che ha tra i temi principali il passaggio dall'adolescenza alla maturit\u00e0, il tutto trattato senza alcun sentimentalismo, n\u00e9 idealizzazione, nel tipico stile molto crudo e realistico di Welsh, ma allo stesso tempo partecipato e sostanzialmente ottimistico.\nI quattro personaggi principali sono Terry Lawson (Gas Terry), Billy Birrell (Business Birrell), Andrew Galloway (Gally), Carl Ewart (DJ N-Sign), rispettivamente un ladruncolo dongiovanni superdotato, un pugile, uno sfortunato galeotto tossicodipendente ed un deejay di successo con qualche problema con le droghe.\nI personaggi ci vengono presentati bambini negli anni settanta, poi come adolescenti intorno al 1980, come giovani uomini negli anni novanta e infine ai limiti dei quarant'anni all'inizio nel nuovo millennio.\nDa segnalare le brevi comparsate o citazioni di personaggi precedentemente gi\u00e0 presenti in altre opere di Welsh, come \"Trainspotting\", anche questa caratteristica peculiare di tutti i suoi romanzi. Gli stessi personaggi di \"Colla\", soprattutto Gas Terry e Rab Birrell (il fratello di Billy) saranno protagonisti anche del successivo \"Porno\"."}
{"id": "753728", "revid": "7336", "url": "https://it.wikipedia.org/wiki?curid=753728", "title": "Rocky Donatelli", "text": ""}
{"id": "753729", "revid": "767487", "url": "https://it.wikipedia.org/wiki?curid=753729", "title": "Lady Henderson presenta", "text": "Lady Henderson presenta (\"Mrs Henderson Presents\") \u00e8 un film del 2005 diretto da Stephen Frears.\nIl film si basa in parte su vicende realmente accadute. A Londra esisteva effettivamente un teatro dal nome Windmill (ormai chiuso) nella zona di Soho che rimase aperto nonostante i bombardamenti durante la seconda guerra mondiale, e sono realmente esistiti un'intraprendente e ricca vedova finanziatrice (nata nel 1863 e vissuta fino al 1944) che lo acquist\u00f2, e un direttore artistico del teatro col nome di Vivian Van Damm (1895-1960).\nTrama.\nAnni trenta. La signora Laura Henderson rimane vedova e con una grande fortuna in eredit\u00e0. Dopo vari fallimentari tentativi di impiegare tempo e soldi con il ricamo e le opere pie, lady Henderson compra il fatiscente teatro Windmill e ingaggia l'energico signor Van Damm come direttore artistico. Si parte quindi con un variet\u00e0 musicale che ha un grande successo, ma non appena gli altri teatri copiano l'idea, il Windmill si ritrova con scarso pubblico e magri incassi. Allora Laura ha l'idea vincente: spogliare le ballerine come al Moulin Rouge; basta solo ottenere il consenso del Gran Ciambellano censuratore. L'abile signora riesce a strappare un compromesso: le ballerine potranno mostrarsi nude, ma dovranno rimanere immobili come fossero \"opere artistiche\".\nPer la prima volta in Inghilterra, la nudit\u00e0 arriva in teatro, ed \u00e8 un gran successo, ma l'atmosfera di festa si guasta quando scoppia la guerra e Londra viene ripetutamente bombardata. Lady Henderson decide di non chiudere il teatro: vuole che i giovani soldati destinati al martirio abbiano un luogo di relax e distrazione nonostante i continui bombardamenti.\nLa storia ha un triste risvolto quando Laura racconta di avere avuto un figlio morto nella prima guerra mondiale nel 1915 a 21 anni, e sepolto in un cimitero di guerra in Francia. Dopo la sua morte scopre che il figlio (che non aveva mai avuto una ragazza) teneva nascosta tra le sue cose la foto di una bella donna nuda. La morale corrente considerava la nudit\u00e0 un tab\u00f9 che Laura vuole infrangere."}
{"id": "753730", "revid": "174925", "url": "https://it.wikipedia.org/wiki?curid=753730", "title": "J\u00falio S\u00e9rgio", "text": "Biografia.\nGrazie alle radici dei nonni, originari di Ripa Teatina in provincia di Chieti, ha ottenuto la cittadinanza italiana.\nCarriera.\nClub.\nL'esordio in Brasile.\nInizia la sua carriera in Brasile, prima al Botafogo, in seguito nella Juventude, al Santos e infine di nuovo alla Juventude.\nIl trasferimento alla Roma.\nNel gennaio del 2006 viene dapprima preso in prova e successivamente tesserato dalla Roma su segnalazione dell'ex centrale difensivo Zago, firmando un contratto fino al 30 giugno 2010. J\u00falio S\u00e9rgio non viene impiegato in nessuna partita ufficiale nelle sue prime tre stagioni con la Roma.\nIl tecnico Luciano Spalletti lo ha definito \"il miglior terzo portiere del mondo\".\nInfine, esordisce in Serie A il 30 agosto 2009, alla sua quarta stagione in giallorosso, schierato fin dal primo minuto stante l'indisponibilit\u00e0 del titolare Doni e viste le non brillantissime prestazioni di Artur, in -Roma (3-2). Nonostante i tre gol subiti e le dimissioni di Spalletti, viene schierato sempre pi\u00f9 spesso in campo, fino a quando, complici un infortunio nella gara contro il Napoli ed il ritorno di Doni, torna in panchina. Quest'ultimo si infortuna nuovamente in Roma-Fulham, partita di Europa League, e J\u00falio S\u00e9rgio entra nel secondo tempo a sostituire il connazionale. Dopo Inter-Roma, in cui viene schierato titolare, scavalca nelle gerarchie il connazionale Doni, diventando il portiere titolare.\nIl 6 dicembre 2009, nel derby contro la Lazio, si rende protagonista di una difficile parata su Stefano Mauri, grazie alla quale viene interrotta la serie negativa della Roma che subiva almeno un gol in una gara di campionato dal 3 maggio 2009 nella gara contro il Chievo. Continua la stagione mantenendo una delle migliori media-voto della Serie A e rivelandosi decisivo anche nel derby di ritorno, il 18 aprile 2010, dove intercetta il calcio di rigore di Floccari sul punteggio di 1 a 0 per la Lazio che permette alla Roma di ribaltare il risultato (1-2). Il 31 maggio 2010 la Roma ufficializza il prolungamento del contratto del portiere paulista con i giallorossi fino al 30 giugno 2014.\nIl 23 settembre 2010 si infortuna alla caviglia al 90' della partita Brescia-Roma 2-1. La squadra per\u00f2, avendo finito i cambi, non pu\u00f2 cambiare il portiere, che decide di restare in campo nei 6 minuti finali nonostante la lesione accusata e i forti dolori.\nSi rende nuovamente protagonista al Derby con un intervento decisivo, sul risultato di 1-0 per i giallorossi, su Hernanes. Il 19 gennaio 2011, nell'ottavo di finale di Coppa Italia contro la Lazio, \u00e8 protagonista di una parata sulla linea di porta salvando la Roma (ancora sullo 0-0, partita terminata 2-1 per i giallorossi). Dal 21 febbraio, in seguito alle dimissioni di Claudio Ranieri, \u00e8 retrocesso a secondo portiere dal neo-allenatore Vincenzo Montella, il quale gli preferisce Doni.\nLecce.\nIl 28 luglio 2011, passa in prestito al . La sua avventura salentina \u00e8 sfortunata: prima perde il posto da titolare a vantaggio di Massimiliano Benassi, poi si infortuna, chiudendo anticipatamente la stagione, per una lesione del legamento crociato anteriore del ginocchio destro.\nIl ritorno alla Roma.\nFinito il prestito torna alla Roma, e va in Brasile con il permesso della societ\u00e0.\nSuccessivamente viene reintegrato nella rosa dei capitolini. \nIl 4 dicembre 2013 il calciatore rescinde il contratto con la Roma, in scadenza per il 30 giugno 2014.\nIn totale con la Roma ha giocato 61 partite e subito 72 gol.\nIl ritorno in Brasile al Com\u00e8rcial.\nIl 31 gennaio 2014 fa ritorno in patria firmando un contratto biennale con il Com\u00e8rcial, squadra brasiliana dove ha gi\u00e0 militato nella stagione 2001-2002.\nAllenatore.\nHa iniziato la sua carriera da allenatore nel 2015, sulla panchina del CRAC. Seguono, poi diverse esperienze sempre in madrepatria, in Brasile.\nStatistiche.\nPresenze e reti nei club.\n\"Statistiche aggiornate al 9 luglio 2013.\""}
{"id": "753731", "revid": "38120", "url": "https://it.wikipedia.org/wiki?curid=753731", "title": "La Sirenetta (film)", "text": ""}
{"id": "753734", "revid": "785863", "url": "https://it.wikipedia.org/wiki?curid=753734", "title": "Goofy", "text": ""}
{"id": "753738", "revid": "75447", "url": "https://it.wikipedia.org/wiki?curid=753738", "title": "Andre Romel Young", "text": ""}
{"id": "753747", "revid": "438678", "url": "https://it.wikipedia.org/wiki?curid=753747", "title": "Castelbello", "text": ""}
{"id": "753748", "revid": "438678", "url": "https://it.wikipedia.org/wiki?curid=753748", "title": "In Her Shoes - Se fossi lei", "text": "In Her Shoes - Se fossi lei (\"In Her Shoes\") \u00e8 un film di Curtis Hanson del 2005.\nTrama.\nMaggie e Rose sono due sorelle con due caratteri profondamente differenti. Maggie \u00e8 allegra, incosciente, immatura, mentre Rose \u00e8 l'esatto opposto. L'unica passione che le accomuna sono le scarpe, ed un profondo affetto che le unisce. Figlie di un uomo risposato, con la madre morta anni prima in un misterioso incidente automobilistico, le due sorelle si ritrovano a casa di Rose dopo che la matrigna ha allontanato Maggie da casa per gli eccessi che la contraddistinguono. Rose, avvocato di successo, vive con difficolt\u00e0 le storie d'amore; una sera, rientrata a casa in anticipo, scopre la sorella a letto col proprio uomo. L'allontanamento fisico ed affettivo \u00e8 immediato.\nSi sviluppano due storie parallele; quella di Rose, che scopre l'amore in un collega di lavoro, che si libera delle sue oppressioni abbandonando la carriera forense, dedicandosi alla cura dei cani, e quella di Maggie che si trasferisce dalla nonna, creduta morta ed invece allontanata dal genero per forti contrasti sulle scelte di vita della loro famiglia. Il dolore per la scomparsa della sorella porta Rose a chiudersi in s\u00e9 stessa, ad allontanarsi da ogni affetto, compreso il futuro marito.\nSar\u00e0 la nonna, scoperto l'indirizzo della nipote maggiore, a riavvicinare le due, che si scopriranno finalmente unite, con Maggie cresciuta grazie ad un lungo periodo impegnato ad aiutare gli anziani ospitati nel centro dove anche la nonna vive la sua vecchiaia che le ha anche permesso di sconfiggere la sua dislessia e imparare ad apprezzare la poesia. Appianate le divergenze, Maggie si preoccuper\u00e0 di riavvicinare la sorella con l'amato e futuro marito, che accortosi dell'importanza di Rose nella sua vita, torner\u00e0 sui suoi passi concludendo la storia con un felice matrimonio.\nDistribuzione.\nIl film fu distribuito nelle sale cinematografiche a partire dal 7 ottobre 2005."}
{"id": "753749", "revid": "1573940", "url": "https://it.wikipedia.org/wiki?curid=753749", "title": "Neofelis", "text": "Neofelis () \u00e8 un genere di mammiferi carnivori della famiglia dei felidi, che comprende due specie, il leopardo nebuloso (\"Neofelis nebulosa\") ed il leopardo nebuloso del Borneo (\"Neofelis diardi\"). Quest'ultimo \u00e8 stato elevato al rango di specie solo di recente; in precedenza era considerato una sottospecie.\nDistribuzione e Habitat.\nL'habitat di questi animali spazia dal Nepal al sud della Cina, comprendendo tutto il sud-est asiatico e le isole del Borneo. Sono pi\u00f9 strettamente associati alla foresta pluviale tropicale sempreverde primaria, ma si trovano a loro agio anche in altri tipi di habitat. Gli avvistamenti sono stati effettuati anche in foreste secondarie e disboscate, oltre a praterie e boscaglie. \nAi piedi dell'Himalaya sono stati registrati fino a 1.450 m (4.760 piedi). \nTra il 1821 e il 1862, sono stati descritti diversi felidi del sud-est asiatico che oggi sono subordinati a Neofelis:\nDescrizione.\nGray descrisse il genere \"Neofelis\" come avente un cranio allungato, un muso largo e piuttosto pronunciato sullo stesso piano della fronte, un naso largo e allungato, un'orbita moderata, una mascella inferiore troncata e canini conici superiori e inferiori molto lunghi con il bordo posteriore tagliente e affilato. Il cranio ha delle somiglianze con quello del fossile [Smilodon], con canini superiori molto allungati.\nPocock descrisse il cranio di \"Neofelis\" simile in linea generale a quello di Panthera pardus, specialmente per la brevit\u00e0 e l'ampia separazione dei processi postorbitali, frontale e malare, in proporzione relativa ai denti mandibolari; ma secondo lui differisce per la maggiore larghezza posteriore dell'osso nasale, il bordo inferiore dell'orbita pi\u00f9 grosso e pi\u00f9 saliente, e la mandibola molto elevata anteriormente."}
{"id": "753750", "revid": "767487", "url": "https://it.wikipedia.org/wiki?curid=753750", "title": "Beauty Shop", "text": "Beauty Shop \u00e8 un film del 2005 diretto da Bille Woodruff.\nTrama.\nIl film racconta delle vicende di una parrucchiera di nome Gina, la quale, dopo essersi licenziata per colpa del suo egocentrico datore di lavoro, decide di aprire un suo beauty shop. Dopo innumerevoli problemi come la scelta del personale, il locale scadente e le varie angherie del suo ex-datore di lavoro, Gina riesce a tenere aperta la sua attivit\u00e0; e proprio quando sembra che tutto sia finito, salvando i capelli di una famosa deejay radiofonica, riesce a far s\u00ec che il suo beauty shop del ghetto diventi ancora pi\u00f9 importante."}
{"id": "753751", "revid": "1856513", "url": "https://it.wikipedia.org/wiki?curid=753751", "title": "Belle Air", "text": "Belle Air era una compagnia aerea a basso costo albanese. Nata nel giugno del 2005 a Tirana, ha utilizzato come proprio \"hub\" l'aeroporto della capitale albanese, sul quale deteneva il primato per passeggeri trasportati, prima della sospensione dei voli del novembre 2013."}
{"id": "753752", "revid": "26079", "url": "https://it.wikipedia.org/wiki?curid=753752", "title": "Calore di vaporizzazione", "text": ""}
{"id": "753756", "revid": "767487", "url": "https://it.wikipedia.org/wiki?curid=753756", "title": "La neve nel cuore", "text": "La neve nel cuore (\"The Family Stone\") \u00e8 un film del 2005 scritto e diretto da Thomas Bezucha.\nTrama.\nThayer, Connecticut. Everett \u00e8 il primogenito dei cinque figli dei coniugi Stone, dalla mentalit\u00e0 piuttosto aperta e boh\u00e8mienne: il ragazzo torna a casa per le feste di Natale e coglie l'occasione per presentare alla famiglia la fidanzata Meredith Morton, una donna d'affari di New York, nevrotica e ipercinetica, che per il suo temperamento raccoglie solo ostilit\u00e0 dalla famiglia di lui.\nIl titolo.\nIl titolo italiano del film rimanda all'ambientazione natalizia, mentre quello originale (\"The Family Stone\") ha una doppia valenza:\nEdizione italiana.\nLa direzione del doppiaggio e i dialoghi italiani sono stati curati da Fiamma Izzo per conto della PUMAISdue Srl, mentre la sonorizzazione venne affidata alla Fono Roma.\nColonna sonora.\nNel film vengono riproposte alcune canzoni natalizie, tra cui:"}
{"id": "753757", "revid": "110818937", "url": "https://it.wikipedia.org/wiki?curid=753757", "title": "Uncia", "text": ""}
{"id": "753758", "revid": "16758", "url": "https://it.wikipedia.org/wiki?curid=753758", "title": "Castello di Castelbello-Ciardes", "text": ""}
{"id": "753759", "revid": "196390", "url": "https://it.wikipedia.org/wiki?curid=753759", "title": "Lorsi Sibilo Loredan", "text": ""}
{"id": "753761", "revid": "365417", "url": "https://it.wikipedia.org/wiki?curid=753761", "title": "Hailie Jade Scott Mathers", "text": ""}
{"id": "753764", "revid": "767487", "url": "https://it.wikipedia.org/wiki?curid=753764", "title": "Il calamaro e la balena", "text": "Il calamaro e la balena (\"The Squid and the Whale\") \u00e8 un film del 2005 diretto da Noah Baumbach.\nIl film \u00e8 stato candidato all'Oscar alla migliore sceneggiatura originale.\nTrama.\nNew York, met\u00e0 anni ottanta. Bernard \u00e8 un professore di scrittura creativa, una volta autore di successo; \u00e8 sposato con Joan, stanca del pesante ego di suo marito. Quando questa esplode in una fragorosa fama letteraria, i due decidono di separarsi. I figli Walt e Frank vengono coinvolti nella forza centrifuga della loro decisione, trovandosi emotivamente impreparati.\nRiprese.\nLe riprese si sono svolte a Brooklyn (New York), e sono terminate a luglio del 2004. Le location sono state:\nIncassi.\nA fronte di un budget stimato in 1.500.000$, il film ne ha incassati negli Stati Uniti 7.362.100. e 506.477\u00a3 nel Regno Unito."}
{"id": "753766", "revid": "122834714", "url": "https://it.wikipedia.org/wiki?curid=753766", "title": "Lantana", "text": "Lantana (L., 1753) \u00e8 un genere di piante appartenente alla famiglia delle Verbenaceae.\nMorfologia.\nComprende specie sia erbacee sia arbustive.\nDistribuzione e habitat.\nIl genere \u00e8 nativo delle regioni tropicali di America e Africa. In territorio italiano \u00e8 utilizzata come specie ornamentale ed \u00e8 presente come specie spontaneizzata nelle due isole maggiori.\nTassonomia.\nComprende circa 150 specie, tra cui:"}
{"id": "753768", "revid": "115566930", "url": "https://it.wikipedia.org/wiki?curid=753768", "title": "Giovanni Verardo Zeviani", "text": "Autore di diversi testi di medicina, \u00e8 noto soprattutto per essere stato uno dei primi studiosi a trattare la mortalit\u00e0 infantile, riconoscendo nell'uso di battezzare i bambini con acqua fredda una delle cause pi\u00f9 importanti di malattie infantili."}
{"id": "753770", "revid": "465169", "url": "https://it.wikipedia.org/wiki?curid=753770", "title": "Web magazine", "text": ""}
{"id": "753781", "revid": "767487", "url": "https://it.wikipedia.org/wiki?curid=753781", "title": "North Country - Storia di Josey", "text": "North Country - Storia di Josey (\"North Country\") \u00e8 un film del 2005 diretto da Niki Caro, tratto da una storia vera del caso giudiziario \"Jenson v. Eveleth Taconite Co.\", che ispir\u00f2 a sua volta Clara Bingham e Laura Leedy Gansler nella stesura del libro \"\".\nTrama.\nJosey Aimes, la giovane madre di due figli, Sam e Karen, ritorna dai genitori nel suo paese natale nel nord del Minnesota, dopo essere fuggita da un marito violento. La donna trova molte difficolt\u00e0 ad adattarsi alla nuova situazione: le \u00e8 soprattutto ostile il padre, che non le perdona i suoi errori del passato; inoltre, il suo impiego come shampista non le permette di mantenere adeguatamente i figli. Su consiglio della vecchia amica Glory incomincia a lavorare in miniera cos\u00ec da guadagnare di pi\u00f9. Tuttavia, in quanto donna, \u00e8 sottoposta a continue minacce e umiliazioni, soprattutto da parte di Bobby Sharp.\nEsasperata, Josey decide di licenziarsi e portare a giudizio l'azienda, ma si trova a lottare quasi completamente sola, senza il sostegno della famiglia e delle colleghe che pure hanno subito gli stessi maltrattamenti. L'unico ad aiutarla \u00e8 l'avvocato Bill White. Durante il lungo processo, la donna \u00e8 costretta a rievocare il suo tragico passato, e in particolare il momento quando, poco pi\u00f9 che adolescente, fu violentata da un suo insegnante. Bobby Sharp, il quale era l\u00ec al momento dello stupro e non aveva fatto niente per aiutarla, nega ogni accusa da parte dell'avvocato della donna, nonostante quest'ultimo lo incalzi con una metafora sull'hockey per rappresentare lo stupro. Alla fine, Bobby cede e confessa amaramente sua colpa.\nProduzione.\nIl film \u00e8 stato girato tra il Minnesota e il Nuovo Messico.\nDistribuzione.\nIl lungometraggio \u00e8 uscito al cinema il 10 febbraio 2006."}
{"id": "753786", "revid": "767487", "url": "https://it.wikipedia.org/wiki?curid=753786", "title": "Breakfast on Pluto", "text": "Breakfast on Pluto \u00e8 un film del 2005 diretto da Neil Jordan e tratto dal romanzo \"Colazione su Plutone\" pubblicato da Patrick McCabe nel 1998.\nTrama.\nAbbandonato appena dopo la nascita davanti alla porta di un parroco di campagna, un bambino viene affidato alle cure della perpetua di quest'ultimo. Cresciuto nell'Irlanda degli anni sessanta, Patrick Braden scopre presto le sue tendenze transessuali. Il gruppo di amici da lui frequentato \u00e8 composto da un ragazzo down, un'africana e un militante dell'IRA.\nDopo aver scoperto di essere il figlio del parroco che lo trov\u00f2 davanti a casa, Patrick Braden, che si affibbia il nuovo nome di Kitten, parte per Londra alla ricerca della madre. Comincia cos\u00ec un viaggio attraverso episodi fondamentali della Guerra civile irlandese, e lavori improbabili quali la groupie di un gruppo rock-folk (il cui leader \u00e8 Gavin Friday) e l'assistente di un illusionista. La ricerca della madre attraverso strade pericolose sar\u00e0 anche un viaggio alla ricerca di se stesso e dei suoi reali affetti."}
{"id": "753787", "revid": "287204", "url": "https://it.wikipedia.org/wiki?curid=753787", "title": "Itzc\u00f3atl", "text": "Itzcoatl (\"Serpente di ossidiana\" nel linguaggio Nahuatl) era il figlio del primo tlatoani Azteco, Acamapichtli, e fu eletto sovrano quando il suo predecessore, Chimalpopoca, fu ucciso da Maxtla, sovrano della vicina citt\u00e0 di Azcapotzalco. Grazie ad un'alleanza con Acolmiztli Nezahualc\u00f3yotl di Texcoco, Itzcoatl sconfisse Maxtla e termin\u00f2 la dominazione Tepaneca del Messico Centrale.\nDopo la vittoria Itzcoatl, Nezahualc\u00f3yotl, e Totoquilhuaztli, \"tlatoani\" di Tlacopan, si allearono, formando la Triplice Alleanza Azteca, e mettendo le basi per la creazione dell'Impero Azteco.\nCampagne militari.\nItzcoatl concentr\u00f2 principalmente le sue attenzioni sui \"chinampa\" situati sulle sponde dei laghi Xochimilco e Chalco. I chinampa erano una sorta di isolotti artificiali formati da piccole aree coltivabili e le battaglie vittoriose di Itzcoatl contro Xochimilco (1430), Mixquic (1432), Cuitlahuac (1433), e Tezompa assicurarono a Tenochtitl\u00e1n risorse agricole e, con la conquista di Culhuacan e Delegazione Coyoac\u00e1n, assicur\u00f2 alla Triplice Alleanza il controllo della zona meridionale della Valle del Messico.\nGrazie a questa serie di vittorie si assicur\u00f2 il titolo di \"Culhua tecuhtli\", \"Signore dei Culhua\" mentre Totoquilhuaztli, \"tlatoani\" di Tlacopan, prese il titolo di \"Tepaneca tecuhtli\", \"Signore dei Tepaneca\".\nNel 1439, Itzcoatl inizi\u00f2 una campagna fuori dalla Valle del Messico contro Cuauhnahuac (citt\u00e0 nota anche col nome datogli dagli Spagnoli Cuernavaca)."}
{"id": "753789", "revid": "1501558", "url": "https://it.wikipedia.org/wiki?curid=753789", "title": "Lynda S. Robinson", "text": "Laureatasi in antropologia presso l'Universit\u00e0 del Texas di Austin con una specializzazione in archeologia, deve il suo successo alla serie di \"mystery\" incentrati sul personaggio del principe Meren, uomo di fiducia del giovane Tutankhamon, faraone d'Egitto intorno alla met\u00e0 del XIV secolo a.C.. \u00c8 proprio grazie a questa serie che \u00e8 stata considerata da vari egittologi per l'accurata descrizione della vita nell'Antico Egitto. Attualmente, vive in nelle colline al centro-sud del Texas insieme al marito.\nOpere.\nSerie del principe Meren.\nLa serie \u00e8 detta anche \"Le indagini del principe Meren alla corte di Tutankhamon\"\nAcclamati dalla critica locale, i sei romanzi sono stati pubblicati negli Stati Uniti dalla Ballantine Books, e in Italia dalla TEA. Inoltre, in \"The Mammoth Book of Egyptian Whodunnits\" (libro scritto ed edito da Mike Ashley nel mese di ottobre 2002) appare una breve (e per il momento ultima) storia con protagonista lo stesso Meren, il cui nome \u00e8 \"Heretic's Dagger\"."}
{"id": "753791", "revid": "1573940", "url": "https://it.wikipedia.org/wiki?curid=753791", "title": "Muntiacus", "text": "Muntiacus \u00e8 un genere della famiglia dei Cervidi originario dell'Asia. Le specie di questo genere, note con il nome comune di munt\u00ecaci (sing. \"munt\u00ecaco\"), costituiscono, insieme al cervo dal ciuffo (\"Elaphodus cephalophus\"), la trib\u00f9 dei Muntiacini. Diverse specie sono state scoperte e descritte scientificamente soltanto negli ultimi decenni.\nDescrizione.\nI muntiaci hanno dimensioni relativamente piccole. Sono caratterizzati da palchi piuttosto semplici, a una o due punte, che raggiungono al massimo i 15\u00a0cm; la loro base ossea, detta \u00abrosetta\u00bb, \u00e8 abbastanza ampia. Come in quasi tutti i cervi, tali strutture sono presenti solamente nei maschi. Come i moschi e i maschi del cervo d'acqua, i muntiaci sono muniti di canini superiori simili a zanne che fuoriescono dalla bocca. Il colore del mantello varia, a seconda della specie, dal giallo al grigio-marrone e al marrone scuro, e a volte presenta disegni pi\u00f9 chiari. Anche la lunghezza testa-corpo varia da una specie all'altra dai 64 ai 135\u00a0cm, per non parlare della coda, lunga dai 6 ai 24\u00a0cm. Il peso varia tra i 14 e i 33\u00a0kg, ma il muntiaco gigante pu\u00f2 pesare fino a 50\u00a0kg.\nI lunghi canini caratteristici di questi animali, leggermente piegati verso l'esterno, vengono impiegati dai maschi come arma di offesa durante i combattimenti, mentre i palchi vengono usati pi\u00f9 che altro per difendersi. Generalmente questi animali emettono un richiamo d'allarme costituito da una serie di suoni brevi e duri, assai simili al latrato di un cane, il che ha valso loro, in lingua inglese, il nome di \"Barking Deer\" (\u00abcervi latranti\u00bb). Suoni di questo tipo vengono emessi soprattutto da esemplari irritati e possono prolungarsi per un'ora o pi\u00f9. Secondo molti studiosi, essi costituiscono dei messaggi acustici rivolti ai conspecifici, ma potrebbero essere indirizzati anche a predatori individuati dal muntiaco, i quali, essendo stati scoperti, eviterebbero cos\u00ec un vano tentativo di attacco.\nDistribuzione e \"habitat\".\nI muntiaci sono diffusi in tutta l'Asia meridionale e orientale, dall'India fino alla Cina e al Vietnam, e sono comuni anche su molte isole, come Giava, Borneo e Taiwan. In tali aree, vivono nascosti nel fitto sottobosco delle foreste. I resti fossili indicano che durante il Cenozoico questi animali erano presenti anche in Europa. Attualmente sono stati reintrodotti in Gran Bretagna e Galles, dove vivono prevalentemente in libert\u00e0. La loro distribuzione altitudinale varia dal livello del mare fino a 1525 metri di quota.\nBiologia.\nIl comportamento territoriale dei muntiaci varia da una specie all'altra, ma in parte dipende anche dal tipo di \"habitat\". I maschi che vivono soprattutto in zone boscose, infatti, possiedono territori che difendono ferocemente dalle intrusioni di altri maschi. Spesso, i proprietari di due aree limitrofe intraprendono veri e propri duelli, non tanto a colpi di corna, che sono piccole e smussate, ma di canini. Gli esemplari che vivono in ambienti pi\u00f9 aperti, invece, presentano uno stile di vita pi\u00f9 sociale, ma anch'essi sono piuttosto aggressivi. I combattimenti tra maschi, in questo caso, avvengono soprattutto per stabilire i diritti di gerarchia. Questa diversit\u00e0 di abitudini territoriali dovuta ad \"habitat\" diversi \u00e8 stata osservata anche in altre specie di cervi.\nI muntiaci possono avere abitudini sia diurne che notturne, ma in genere sono creature crepuscolari. Si nutrono di diversi tipi di vegetali, come erba, foglie, germogli e frutti.\nNelle regioni pi\u00f9 settentrionali dell'areale, la stagione degli amori cade prevalentemente nel periodo che va da dicembre a gennaio. Dopo sette mesi di gestazione, la femmina partorisce di solito un unico piccolo che rimane nascosto nel fitto sottobosco fino a quando non \u00e8 in grado di seguire la madre. Lo svezzamento, di solito, avviene nei mesi di giugno e luglio. Nei muntiaci che vivono nelle regioni tropicali non \u00e8 presente una stagione degli amori vera e propria e accoppiamenti e nascite possono verificarsi in ogni periodo dell'anno.\nTassonomia.\nIl genere \"Muntiacus\" comprende sedici specie:\n\u00c8 interessante notare come cinque di esse, cio\u00e8 il muntiaco gigante, il muntiaco dei Gongshan, il muntiaco dell'Annam, il muntiaco di Putao e il muntiaco del Vietnam, siano state descritte solo dopo il 1990, in un periodo in cui la scoperta di nuove specie di mammiferi di grandi dimensioni era considerata molto improbabile.\nConservazione.\nLa principale minaccia per i muntiaci \u00e8 costituita dalla distruzione dell'\"habitat\". Per la maggior parte delle specie, per\u00f2, i dati disponibili sono troppo pochi per stabilire con esattezza quale sia il loro esatto stato di conservazione. In Asia, inoltre, la carne di muntiaco costituisce una prelibatezza, dal momento che \u00e8 considerata delicata e saporita."}
{"id": "753794", "revid": "253269", "url": "https://it.wikipedia.org/wiki?curid=753794", "title": "James Finlayson", "text": "Noto anche come Jimmy Finlayson (o Jimmie Finlayson) divenne famoso negli anni venti e trenta, soprattutto grazie ai film girati al fianco di Stan Laurel e Oliver Hardy, ed \u00e8 ricordato per la sua capacit\u00e0 mimica, la peculiare smorfia e l'intercalare \"d'oooh\" (ripreso nel \"d'oh!\" di Homer, personaggio della serie animata \"I Simpson\"). Assunse la cittadinanza statunitense nel 1920.\nBiografia.\nFiglio di Alexander Finlayson e Isabella Henderson, lavor\u00f2 come lattoniere prima di intraprendere la carriera di attore. Fece parte della compagnia di John Clyde e nel 1910 interpret\u00f2 la parte di Jamie Ratcliffe in \"Jeanie Deans\" al Theatre Royal di Edimburgo.\nNel 1911 emigr\u00f2 negli Stati Uniti assieme a suo fratello Robert. Nel maggio 1912 a New York, interpret\u00f2 il ruolo di un detective travestito da\u00a0teuchter\u00a0(persona originaria delle Highlands occidentali scozzesi o delle isole occidentali) nella produzione teatrale\u00a0\"The Great Game\"\u00a0al Daly's Theatre.\nLa carriera di \"Mr. Double-take\" (\"Double-take\" \u00e8 un'espressione che sta a indicare un espediente comico molto in uso nel cinema del periodo a cavallo tra film muto e sonoro che consisteva nell'attendere qualche attimo dopo una certa azione, ad esempio un colpo ricevuto a proprie spese, mostrando un atteggiamento interrogativo o di incredulit\u00e0 che poi improvvisamente si tramutava in una spropositata reazione dal grande effetto comico) cominci\u00f2 con la partecipazione a diverse commedie musicali popolari.\nIl 1916 fu l'anno della svolta: cerc\u00f2 fortuna presso gli Ince Studios, fino a lavorare per Mack Sennett. Da ricordare la sua partecipazione a capolavori del cinema muto come \"L'idolo del villaggio\" (1921) e \"The Crossroads of New York\" (1922), nei quali interpret\u00f2 il ruolo del riccone elegante e buffo. Nel 1923 pass\u00f2 sotto contratto con il grande produttore e regista Hal Roach per il quale interpret\u00f2 diversi film comici e grazie al quale conobbe Stan Laurel e Oliver Hardy quando ancora non erano famosi.\n\u00c8 proprio con i film di Stanlio e Ollio (ne interpret\u00f2 33) che raggiunse il successo, lavorando a molti cortometraggi e lungometraggi sia muti che sonori (\u00e8 uno dei pochissimi attori ad aver superato quota 200 film). Tipicamente rappresentava un burbero ometto con enormi baffi (posticci, che l'attore portava solo in scena) e occhi strabuzzati, dalla postura vagamente curva e l'andatura a balzelloni, continuamente in lite con i due protagonisti. Finlayson mor\u00ec per arresto cardiaco nel 1953 e dopo i funerali il suo corpo venne cremato.\nFilmografia parziale.\nFinlayson ha interpretato in tutto 256 film."}
{"id": "753800", "revid": "7336", "url": "https://it.wikipedia.org/wiki?curid=753800", "title": "Dialetto emiliano-romagnolo", "text": ""}
{"id": "753802", "revid": "7336", "url": "https://it.wikipedia.org/wiki?curid=753802", "title": "Dialetto emiliano romagnolo", "text": ""}
{"id": "753803", "revid": "438678", "url": "https://it.wikipedia.org/wiki?curid=753803", "title": "Paradise Now (film)", "text": "Paradise Now (\"Paradise Now\") \u00e8 un film di Hany Abu-Assad del 2005, nominato all'Oscar al miglior film straniero.\nTrama.\n\"Paradise Now\" segue la storia di due amici palestinesi, Said e Khaled, che vivono a Nablus e sono stati reclutati per compiere degli attacchi suicidi a Tel Aviv. Il film segue gli ultimi giorni insieme, prima di farsi saltare in aria. La loro vita senza grandi prospettive si trascina di giorno in giorno, finch\u00e9 il responsabile del gruppo di resistenza comunica loro che l'attacco avr\u00e0 luogo il giorno successivo. I due ragazzi registrano dei videomessaggi con le loro rivendicazioni, la glorificazione di Dio e della loro causa, e infine l'addio alle loro famiglie, inconsapevoli di quanto sta per accadere.\nIl giorno successivo i due si radono barba e capelli, in modo da assomigliare a degli israeliani, indossano una cintura esplosiva e vengono istruiti su come e quando far esplodere le bombe, a un intervallo di tempo di 15 minuti in modo che la seconda bomba uccida i poliziotti sopraggiunti dopo la prima esplosione. I due attraversano il confine con Israele, ma vengono sorpresi dalle guardie di confine. Mentre Khaled torna presso il gruppo di resistenza, Said vaga tra i villaggi, ricercato sia dagli israeliani che dai propri compagni. Anche Khaled si mette alla sua ricerca.\nSaid nel frattempo, fuggito dalle guardie, si avvicina un insediamento israeliano e valuta l'opportunit\u00e0 di far esplodere la bomba su un autobus, ma desiste dopo aver visto un bambino a bordo. Dopo aver incontrato Suha, una donna di cui si \u00e8 innamorato, le spiega che suo padre era un \"collaborazionista\", che venne giustiziato per le sue azioni, e che quindi egli stesso voglia procedere all'attentato kamikaze in modo da lavare l'onta del tradimento dalla propria famiglia.\nKhaled ritrova Said, che indossa ancora la cintura esplosiva ed \u00e8 sul punto di farsi esplodere sulla tomba di suo padre. I due tornano presso la resistenza, e Said convince i capi che l'attacco non debba venire cancellato, e che egli si sente pronto per il grande passo. Entrambi viaggiano a Tel Aviv, ma, influenzato da Suha, che ha scoperto il loro piano, Khaled annulla il suo attacco suicida, e cerca di convincere Said di fare marcia indietro a sua volta, ma questi non desiste, e il film si conclude con un lungo primo piano di Said, seduto su un autobus che trasporta soldati israeliani."}
{"id": "753804", "revid": "7336", "url": "https://it.wikipedia.org/wiki?curid=753804", "title": "Emiliano romagnolo", "text": ""}
{"id": "753805", "revid": "7336", "url": "https://it.wikipedia.org/wiki?curid=753805", "title": "Emiliano-romagnolo", "text": ""}
{"id": "753806", "revid": "119188185", "url": "https://it.wikipedia.org/wiki?curid=753806", "title": "Titolo di vapore", "text": "Il titolo di vapore \u00e8 la frazione in massa di vapore in una miscela liquido-vapore (o \"vapore umido\").\nIn maniera analoga si definisce il titolo di liquido, cio\u00e8 come la frazione in massa di vapore in una miscela liquido-vapore .\nDefinizione matematica.\nDal punto di vista matematico, il titolo di vapore \u00e8 definito come:\nquindi:\ncon:\nIl valore di \"X\" varia da 0 (liquido saturo) a 1 (vapore saturo secco).\nPer valori del titolo vicini a 1 si ha una massa di liquido piccola sotto forma di goccioline in sospensione. Per valori inferiori il liquido si deposita sul fondo del recipiente per effetto della gravit\u00e0."}
{"id": "753807", "revid": "123809202", "url": "https://it.wikipedia.org/wiki?curid=753807", "title": "Bobby Cannavale", "text": "Biografia.\nNato a Union City, New Jersey, figlio di Isabel Salvi e Salvatore Cannavale detto \"Sal\". Sua madre \u00e8 cubana, emigrata negli Stati Uniti negli anni sessanta, mentre il padre \u00e8 di origine italiana, precisamente di Castellammare di Stabia, in provincia di Napoli, ed \u00e8 nipote paterno dell'attore napoletano Enzo, fratello di Sal. Cannavale \u00e8 cresciuto a Margate, Florida. Ha avuto un'educazione cattolica frequentando la St. Michael's Catholic School, dove ha partecipato ad una serie di attivit\u00e0 extrascolastiche, come chierichetto e membro del coro. I genitori di Cannavale divorziarono quando aveva 13 anni e sua madre si trasfer\u00ec con la famiglia a Porto Rico. Dopo due anni in America Latina, si stabilirono a Margate. Dopo aver conseguito il diploma presso la Coconut Creek High School, Cannavale torna in New Jersey coltivando il sogno di diventare attore.\nInizia a recitare in teatro, senza alcuna formazione, per poi debuttare al cinema nel film \"Prove apparenti\". Inizia a farsi conoscere grazie al ruolo del paramedico Bobby Caffey nelle prime due stagioni della serie televisiva \"Squadra emergenza\" e successivamente in \"100 Centre Street\". Nel 1999 recita nel film \"Il collezionista di ossa\" e nel 2002 entra nel cast dell'ultima stagione di \"Ally McBeal\", nel ruolo dell'avvocato Wilson Jade.\nNel 2003 appare negli episodi finali della serie carceraria \"Oz\" nella parte di Alonzo Torquemada, leader degli omosessuali, in \"Sex and the City\", fino al 2004 quando entra nel cast di \"Will &amp; Grace\" dove interpreta Vince D'Angelo, il fidanzato di Will Truman, ruolo che gli permette di vincere il suo primo Emmy Award come miglior attore guest star in una serie commedia. Ha preso parte anche ai film \"Snakes on a Plane\" con Samuel L. Jackson, \"Shall We Dance?\" con Richard Gere e Jennifer Lopez e \"Romance &amp; Cigarettes\" fino a \"Una voce nella notte\" con Robin Williams.\nNel 2008 ottiene una candidatura al Tony Award per la sua interpretazione nello spettacolo di Broadway \"Mauritius\". Il 3 maggio 2011, giorno del suo 41\u00ba compleanno, ottiene un'altra candidatura al Tony Award per la sua interpretazione nello spettacolo di Broadway \"The Motherfucker With the Hat\". Nel 2011 ottiene una candidatura all'ALMA Award per il suo ruolo in \"Mosse vincenti\" di Thomas McCarthy. Successivamente recita nel film corale \"Comic Movie\" e viene diretto da Woody Allen in \"Blue Jasmine\".\nTra il 2012 e il 2013 prende parte alla quarta e quinta stagione della serie televisiva \"Nurse Jackie - Terapia d'urto\", venendo candidato per due anni consecutivi (2012-2013) al Primetime Emmy al miglior attore guest star in una serie commedia per la sua interpretazione del dr. Michael Cruz. Nello stesso periodo partecipa alla terza stagione della serie televisiva targata HBO \"Boardwalk Empire - L'impero del crimine\", interpretando lo spietato malvivente Gyp Rosetti, per cui vince il Primetime Emmy al miglior attore non protagonista in una serie drammatica. Nel 2015 ha una parte nel film \"Ant-Man\" dei Marvel Studios. Nel 2016 \u00e8 protagonista della serie televisiva HBO \"Vinyl\" interpretando la parte del produttore discografico Richie Finestra. Nel 2017 entra nel cast della 3\u00aa stagione della serie televisiva USA Network \"Mr. Robot\". \nVita privata.\n\u00c8 stato sposato con l'attrice Jenny Lumet dal 1994 al 2003, con la quale ha avuto un figlio, Jacob \"Jake\" Cannavale, nato nel 1995. Suo figlio Jake ha recitato con lui nella serie \"Nurse Jackie - Terapia d'urto\", dove hanno interpretato padre e figlio. Dal 2004 al 2007 ha avuto una relazione con l'attrice Annabella Sciorra. In seguito si \u00e8 legato alle attrici Alison Pill e Sutton Foster. Dal dicembre 2012 \u00e8 legato sentimentalmente all'attrice Rose Byrne, da cui ha avuto due figli: Rocco Robin, nato il 1\u00ba febbraio 2016, e Rafa, nato nel novembre 2017.\nDoppiatori italiani.\nNelle versioni in italiano delle opere in cui ha recitato, Bobby Cannavale \u00e8 stato doppiato da:\nDa doppiatore \u00e8 sostituito da:"}
{"id": "753809", "revid": "336556", "url": "https://it.wikipedia.org/wiki?curid=753809", "title": "Scala Santa", "text": "La Scala Santa \u00e8, secondo la tradizione, la scala salita da Ges\u00f9 per raggiungere l'aula dove ha sub\u00ecto l'interrogatorio di Ponzio Pilato prima della crocifissione.\nLa Scala Santa di Roma.\nLa pi\u00f9 celebre e visitata scala santa, meta di pellegrinaggio da parte dei cattolici, \u00e8 quella che si trova a Roma, facente parte di un complesso denominato \"pontificio santuario della Scala Santa\" nelle immediate adiacenze della basilica di San Giovanni in Laterano.\nLa leggenda, di origine medievale, afferma che si tratterebbe della scala stessa salita da Ges\u00f9, che sarebbe stata trasportata a Roma da Sant'Elena Imperatrice, madre di Costantino I, nel 326.\nDescrizione.\nPropriamente, l'edificio chiamato Scala Santa \u00e8 un complesso edilizio fatto edificare alla fine del XVI secolo da papa Sisto V come nuovo patriarch\u00eco del vescovo di Roma, in sostituzione del precedente, demolito per la nuova costruzione. Realizzato da Domenico Fontana nel 1589, il palazzo comprende:\nDecorazione.\nNel 1589, durante il pontificato di Sisto V, la Scala Santa fu traslocata dal Palazzo Laterano, nel quale si trovava, al Sancta Sanctorum, sul lato sinistro della piazza di San Giovanni in Laterano. I ventotto gradini che la compongono furono messi in opera cominciando dall'alto, perch\u00e9 non fossero calpestati dai piedi dei muratori, ma toccati solamente dalle ginocchia dei fedeli oranti.\nNel 1587-'88 le pareti erano inoltre state abbellite da diversi affreschi.\nI cantieri pittorici sistini si distinsero per la celerit\u00e0 d'esecuzione e il gran numero di affrescanti presenti, tra cui Andrea Lilli, Giovan Battista Ricci, Giacomo Stella, Paris Nogari, Paul Bril, Giovanni Baglione, Prospero Orsi e altri, sotto la guida di Cesare Nebbia e Giovanni Guerra.\nPi\u00f9 tardi, sotto papa Innocenzo XIII, i gradini furono coperti con tavole di noce, per impedirne l'usura. Ancor oggi molti fedeli cattolici salgono in ginocchio tutta la scala, pregando e chiedendo grazie.\nNella seconda met\u00e0 dell'Ottocento vennero collocate nell'atrio alcune sculture: il \"Bacio di Giuda\" e l\u2019\"Ecce Homo\" di Ignazio Jacometti, il \"Cristo alla colonna\" di Giosu\u00e8 Meli, \"Pio IX in preghiera\" e \"La Piet\u00e0\" di Tomasz Oskar Sosnowski e \"Ges\u00f9 nel Getsemani\" di Giuseppe Sartorio.\nLe altre scale sante.\nAl mondo esistono altre scale sante: "}
{"id": "753811", "revid": "767487", "url": "https://it.wikipedia.org/wiki?curid=753811", "title": "The Queen - La regina", "text": "The Queen - La regina (\"The Queen\") \u00e8 un film del 2006 diretto da Stephen Frears, con Helen Mirren e Michael Sheen, candidato nel 2007 a sei premi Oscar, di cui se n'\u00e8 aggiudicato uno, quello andato a Helen Mirren quale miglior attrice protagonista.\nTrama.\nRegno Unito, maggio 1997. Dopo diciotto anni di amministrazione da parte dei Conservatori, lo scozzese Tony Blair, giovane membro di rilievo dei Laburisti, diventa Primo ministro del governo di Sua Maest\u00e0, e si prepara a essere accolto con freddezza e distacco dalla Regina Elisabetta II. Il 31 agosto dello stesso anno, a Parigi, Lady Diana muore in un incidente automobilistico. Il popolo britannico \u00e8 affranto dalla morte della \"principessa del popolo\", mentre la famiglia reale e la stessa sovrana rimangono in vacanza, trincerandosi in un silenzio che i sudditi non gradiscono affatto, tornando a Buckingham Palace solo dopo una settimana dall'avvenimento.\nInesattezze.\nL'espressione \"Principessa del popolo\", che fa parte del comunicato di Tony Blair il giorno dopo la morte di Diana, viene attribuita al suo collaboratore Alastair Campbell, mentre invece fu lo stesso Blair il suo autore.\nNel film Diana viene definita come non pi\u00f9 membro della famiglia reale, invece ne fece parte fino alla sua scomparsa."}
{"id": "753812", "revid": "1699816", "url": "https://it.wikipedia.org/wiki?curid=753812", "title": "Donald Duck (serie cinematografica)", "text": "Donald Duck \u00e8 una serie di cortometraggi animati Disney usciti nei cinema dal 1937 al 1959 e avente come protagonista Paperino."}
{"id": "753815", "revid": "122315", "url": "https://it.wikipedia.org/wiki?curid=753815", "title": "Muntjac di Fea", "text": ""}
{"id": "753818", "revid": "785863", "url": "https://it.wikipedia.org/wiki?curid=753818", "title": "Pluto (serie cinematografica)", "text": ""}
{"id": "753819", "revid": "1573940", "url": "https://it.wikipedia.org/wiki?curid=753819", "title": "Muntiacus feae", "text": "Il muntjak del Tenasserim (Muntiacus feae ), detto anche muntjak di Fea, \u00e8 una specie di Cervide del genere dei muntjak (\"Muntiacus\") originaria di Myanmar e Thailandia. Il suo nome scientifico commemora il naturalista italiano Leonardo Fea.\nTassonomia.\nLa posizione tassonomica di questa specie non \u00e8 ancora del tutto chiara. Apparentemente, per la stesura delle opere tassonomiche moderne non \u00e8 mai stato esaminato l'intero olotipo; ad esempio, lo zoologo Peter Grubb, che nel 1977 inser\u00ec per la prima volta la specie nel genere \"Muntiacus\", aveva a disposizione solamente alcune foto del cranio. Tuttavia, con la scoperta di numerose nuove specie di muntjak del Sud-est asiatico, una nuova revisione dell'olotipo si \u00e8 resa necessaria per chiarire la tassonomia della specie e per verificare esattamente a quale specie appartengano molti animali attualmente presenti in cattivit\u00e0 (compresi quelli ospitati allo Zoo di Dusit, a Bangkok) e alcuni esemplari conservati al Museo di Storia Naturale di Londra. I muntjak del Vietnam, in precedenza considerati una sottospecie del muntjak del Tenasserim, vengono ormai considerati come un taxon separato, \"Muntiacus rooseveltorum\".\nDescrizione.\nIl muntjak del Tenasserim raggiunge una lunghezza testa-corpo di 88\u00a0cm, un'altezza al garrese di 50-55 centimetri e ha una coda di 10\u00a0cm. Il peso si aggira sui 22\u00a0kg. La parte superiore \u00e8 di colore marrone scuro con belle macchie gialle. Quella inferiore \u00e8 di colore marrone, a volte con aree pi\u00f9 chiare. Le zampe e gli zoccoli sono neri. Nella parte anteriore delle zampe posteriori sono ben visibili delle strisce bianche. I lati della faccia sono marrone scuro. La sommit\u00e0 del capo, la base delle corna e le orecchie sono marrone-giallastre, a parte una striscia nera che si estende sopra gli occhi sulla parte interna della base delle corna. La corta coda \u00e8 nera sulla parte superiore e bianca su quella inferiore. Le zanne e le ghiandole lacrimali sono ben sviluppate. Le corna sono relativamente brevi.\nDistribuzione e habitat.\nL'areale di questa specie si estende dall'Istmo di Kra fino alle regioni meridionali del Myanmar e della vicina Thailandia. Tuttavia, fino a poco tempo fa, in entrambi questi Paesi la distribuzione esatta del muntjak del Tenasserim era poco chiara. La localit\u00e0 tipo citata nella descrizione dell'olotipo si trova in Myanmar, a est della citt\u00e0 di Moulmein, nello Stato Mon. Gli esemplari in cattivit\u00e0 ospitati negli zoo thailandesi provengono dalle zone nord-orientali della Provincia di Surat Thani e da Raheng Pangna, nella Provincia di Phuket. Anche alcuni muntjak immortalati da una trappola fotografica nel Parco nazionale di Kaeng Krachan, sempre in Thailandia, appartengono probabilmente a questa specie, mentre le voci di una presunta presenza di \"M. feae\" in Cina non sono state confermate.\nBiologia.\nSono molto scarse le informazioni che abbiamo riguardo alle preferenze dell'habitat e allo stile di vita di questo animale. Abita prevalentemente nelle foreste sempreverdi di collina e montagna, ma in Myanmar - grazie al clima umido - \u00e8 possibile osservarlo durante tutto l'anno anche nelle pianure. Nella regione orientale della Thailandia, invece, abita anche nelle foreste asciutte di bassa quota. Di abitudini solitarie, vive nascosto nel sottobosco e si nutre di frutti e foglie.\nConservazione.\nA causa dell'incertezza riguardo all'estensione dell'areale, la IUCN classifica il muntjak del Tenasserim tra le specie con \u00abdati insufficienti\u00bb (\"Data Deficient\"). Potenziali pericoli per la sua sopravvivenza sono la deforestazione e la caccia. In Thailandia, gli habitat forestali sono ben protetti, ma in Myanmar, nella regione del Tenasserim, l'habitat di \"M. feae\" \u00e8 minacciato dalla conversione delle foreste in piantagioni di palma da olio."}
{"id": "753821", "revid": "8596", "url": "https://it.wikipedia.org/wiki?curid=753821", "title": "Lady Henderson Presenta", "text": ""}
{"id": "753822", "revid": "32116", "url": "https://it.wikipedia.org/wiki?curid=753822", "title": "Star Wars Battlefront", "text": ""}
{"id": "753825", "revid": "1005847", "url": "https://it.wikipedia.org/wiki?curid=753825", "title": "Provincia di J\u00fclich-Kleve-Berg", "text": "La provincia di J\u00fclich-Kleve-Berg (in lingua tedesca: \"Provinz J\u00fclich-Kleve-Berg\") fu una provincia del Regno di Prussia esistita dal 1815 al 1822.\nLa provincia fu creata dopo il Congresso di Vienna nel 1815, quando alla Prussia fu assegnata la Renania. La Prussia gi\u00e0 possedeva territori in Renania dal 1803, come il Ducato di J\u00fclich e Berg, l'ex Elettorato di Colonia \u00e8 l'ex Citt\u00e0 Libera Imperiale di Colonia. Dopo il Congresso, la Prussia un\u00ec queste terre con le nuove acquisizioni nella regione - il Ducato di Kleve, la contea di Mark e parti del Ducato di Gheldria e della Contea di Moers \u2013 per formare la provincia prussiana di J\u00fclich-Kleve-Berg, con Colonia come capitale.\nLe terre possedute dai ducati uniti di J\u00fclich-Kleve-Berg formavano la maggioranza delle terre in questa nuova provincia: da qui il nome dato alla provincia stessa.\nIl 22 giugno 1822, per ordine del governo prussiano, la provincia fu fusa insieme al vicino Granducato del Basso Reno, per formare la Provincia del Reno."}
{"id": "753826", "revid": "16758", "url": "https://it.wikipedia.org/wiki?curid=753826", "title": "Castel Strada", "text": ""}
{"id": "753827", "revid": "8596", "url": "https://it.wikipedia.org/wiki?curid=753827", "title": "Les Choristes - I ragazzi del coro", "text": ""}
{"id": "753832", "revid": "1450069", "url": "https://it.wikipedia.org/wiki?curid=753832", "title": "Hit Parader", "text": "Hit Parader \u00e8 stata una rivista statunitense di musica dal 1942 al 2008. Negli anni ottanta si \u00e8 focalizzata sui generi dell'hard rock e dell'heavy metal.\nLa rivista fu originariamente pubblicata dalla \"Charlton Publications\". La Charlton vendette la rivista negli anni ottanta, prima del fallimento della compagnia nel 1991. L'ultimo editore \u00e8 stato il \"Magna Publishing Group\" che l'ha pubblicata sotto il nome di \"Enoble Media Group\".\nNel 2006 pubblica la Top 100 cantanti metal di tutti i tempi:\n01. Robert Plant\n02. Rob Halford\n03. Steven Tyler\n04. Chris Cornell\n05. Bon Scott\n06. Freddie Mercury\n07. Adam Gontier\n08. Ozzy Osbourne\n09. Paul Rodgers\n10. Ronnie James Dio\n11. Axl Rose\n12. Sammy Hagar\n13. Geddy Lee\n14. Geoff Tate\n15. Mick Jagger\n16. Jonathan Davis\n17. Roger Daltrey\n18. Paul Stanley\n19. David Lee Roth\n20. Kurt Cobain\n21. Maynard James Keenan\n22. Klaus Meine\n23. Eddie Vedder\n24. James Hetfield\n25. Trent Reznor\n26. Serj Tankian\n27. Layne Staley\n28. Steve Perry\n29. Gene Simmons\n30. Joe Elliott\n31. Jon Bon Jovi\n32. Alice Cooper\n33. Vince Neil\n34. Steve Marriott\n35. Lajon Witherspoon\n36. Sebastian Bach\n37. Philip Anselmo\n38. Zack De La Rocha\n39. Brian Johnson\n40. Bret Michaels\n41. Udo Dirkschneider\n42. David Draiman\n43. Ian Gillian\n44. Marilyn Manson\n45. Jeff Keith\n46. Chester Bennington\n47. Sully Erna\n48. Lemmy Kilmister\n49. Aaron Lewis\n50. Brett Scallions\n51. Chino Moreno\n52. Rob Zombie\n53. Anthony Kiedis\n54. David Coverdale\n55. Gary Cherone\n56. Andrew Wood\n57. Scott Weiland\n58. Tom Araya\n59. Phil Lynnot\n60. Rod Stewart\n61. Scooter Ward\n62. Ray Davies\n63. Sonny Sandoval\n64. David Bowie\n65. Joan Jett\n66. Josey Scott\n67. Perry Farrell\n68. Scott Stapp\n69. Amy Lee\n70. Don Dokken\n71. Fred Durst\n72. Mike Shinoda\n73. Pepper Keenan\n74. Dez Fafara\n75. Gavin Rossdale\n76. Blackie Lawless\n77. Dave Wyndorf\n78. Ann Wilson\n79. Jimi Hendrix\n80. Ville Valo\n81. Peter Steele\n82. Dave Williams\n83. Dee Snider\n84. Joe Lynn Turner\n85. King Diamond\n86. Corey Taylor\n87. Jamey Jasta\n88. Justin Hawkins\n89. Dave Mustaine\n90. Ian Astbury\n91. Stephen Pearcy\n92. Phil Mogg\n93. Biff Byford\n94. Cristina Scabbia\n95. Dani Filth\n96. Wes Scantlin\n97. Ripper Owens\n98. Joshua Todd\n99. Kevin DuBrow\n100. Ray Gillen"}
{"id": "753834", "revid": "74173", "url": "https://it.wikipedia.org/wiki?curid=753834", "title": "Provincia di J\u00fclich-Cleves-Berg", "text": ""}
{"id": "753837", "revid": "1573940", "url": "https://it.wikipedia.org/wiki?curid=753837", "title": "Christian Gille", "text": "Ha vinto la medaglia d'oro nel C2\u00a01000\u00a0m ai Giochi olimpici di Atene 2004 in coppia con Tomasz Wylenzek."}
{"id": "753841", "revid": "1272592", "url": "https://it.wikipedia.org/wiki?curid=753841", "title": "Howard Jones (musicista britannico)", "text": "Biografia.\nImpara a suonare il pianoforte all'et\u00e0 di 7 anni. Qualche anno dopo si trasferisce con la famiglia in Canada, dove entra a far parte di un gruppo progressive rock chiamato \"Warrior\". Torna in Inghilterra per suonare in diversi gruppi e frequentare il Royal Northern College of Music. Una volta terminati gli studi, inizia ad esibirsi nei cosiddetti \"one-man-show\", dove era unico musicista sul palco, accompagnato da sintetizzatori e drum machine. Viene presto notato dal giornalista e conduttore radiofonico John Peel che lo aiuta a trovare un contratto con la WEA in Europa e la Elektra negli Stati Uniti.\nEsordisce nel 1983 con il singolo \"New Song\" che si piazza ai vertici delle hit parade europee, seguito da altri due singoli, \"What Is Love?\", che si piazza al secondo posto delle classifiche britanniche, e \"Hide and Seek\".\nNel 1984 il primo album, \"Human's Lib\", entra direttamente al primo posto in Inghilterra, conquistando il disco di platino e facendo conoscere Jones al pubblico mondiale. L'album conquista anche il disco d'oro in Germania, Italia, Stati Uniti, Giappone e Australia.\nIl secondo album, \"Dream into Action\" del 1985, replica il successo del primo, con successi quali \"Like to Get to Know You Well\", \"Look Mama\", \"Things Can Only Get Better\" e \"No One Is to Blame\", che scala le hit parade americane piazzandosi al quarto posto e che a tutt'oggi annovera oltre tre milioni di passaggi su stazioni radio dei soli Stati Uniti. Il disco resta nelle classifiche statunitensi per oltre un anno, facendo di Jones uno dei pochi artisti inglesi ad aver effettivamente raggiunto capillarmente la popolarit\u00e0 negli Stati Uniti.\nNel 1986 \u00e8 eletto dai lettori della rivista musicale Rolling Stone \"Miglior tastierista dell'anno\".\nFra il 1987 ed il 1992, la casa discografica Warner pubblica altri tre dischi: \"One to One\", \"Cross That Line\" e \"In the Running\", a ciascuno dei quali segue il rispettivo tour mondiale che ha visto Jones esibirsi anche sui palchi del Madison Square Garden di New York e del Forum di Los Angeles.\nNel 1991 riprende la canzone di Umberto Tozzi \"Gli altri siamo noi\" traducendola in \"Other People Are Us\".\nNel 1992 il brano \"Lift Me Up\", tratto dall'album \"In the Running\", entra nella top ten americana, e l'anno successivo, con l'antologia \"The Best of Howard Jones\", Jones raggiunge il traguardo degli otto milioni di dischi venduti. Sulla scia di questo successo, Jones riprende la strada dei suoi caratteristici \"one man shows\" che lo resero famoso negli anni ottanta, in cui suona sul palco da solo circondato da tastiere, in una tourn\u00e9e mondiale che si concluder\u00e0 in Giappone.\nNel 1994 fonda la sua etichetta discografica indipendente, la dTox Records, con la quale produce l'album \"Working in the Backroom\", distribuendolo esclusivamente tramite internet.\nNel 1996, forte della sua formazione classica, intraprende una tourn\u00e9e acustica con un pianoforte a coda e le percussioni di Carole Steele, da cui viene prodotto l'album \"Live Acoustic America\".\nNel 1999 esce \"People\", accompagnato dal chitarrista Robin Boult (gi\u00e0 con Fish dei Marillion), il bassista Nick Beggs (Kajagoogoo) e il batterista Kevin Wilkinson (China Crisis, The Waterboys, Squeeze), con i quali intraprende un tour mondiale nel biennio 1998-99. Le tappe americane vedranno la compartecipazione di altri due storici gruppi pop degli anni ottanta, i Culture Club di Boy George e gli Human League.\nNell'estate 2000, a seguito della morte di Wilkinson, viene pubblicato l'album \"Perform.00\", con registrazioni postume di quest'ultimo, quale tributo alla memoria. Lo stesso anno, Jones appare nella tourn\u00e9e europea \"Night of the Proms\", a fianco di oltre 120 fra orchestrali e coristi, e nel 2001 affianca l'ex Beatle Ringo Starr nella tourn\u00e9e nordamericana di una super-band che annovera fra gli altri il bassista Greg Lake (King Crimson, Emerson, Lake &amp; Palmer), la batterista Sheila E (Prince), i chitarristi Ian Hunter e Roger Hodgson dei Supertramp. Nell'autunno 2001 si avvale di una formazione rinnovata, affiancando alla chitarra di Boult la voce di Shaz Sparks e le programmazioni elettroniche di Robbie Bronnimann (entrambi provenienti dai britannici dBa). Dalle 19 date del relativo tour, verranno pubblicati altrettanti CD live a tiratura limitata e un album live ufficiale, \"Peaceful Tour\".\nNel 2002 collabora all'hit \"Blue\" delle Sugababes (dal disco di platino \"Angels with Dirty Faces\"), cura la produzione di \"Open Heart Zoo\" di Martin Grench e di \"Spectrum\" e \"Twister\" dei dBa. L'anno successivo pubblica l'album strumentale \"Piano Solos (for Friends and Loved Ones)\", con canzoni acustiche suonate al pianoforte, seguito da \"Piano Solos 2 (for Friends and Loved Ones)\" del 2007, distribuiti in edizione limitata esclusivamente sul sito dtox.co.uk.\nNell'autunno del 2003 festeggia vent'anni di carriera con un concerto allo Shepherd Bush di Londra suddiviso in quattro set (acustico, r\u00e9tro in stile anni ottanta, elettronico nella formazione attuale, e con una big band), insieme ad artisti quali Midge Ure e Nena. Il concerto sar\u00e0 immortalato in un DVD pubblicato nel 2005. Inoltre, la Warner pubblica l'antologia \"The Very Best of\", contenente anche l'anteprima di \"Revolution of the Heart\", e un bonus disc di inediti e b sides a tiratura limitata.\nDel 2005 \u00e8 l'album elettronico \"Revolution of the Heart\", contenente la title track (che raggiunge la Top 10 delle charts inglesi) ed il singolo \"Look at You Now\" (in Top 20), ripresi da diversi remixers in svariate versioni pubblicate anche su vinile. L'uscita dell'album \u00e8 stata accompagnata da una tourn\u00e9e negli USA. Jones stringe nel frattempo sodalizio con l'etichetta indipendente Ondesferiche, che produce l'edizione italiana di \"Revolution of the Heart\" e lo riporta in tour a pi\u00f9 riprese in Italia.\nNel 2009 esce l'album \"Ordinary Heroes\", prodotto dalla dTox.\nIl 10 maggio 2019, sempre per l'etichetta dTox, pubblica l'album Transform, dove ancora una volta non tradisce la sua vocazione verso quel Synth Pop che lo ha da sempre contraddistinto.\nDiscografia.\nAlbum di studio\nAlbum live\nEP/Remix/12\"\nRaccolte\nDVD"}
{"id": "753845", "revid": "27723", "url": "https://it.wikipedia.org/wiki?curid=753845", "title": "Fara Olivana", "text": ""}
{"id": "753847", "revid": "256896", "url": "https://it.wikipedia.org/wiki?curid=753847", "title": "Acad\u00e9mie Royale de Musique", "text": ""}
{"id": "753852", "revid": "27723", "url": "https://it.wikipedia.org/wiki?curid=753852", "title": "Grumello Cremonese", "text": ""}
{"id": "753855", "revid": "114480168", "url": "https://it.wikipedia.org/wiki?curid=753855", "title": "Fenomeni (album)", "text": "Fenomeni \u00e8 il quinto album in studio del cantante italiano Piero Pel\u00f9, uscito il 18 aprile 2008.\nIl disco.\nL'album, uscito per la Sony BMG e anticipato dal singolo \"Tutti fenomeni\", segue di un anno il disco dal vivo \"Storytellers\". Rappresenta un'importante novit\u00e0 poich\u00e9 il suo sviluppo durante le fasi di registrazione e missaggio \u00e8 stato inserito sul Myspace ufficiale dell'artista come una sorta di diario accessibile in qualunque momento dai fans. La fine delle registrazioni \u00e8 stata festeggiata il giorno del compleanno del cantautore, con il videoclip della cover \"Revolution\" dei The Beatles sul suo Myspace. Questo sar\u00e0 l'ultimo album di inediti da solista prima del ritorno alla band madre, i Litfiba."}
{"id": "753856", "revid": "123155103", "url": "https://it.wikipedia.org/wiki?curid=753856", "title": "Tom Harper (scrittore)", "text": " Con il suo vero nome \u00e8 risultato vincitore nel 2001 del premio assegnato dalla Crime Writers Association. \nIn Italia \u00e8 noto per la serie in cui \u00e8 protagonista il \"detective\" bizantino Demetrios Askiates."}
{"id": "753859", "revid": "767487", "url": "https://it.wikipedia.org/wiki?curid=753859", "title": "Tomasz Wylenzek", "text": "Ha vinto la medaglia d'oro nel C2\u00a01000\u00a0m ai Giochi olimpici di Atene 2004 in coppia con Christian Gille."}
{"id": "753862", "revid": "28592", "url": "https://it.wikipedia.org/wiki?curid=753862", "title": "Scuole superiori", "text": ""}
{"id": "753863", "revid": "81646", "url": "https://it.wikipedia.org/wiki?curid=753863", "title": "Fattoriali", "text": ""}
{"id": "753866", "revid": "110157", "url": "https://it.wikipedia.org/wiki?curid=753866", "title": "Wattens", "text": "Wattens \u00e8 un comune austriaco di 7 882 abitanti nel distretto di Innsbruck-Land, in Tirolo; ha lo status di comune mercato (\"Marktgemeinde\").\nSituato nella bassa valle dell'Inn, 13\u00a0km a est di Innsbruck, ospita la sede e il museo aziendale della cristalleria Swarovski."}
{"id": "753868", "revid": "767487", "url": "https://it.wikipedia.org/wiki?curid=753868", "title": "Una canzone per Bobby Long", "text": "Una canzone per Bobby Long (\"A Love Song for Bobby Long\") \u00e8 un film del 2004 diretto da Shainee Gabel, e interpretato da John Travolta e Scarlett Johansson. Il film \u00e8 tratto dal romanzo \"Off Magazine Street\" (2004) di Ronald Everett Capps, edito in Italia nel maggio del 2008.\nTrama.\nNew Orleans: Purslane (o meglio Pursy) Will \u00e8 una ragazza diciottenne che, dopo la morte della madre Lorraine per overdose, lascia il parcheggio per roulotte in Florida, dove vive con un fidanzato violento, per tornare nella sua citt\u00e0 natale in Louisiana per ritrovare il suo passato e cercare di capire se stessa. Purslane aveva lasciato la scuola e abbandonato la casa perch\u00e9 considerava che la madre, cantante jazz, la trascurasse per la sua carriera.\nAl suo arrivo viene accolta da due uomini di mezza et\u00e0 nella fatiscente casa della mamma: Bobby Long, un ex professore di letteratura alla Auburn University, e il suo protetto ed ex assistente di insegnamento, Lawson Pines, uno scrittore che sta lavorando continuamente ad un romanzo senza mai concluderlo. Entrambi sono forti bevitori e fumatori. Passano il tempo citando poeti, giocando a scacchi e trascorrendo del tempo con i vicini; Long si diletta poi nel cantare, accompagnato da una chitarra, anche canzoni di repertorio country-folk. I due convincono Pursy che sua madre ha lasciato la casa a tutti e tre ma la verit\u00e0 \u00e8 che Pursy \u00e8 la sola erede.\nGli sforzi degli uomini per allontanarla diminuiscono man mano che diventano pi\u00f9 affezionati a lei e questo incontro, inizialmente sgradito, dar\u00e0 il via ad una difficile ma al contempo stimolante convivenza che far\u00e0 cambiare direzione alla vita dei tre protagonisti. Purslane comprender\u00e0 a fondo le ragioni che tenevano insieme i tre cos\u00ec forti da evitare che Lawson possa seguire il suo cuore e stabilire un nuovo rapporto affettivo e abbandonare Bobby Long, gravemente malato.\nQuando Pursy trova una serie di lettere che sua madre le ha scritto ma che non ha mai spedito per posta, scopre di pi\u00f9 su cosa provava Lorraine su di lei e sull'identit\u00e0 di suo padre biologico.\nProduzione.\nIl film \u00e8 stato girato a New Orleans e a Gretna, in una cittadina della conurbazione di New Orleans.\nIl film \u00e8 stato presentato in anteprima al Festival di Venezia nel settembre 2004.\nDistribuzione.\nCinema.\nPer partecipare al premio Oscar, \u00e8 stato inaugurato su otto schermi a New York City e Los Angeles il 29 dicembre 2004, guadagnando $28.243 nel suo weekend di apertura. Alla fine ha incassato $164.308 sul mercato interno e $1.676.952 sui mercati esteri per un totale di $1.841.260. In Italia, invece, il film \u00e8 stato distribuito in anteprima mondiale l'8 ottobre: dunque due e mesi e mezzo prima della distribuzione americana.\nHome video.\nIl DVD \u00e8 stato rilasciato in formato widescreen anamorfico il 19 aprile 2005. Ha tracce audio e sottotitoli in inglese, francese e portoghese. Le caratteristiche bonus includono commenti con il regista Shainee Gabel e il direttore della fotografia Elliot Davis, scene cancellate e interviste al cast e alla troupe.\nColonna sonora.\nIl cd della colonna sonora del film \u00e8 stata distribuita solo dal 2005 e nei soli Stati Uniti per la piccola etichetta, non pi\u00f9 attiva dal 2010, Hyena Records con sede a Nashville. Non risultano edizioni pubblicate in altri paesi.\nLista delle tracce:"}
{"id": "753879", "revid": "1573940", "url": "https://it.wikipedia.org/wiki?curid=753879", "title": "Muntiacus gongshanensis", "text": "Il muntjak dei Gongshan (Muntiacus gongshanensis ) \u00e8 una specie di muntjak scoperta recentemente da alcuni studiosi cinesi; come indica il nome, vive sui Monti Gongshan, una catena montuosa situata al confine tra lo Yunnan nord-occidentale, il Tibet sud-orientale e il Myanmar settentrionale. Recentemente, studi genetici hanno dimostrato che questa specie \u00e8 strettamente imparentata con il muntjak nero (\"M. nigrifrons\"); alcuni studiosi hanno perfino ipotizzato che entrambe siano due diverse forme cromatiche di un'unica specie. Il maggior pericolo per la sopravvivenza del muntjak dei Gongshan \u00e8 la continua caccia da parte dell'uomo.\nDescrizione.\nIl muntjak dei Gongshan misura 100 cm di lunghezza e 50 cm di altezza. \u00c8 un animale aggraziato, di colore nero-rossiccio con il sottocoda grigio-biancastro e un ciuffo arancio sulla fronte. Come tutti i muntjak, presenta ghiandole lacrimali molto sviluppate.\nDistribuzione e habitat.\nL'areale del muntjak dei Gongshan ricopre le foreste di latifoglie d'alta quota del Myanmar settentrionale, del Tibet sud-orientale e dello Yunnan occidentale.\nPer vari anni successivi alla sua scoperta, avvenuta nel 1990, questa specie venne per\u00f2 considerata endemica della Cina, malgrado gi\u00e0 da molti anni vi fossero voci riguardanti la presenza di muntjak dal mantello scuro (considerati erroneamente \"M. crinifrons\") nel nord-est del Myanmar (in vicinanza del confine con la Cina). Una spedizione del 1938 effettuata nell'area, per\u00f2, non riusc\u00ec a dimostrarne l'esistenza, e fu solo nel 1997 che due spedizioni riuscirono a riportare prove che questi muntjak vivessero davvero nel Myanmar nord-orientale. La prima di queste riusc\u00ec a raccogliere qualche dozzina di pelli e palchi di esemplari uccisi da cacciatori locali, mentre la seconda si impadron\u00ec perfino di oltre 50 pelli. In un primo periodo, gli studiosi pensarono di aver davvero a che fare con una popolazione occidentale di \"M. crinifrons\", ma dopo le analisi del DNA fu scoperto che si trattava in verit\u00e0 di \"M. gongshanensis\".\nRecentemente, la presenza del muntjak dei Gongshan \u00e8 stata confermata anche nell'Arunachal Pradesh, uno Stato dell'India nord-orientale. Cos\u00ec come per gli esemplari trovati in Myanmar, anche in questo caso venne ritenuto in un primo momento che gli esemplari immortalati dalle trappole fotografiche fossero muntjak neri, ma la vicinanza con l'areale del muntjak dei Gongshan ha indicato che probabilmente sono individui di quest'ultima specie.\nBiologia.\nNon si conosce nulla delle abitudini di questa specie montana di muntjak. Nelle regioni sud-orientali del Tibet condivide l'areale con il muntjak indiano (\"M. vaginalis\"), ma quest'ultimo vive ad altitudini inferiori."}
{"id": "753881", "revid": "1504506", "url": "https://it.wikipedia.org/wiki?curid=753881", "title": "Terra di Che\u0142mno", "text": " \nLa Terra di Che\u0142mno, Culmland o Culmerland (in polacco: \"Ziemia Che\u0142mi\u0144ska\") \u00e8 una storica regione della Polonia centrale, che confina con i fiumi Vistola e Drw\u0119ca. Prende il nome dalla citt\u00e0 di Che\u0142mno, e include le citt\u00e0 di Toru\u0144, Grudzi\u0105dz, Che\u0142mno, e Che\u0142m\u017ca. In diverse epoche, fu considerata parte dei distretti confinanti della Masovia, Cuiavia, Grande Polonia, Prussia e Pomerania, ma attualmente \u00e8 parte del voivodato della Cuiavia-Pomerania.\nStoria.\nNel X secolo, la terra di Che\u0142mno era abitata da trib\u00f9 cuiave e masoviane di lingua lechitica, e quando l'area fu sottomessa al potere dei polacchi, Che\u0142mno divenne il centro dell'amministrazione locale (\"kasztelania\"). La Terra di Che\u0142mno fu cristianizzata nell'XI secolo.\nSecondo le volont\u00e0 del duca Boleslao III di Polonia, dopo la sua morte nel 1137 la Terra di Che\u0142mno divenne parte del ducato governato dal figlio, Boleslao IV e dai suoi discendenti durante la frammentazione della Polonia.\nDal XIII secolo il territorio fu soggetto alle incursioni dei prussiani, che saccheggiarono Che\u0142mno, la citt\u00e0 principale del distretto. Nel 1220 Corrado I di Masovia, con la partecipazione di altri principi polacchi, condusse una parziale riconquista del distretto, ma il progetto di stabilire una difesa polacca nel territorio fall\u00ec a causa dei conflitti tra i principi. Corrado condusse i Cavalieri di Dobrzy\u0144 (costituiti qualche anno prima da Cristiano di Prussia) in Masovia, dove costruirono un castello a Dobrzy\u0144 nel 1224, come base per gli attacchi contro i prussiani. Come conseguenza, il territorio fu di nuovo saccheggiato e devastato dai prussiani, che portarono allo spopolamento del distretto.\nEssendo coinvolto in battaglie dinastiche ed essendo troppo debole per confrontarsi da solo coi prussiani, Corrado aveva bisogno di salvaguardare e stabilire dei confini con i Vecchi prussiani, poich\u00e9 il suo territorio della Masovia era in pericolo da quando i prussiani erano entrati a P\u0142ock. Corrado consegn\u00f2 la gi\u00e0 devastata Terra di Che\u0142mno all'Ordine Teutonico, concedendo loro dapprima Nieszawa. Egli stesso favor\u00ec anche l'insediamento dei tedeschi a P\u0142ock.\nNel 1226 il Duca Corrado I di Masovia arruol\u00f2 l'Ordine Teutonico per proteggere la Masovia e per convertire i prussiani al Cristianesimo. La Terra di Che\u0142mno costitu\u00ec la base dello Stato Monastico dei Cavalieri Teutonici e la sua successiva conquista della Prussia orientale, segnando l'inizio della \"Drang nach Osten\" tedesca.\nL'Ordine Teutonico ottenne una tassa imperiale dall'imperatore Federico II di Svevia e nel 1243 il legato apostolico Guglielmo di Modena divise la Prussia in quattro diocesi poste sotto l'arcivescovo di Riga: una di queste era la Terra di Che\u0142mno.\nDopo che la guerra dei tredici anni tra la Prussia e i Cavalieri Teutonici termin\u00f2 con la Pace di Toru\u0144, la terra di Che\u0142mno fu restituita alla Polonia, come parte dell'autonoma Prussia Reale (vedere Voivodato di Che\u0142mno).\nNel 1772, dopo la prima spartizione della Polonia, il Regno di Prussia si impossess\u00f2 della Terra di Che\u0142mno (ad eccezione di Toru\u0144). Tra il 1807 e il 1815 la Terra di Che\u0142mno fece invece parte del Ducato di Varsavia, mentre nel 1815 pass\u00f2 al Granducato di Pozna\u0144, per finire nel 1817 nella Prussia occidentale.\nDopo il Trattato di Versailles del 1919, la Terra di Che\u0142mno fu restituita alla Polonia nel gennaio 1920. Nei primi giorni del settembre 1939 fu occupata dalla Germania e annessa a quest'ultima nell'ottobre dello stesso anno. Nel gennaio 1945 fu conquistata dall'Armata Rossa e restituita alla Polonia."}
{"id": "753886", "revid": "1573940", "url": "https://it.wikipedia.org/wiki?curid=753886", "title": "Gy\u00f6rgy Kozmann", "text": "Ha vinto una medaglia di bronzo alle Olimpiadi di Atene 2004 nel C2\u00a01000\u00a0m in coppia con Gy\u00f6rgy Kolonics."}
{"id": "753887", "revid": "438678", "url": "https://it.wikipedia.org/wiki?curid=753887", "title": "Shall We Dance? (film 2004)", "text": "Shall We Dance? \u00e8 un film del 2004 di Peter Chelsom, ispirato alla pellicola giapponese del 1996 \"Vuoi ballare? - Shall We Dance?\". Gli attori protagonisti sono Richard Gere, Jennifer Lopez e Susan Sarandon.\nTrama.\nJohn Clark (Richard Gere) \u00e8 un avvocato testamentario di Chicago con una vita apparentemente perfetta: ha una moglie che lo ama, due figli meravigliosi e successo sul lavoro. Con il passare del tempo, per\u00f2, John si scopre sempre di pi\u00f9 annoiato dalla routine e inizia a mettersi alla ricerca di qualcosa di diverso. L'occasione gli si presenta quando, una sera, scorge una bellissima ragazza che guarda fuori dalla finestra di una scuola di ballo con la stessa malinconia che prova lui; John, colpito, entra nella scuola e si iscrive impulsivamente ad un corso di danza.\nJohn si pente immediatamente di quello che ha fatto: il corso a cui si \u00e8 iscritto non \u00e8 tenuto dalla bella e algida Paulina (Jennifer Lopez), bens\u00ec dall'anziana e alcolizzata proprietaria della scuola, Miss Mitzi (Anita Gillette). Come se ci\u00f2 non bastasse, il primo approccio di John con il ballo non \u00e8 dei pi\u00f9 felici ed egli si rivela del tutto negato, al pari dei suoi compagni di corso, il \"playboy\" Chic (Bobby Cannavale) e il simpatico Vern (Omar Benson Miller). A peggiorare ulteriormente le cose, Paulina fa freddamente capire a John che la danza per lei \u00e8 una cosa molto seria e gli consiglia di non continuare con le lezioni se la sua intenzione \u00e8 abbordarla; John, svergognato e consapevole di aver dato una pessima impressione di s\u00e9, vorrebbe mollare tutto, ma durante una serata in discoteca con suo figlio, si rende conto di essersi davvero appassionato al ballo e nelle settimane successive si impegna sempre di pi\u00f9 e con sempre maggior entusiasmo, diventando sempre pi\u00f9 bravo e sicuro di s\u00e9 sulla pista. John, ad ogni modo, \u00e8 ben deciso a tenere nascosta la sua nuova passione a tutti; un aiuto prezioso gli viene dato dall'amico e collega Link (Stanley Tucci), apparentemente grigio e insignificante, ma in realt\u00e0 dotato di grande personalit\u00e0 e soprattutto di un insospettabile talento per le danze latino-americane.\nBeverly (Susan Sarandon), la moglie di John, inizia a notare il cambiamento del marito, improvvisamente pi\u00f9 frizzante e contento di quanto non sia mai stato in vent'anni di matrimonio; fiutando una tresca, la donna assume un \"detective\" privato, l'improbabile e sciatto investigatore Devine (Richard Jenkins). Beverly, cos\u00ec, scopre la nuova passione di John per il ballo e, pur perplessa e un po' amareggiata al pensiero che John non le abbia detto nulla, decide di chiudere con le indagini e lasciare al marito i propri spazi.\nJohn, Link, Chic e Vern, intanto, si preparano per una delle pi\u00f9 importanti competizioni di ballo di Chicago. John garegger\u00e0 nei balli classici assieme a Bobbie (Lisa Ann Walter), mentre Link lo sostituir\u00e0 nelle danze latino-americane. Tutti si allenano duramente con l'aiuto di Miss Mitzi (che \u00e8 riuscita a smettere di bere grazie all'entusiasmo dei suoi allievi) e Paulina; la sera prima della gara, Paulina, contagiata dall'entusiasmo di John, perde finalmente tutta la propria freddezza e i due passano una bella serata parlando dei motivi che hanno spinto ognuno dei due ad avvicinarsi alla danza. Al termine della serata, Paulina, vedendo John molto nervoso al pensiero della gara, lo aiuta a sciogliersi ballando insieme a lui un tango.\nIl giorno della competizione, John d\u00e0 il meglio di s\u00e9 ballando uno splendido valzer con Bobbie; durante il secondo ballo, il quickstep, per\u00f2, John si accorge che in sala sono presenti anche Beverly e la figlia Jenna e, preso dal panico, strappa inavvertitamente il vestito di Bobbie, mandando a monte la gara. Pi\u00f9 tardi, John confida a Beverly di non averle detto nulla perch\u00e9 si vergognava al pensiero che la sua famiglia, che dovrebbe essere la cosa pi\u00f9 importante della sua vita, non fosse abbastanza per renderlo felice, e, affranto, decide di abbandonare per sempre la danza.\nQualche tempo dopo, John viene invitato dagli amici della scuola di danza alla festa d'addio organizzata per Paulina, che sta per partire per l'Inghilterra. Link gli d\u00e0 una lettera da parte sua, in cui l'amica gli confida di aver perso la passione per la danza per aver perso una competizione a causa di un banale errore sulla pista che le cost\u00f2 anche l'amore del fidanzato, all'epoca suo partner per la gara. Da allora, Paulina non balla pi\u00f9, ma John \u00e8 riuscito a farle ritrovare la passione di un tempo e Paulina lo ringrazia per questo, augurandosi di poter ballare un'ultima volta con lui prima di partire. John vorrebbe rifiutare comunque l'invito, ma Beverly lo incoraggia ad andare e, per dimostrargli che comprende i suoi sentimenti, gli regala un paio di scarpe da ballo. John, cos\u00ec, si rende conto che, anche se la danza \u00e8 ci\u00f2 che gli ha permesso di sconfiggere la noia, \u00e8 la sua famiglia ci\u00f2 che lo rende davvero felice e non c'\u00e8 quindi ragione per cui debba rinunciare a una delle due cose; cos\u00ec, quella sera, John va alla festa insieme a Beverly e balla un'ultima volta con Paulina.\nLa scena si chiude mostrando le vite dei protagonisti qualche tempo dopo: Link e Bobbie, che all'inizio si detestavano, si sono messi insieme e Link \u00e8 diventato pi\u00f9 sicuro di s\u00e9; Vern si \u00e8 sposato con la sua fidanzata (per amore della quale si era dato alla danza); Chic si \u00e8 scoperto essere gay e si \u00e8 messo insieme al fratello della sua partner alla gara di ballo; Miss Mitzi ha trovato un nuovo amore e continua a gestire la scuola, ora affollata di allievi; John e Beverly sono riusciti a dare nuova linfa al loro rapporto; Paulina, ora con un nuovo partner, partecipa ad un'importante competizione a Blackpool, la stessa che perse anni prima; e l'investigatore Devine inizia a prendere lezioni di ballo alla scuola di Miss Mitzi.\nProduzione.\nLe riprese del film sono state effettuate a Winnipeg, Manitoba, Canada e Chicago.\nRiconoscimenti.\n2005 - AARP Movies for Grownups Award\n2005 - Artios Award\n2005 - Golden Reel Award\n2005 - Satellite Award\n2005 - Teen Choice Awards"}
{"id": "753891", "revid": "438678", "url": "https://it.wikipedia.org/wiki?curid=753891", "title": "Junebug", "text": "Junebug \u00e8 un film del 2005 diretto da Phil Morrison.\n\u00c8 stato presentato in concorso al Sundance Film Festival e in una proiezione speciale alla Settimana internazionale della Critica al 58\u00ba Festival di Cannes.\nTrama.\nQuando la neosposa Madeleine, venditrice d'arte, si mette in viaggio da Chicago per il North Carolina alla ricerca di un autodidatta pittore locale da inserire nella sua galleria \"outsider\", coglie l'occasione per conoscere la famiglia del marito George, che vive da quelle parti. C'\u00e8 la dura, critica madre Peg, il riservato e contemplativo padre Eugene e il fratello ventenne Johnny, scontroso e risentito, che si \u00e8 sposato, vive ancora a casa e sta studiando per ottenere il diploma mentre lavora come operaio. Johhny ha sposato sua moglie Ashley prima che entrambi finissero le superiori. La relazione tra i due \u00e8 tesa, ed Ashley \u00e8 convinta che un figlio sar\u00e0 la soluzione ai loro problemi matrimoniali.\nMadeleine e George vengono sistemati nella stanza del bambino e la donna diventa subito amica della giovane moglie incinta di Johnny, una ragazza molto dolce e amichevole, anche se un po' ingenua e chiacchierona. Parlando con Madeleine, la giovane le rivela di voler chiamare il bambino Junebug. La famiglia porta Madeleine a una festa parrocchiale e lei scopre di non sapere molto di George, dal momento che sono sposati solo da sei mesi e si sono conosciuti appena una settimana prima di sposarsi. L'uomo \u00e8 infatti molto legato ai valori tipici di una famiglia del sud. L'artista che Madeleine vuole per la sua galleria \u00e8 indeciso se accettare o meno l'offerta. Ashley comincia il travaglio e la famiglia va in ospedale con lei, ma Madeleine sceglie di andare a convincere l'artista a firmare con la sua galleria, cosa che fa arrabbiare George. Ashley abortisce. George e Madeleine ripartono per Chicago.\nProduzione.\nLa pellicola \u00e8 stata girata in Super 16 millimetri.\nColonna sonora.\nIl film si apre e si chiude con il brano del 1977 \"Harmour Love\", interpretato da Syreeta Wright e scritto da Stevie Wonder."}
{"id": "753900", "revid": "161374", "url": "https://it.wikipedia.org/wiki?curid=753900", "title": "Oreailurus", "text": ""}
{"id": "753904", "revid": "339392", "url": "https://it.wikipedia.org/wiki?curid=753904", "title": "Pioneer (company)", "text": ""}
{"id": "753908", "revid": "438678", "url": "https://it.wikipedia.org/wiki?curid=753908", "title": "La Rosa Bianca - Sophie Scholl", "text": "La Rosa Bianca - Sophie Scholl (\"Sophie Scholl - Die letzten Tage\") \u00e8 un film del 2005 diretto da Marc Rothemund. Narra, in maniera aderente alla realt\u00e0 dei fatti accaduti, la cattura, la breve prigionia, il processo e la condanna alla pena capitale sub\u00ecti da Sophie Scholl e da suo fratello maggiore, oltre che da un loro amico, accusati di cospirazione contro il regime del F\u00fchrer perch\u00e9 facenti parte del gruppo clandestino di opposizione denominato \"Rosa Bianca\".\nTrama.\nSophie Scholl \u00e8 una studentessa universitaria che vive con il fratello maggiore, Hans Scholl, in un appartamento a Monaco di Baviera durante la seconda guerra mondiale. La disfatta di Stalingrado ha dato un brusco scossone al consenso nazista, e sono in molti ora considerando le resistenze della ragazza, riesce a farle confessare, anche grazie ad un'indagine nel suo appartamento, la sua appartenenza alla \"Rosa Bianca\", ma non i nomi degli altri membri dell'organizzazione clandestina. Un altro ragazzo della Rosa Bianca viene per\u00f2 trovato e anche lui interrogato. Poco dopo la firma della confessione, la giovane viene condotta in tribunale, presieduto da Roland Freisler, noto giurista del Terzo Reich e giudice-boia di Hitler, che era un commissario sovietico e adesso deve riabilitarsi. Il processo si rivela una farsa. Condannati a morte, i tre vengono giustiziati con la ghigliottina lo stesso giorno, dopo un ultimo saluto ai genitori, sconvolti ma fieri dell'operato dei figli."}
{"id": "753912", "revid": "345376", "url": "https://it.wikipedia.org/wiki?curid=753912", "title": "Hameln", "text": "Hameln \u00e8 una citt\u00e0 della Germania nel \"Land\" della Bassa Sassonia.\n\u00c8 il capoluogo, e il centro maggiore, del circondario di Hameln-Pyrmont.\nHameln si fregia del titolo di \"Grande citt\u00e0 indipendente\" (\"Gro\u00dfe selbst\u00e4ndige Stadt\").\nStoria.\nLa cittadina, che conta poco meno di 60.000 abitanti, \u00e8 considerata il centro del cosiddetto Rinascimento del Weser, movimento artistico del XVI e XVII secolo che accolse modi italiani e si svilupp\u00f2 soprattutto nelle costruzioni pubbliche e nelle residenze dei principi.\nHameln deve la sua notoriet\u00e0 anche alla vicenda del cacciatore di topi che si sarebbe svolta in questa citt\u00e0, raccontata nella fiaba de \"Il pifferaio di Hamelin\".\nArchitettura.\nL'architettura di forme rinascimentali si caratterizza per la ricchezza di volute, frontoni e sporti delle case in pietra che contornano il \"Markt\", piazza centrale della citt\u00e0.\nIl Duomo, gi\u00e0 abbazia di monaci agostiniani e oggi chiesa protestante, \u00e8 un edificio, costruito in diverse epoche, che unisce forme romaniche e gotiche; presenta due torri, una sulla facciata, in stile gotico, l'altra sulla crociera, in stile romanico come l'abside.\nLa Rattenf\u00e4ngerhaus, letteralmente \"casa del prenditore di topi\", \u00e8 un capolavoro del rinascimento tedesco; \u00e8 datata 1603 con un'alta facciata in pietra e frontone ornato di volute.\nLa Leisthaus, del 1589, con ricche sculture sulla facciata e frontone a volute, ospita l'Herma Museum.\nLa Stiftsherrenhaus, con forme di passaggio dal gotico al rinascimentale, ha sculture in legno sulla facciata.\nLa Hochzeitshaus \u00e8 un elegante palazzo rinascimentale in pietra con un bel frontone; verso la piazza, un carillon di 39 campane batte le ore a mezzogiorno, mentre si muovono le figurine del celebre flautista magico della favola.\nAziende.\nSul suo territorio ha sede la BHW Bausparkasse, societ\u00e0 di servizi finanziari del gruppo Postbank."}
{"id": "753915", "revid": "287204", "url": "https://it.wikipedia.org/wiki?curid=753915", "title": "Terra di Chelmno", "text": ""}
{"id": "753918", "revid": "287204", "url": "https://it.wikipedia.org/wiki?curid=753918", "title": "La rosa bianca (film)", "text": ""}
{"id": "753921", "revid": "1305772", "url": "https://it.wikipedia.org/wiki?curid=753921", "title": "Daniel Hawkins", "text": "Biografia.\nDaniel Francis Hawkins nasce nel 1976 a Chertsey. Successivamente si trasferisce a Lowestoft, dove cresce insieme a suo fratello Justin, sua sorella Suzie e i loro genitori, Harry e Sandy.\nImpara a suonare la chitarra molto giovane ed ottiene buoni risultati subito.\nDan \u00e8 da sempre una amante delle Gibson Les Paul di cui ha svariate standard tra cui 2 Jimmy Page Signature e una Classic Goldtop. Oltre alle Les Paul possiede una Gretsch Pro Jet Elliot Easton Signature e una Malcolm Young II.\nLa sua prima Gibson Les Paul e chitarra preferita \u00e8 una Standard Honeyburst che lui ha chiamato Dune.\nA sedici anni decide di recarsi a Londra per tentare la fortuna insieme all'amico Frankie Poullain. Dopo un paio di anni, li raggiungono anche suo fratello Justin e Ed Graham, un altro amico d'infanzia.\nI quattro ragazzi formano cos\u00ec la loro prima band rock: gli Empire. Il gruppo, per\u00f2, si scioglie dopo poco tempo e tutti i componenti ritornano alle rispettive case.\nUna sera i due fratelli si ritrovano al pub della zia per una serata tranquilla, quando Justin si cimenta in una riuscitissima imitazione di Freddie Mercury, mostrando cos\u00ec le sue particolari doti canore.\nScoperto il talento del fratello, Dan decide di riprovarci. Insieme agli ex componenti degli Empire d\u00e0 vita ad un nuovo gruppo: i The Darkness, che inizialmente si esibisce esclusivamente nei pub, il sabato sera.\nCominciano a farsi notare soprattutto grazie alle loro tute attillate, alla presenza scenica di Justin e al loro essere sopra le righe. Il successo arriva nel 2003 con il primo singolo: \"I Believe in a Thing Called Love\".\nPresto arriva anche l'album intitolato Permission to Land, che porta fama, premi e riconoscimenti, raggiungendo la prima posizione delle classifiche e vendendo, solo in Gran Bretagna, pi\u00f9 di tre milioni e mezzo di dischi.\nDan viene riconosciuto come un grande chitarrista pieno di talento.\nDurante la creazione del secondo album, fra i componenti del gruppo nascono alcuni dissensi musicali, soprattutto tra Justin (voce) e Frankie Poullain (basso). Si pensava perfino che la band non sarebbe riuscita ad incidere l'album richiesto.\nDan interviene in molte occasioni a calmare gli animi, ma nonostante il suo impegno il 23 maggio 2005 Frankie lascia il gruppo. Verr\u00e0 sostituito da Richie Edwards.\nDurante l'estate i The Darkness sono impegnati in molte esibizioni live.\nIl secondo album (One Way Ticket to Hell...And Back) risulta quasi un flop in confronto al primo. Justin, che gi\u00e0 da un paio di anni faceva uso di droghe pesanti e di alcool, diviene depresso e, dopo aver trascorso del tempo in un centro di disintossicazione, decide di abbandonare il gruppo.\nDan tenta di convincere il fratello a riunirsi a loro, ma sar\u00e0 tutto inutile.\nNonostante lo sconforto, Dan decide di non sciogliere i The Darkness e portare Richie Edwards alla voce.\nDan \u00e8 in seguito divenuto il chitarrista solista degli Stone Gods, i quali insieme al nuovo bassista Toby Macfarlaine, Richie Edwards alla voce e chitarra e Ed Graham alla batteria (sostituito per motivi di salute il 6 ottobre da Robin Goodridge, ex Bush) hanno pubblicato l'EP Burn the Witch, in edizione limitata che ha fatto il \"tutto esaurito\" il giorno stesso della sua uscita, e successivamente un album chiamato Silver Spoons &amp; Broken Bones valutato molto positivamente dalla critica.\nNel 2011 \u00e8 per\u00f2 avvenuta l'ufficiale reunion dei The Darkness, con il ritorno di Justin Hawkins e Frankie Poullain e la successiva pubblicazione del nuovo album \"Hot Cakes\"."}
{"id": "753933", "revid": "124575640", "url": "https://it.wikipedia.org/wiki?curid=753933", "title": "Santa Margherita (Lissone)", "text": "Santa Margherita (\"Santa Margherita\" in dialetto brianzolo) \u00e8 una delle due frazioni di Lissone in provincia di Monza e Brianza. Conta circa 5000 abitanti, un numero abbastanza elevato per una comunit\u00e0 non autonoma.\nNonostante sia stata inglobata nel comune di Lissone, Santa Margherita conserva la sua identit\u00e0, ed un forte spirito autonomista, anche perch\u00e9 geograficamente non confina con Lissone, pur facendone parte amministrativamente. Possiede un proprio ufficio postale ed un proprio centro sportivo.\nStoria.\nDal tardo Rinascimento in poi, la cascina di Santa Margherita, insieme a quella di Aliprandi e a quella di Bini, formava un municipio indipendente: il Comune di Cassina di Giorgio Aliprandi. Nel 1869 questo comune e i suoi 491 abitanti furono annessi al vicino comune di Lissone, come peraltro era gi\u00e0 accaduto in epoca napoleonica.\nInfrastrutture e trasporti.\nSulla strada vicinale per Sovico \u00e8 presente l'elisuperficie di Lissone, unica struttura adibita all'atterraggio ed al decollo di elicotteri, per emergenze e per il soccorso aereo, di tutta la Brianza. Il paese \u00e8 inoltre attraversato dal trasporto pubblico della linea z228 che porta a Seregno FS, a Lissone e a Monza FS. "}
{"id": "753938", "revid": "767487", "url": "https://it.wikipedia.org/wiki?curid=753938", "title": "Maria Full of Grace", "text": "Maria Full of Grace (titolo originale spagnolo: \"Mar\u00eda llena eres de gracia\", lett. dalla preghiera in spagnolo \"Maria sei piena di grazia\") \u00e8 un film del 2004, scritto e diretto da Joshua Marston, che vinse l'Independent Spirit Award per la miglior sceneggiatura d'esordio. Anche se il film descrive la vita rurale in Colombia, \u00e8 stato effettivamente girato in Ecuador. Il titolo \u00e8 un doppio senso accennato sulla locandina: un doppio riferimento all'Ave Maria, e cosa Maria porta dentro di s\u00e9 negli Stati Uniti.\nL'attrice protagonista Catalina Sandino Moreno ha ottenuto il premio come migliore attrice al Festival internazionale del cinema di Berlino e, con la nomination agli Oscar 2005, \u00e8 una delle due attrici latino-americane che hanno ricevuto una candidatura all'Oscar alla miglior attrice, assieme alla messicana Salma Hayek per \"Frida\" del 2002.\nTrama.\nMaria \u00e8 una ragazza di 17 anni che vive in un villaggio colombiano e lavora in una fabbrica di fiori. Quando si trova incinta di un ragazzo che non ama e con cui non si vuole sposare, decide di trasportare cocaina negli Stati Uniti. Con la sua amica Blanca e con Lucy, una \"mula\" pi\u00f9 esperta, trasporta pacchetti di cocaina nello stomaco. All'aeroporto di New York, due narcotrafficanti vengono a prendere le ragazze e le portano a un hotel, dove aspettano che i pacchetti siano \"evacuati\". Lucy \u00e8 malata, ma non pu\u00f2 andare da un medico perch\u00e9 ha la cocaina in corpo. Nella notte, Maria si sveglia e Lucy non c'\u00e8 pi\u00f9. Trova molto sangue nel bagno e si spaventa. Con Blanca e tutta la cocaina fugge dall'hotel all'appartemento della sorella di Lucy, Carla. Lucy le aveva dato l'indirizzo durante il viaggio ed \u00e8 l'unico indirizzo di New York che Maria conosce. Anche Carla \u00e8 incinta e vive in un piccolo appartamento in Queens con suo marito. Maria dice che \u00e8 un'amica di Lucy e che Lucy si trova in Colombia. Lei permette a Maria e Blanca di dormire a casa sua e le fa conoscere Don Fernando, un signore importante nella comunit\u00e0 colombiana, che si offre di cercare un lavoro per Maria e Blanca. Maria confida a Don Fernando che \u00e8 una \"mula\", che ha rubato cocaina e che Lucy \u00e8 scomparsa. Don Fernando le dice che deve riconsegnare la droga e che deve dire a Carla che Lucy \u00e8 probabilmente morta. Maria per\u00f2 non riesce a rivelare a Carla ci\u00f2 che \u00e8 successo, quando finalmente \u00e8 Don Fernando a svelare a Carla che Lucy \u00e8 morta. Scioccata e arrabbiata, le caccia fuori di casa. Le due colombiane chiamano i narcotrafficanti americani e si incontrano con loro. Restituiscono la cocaina e ricevono il loro salario di 5000 dollari. Maria d\u00e0 2500$ a Don Fernando perch\u00e9 vuole pagare il funerale di Lucy. Prende un taxi con Blanca all'aeroporto, ma all'ultimo momento decide di rimanere negli Stati Uniti, mentre Blanca ritorna in Colombia."}
{"id": "753939", "revid": "8596", "url": "https://it.wikipedia.org/wiki?curid=753939", "title": "Maria full of grace", "text": ""}
{"id": "753941", "revid": "785863", "url": "https://it.wikipedia.org/wiki?curid=753941", "title": "Figaro (serie cinematografica)", "text": ""}
{"id": "753948", "revid": "124230756", "url": "https://it.wikipedia.org/wiki?curid=753948", "title": "Museo d'arte contemporanea (Lissone)", "text": "Il museo d'arte contemporanea di Lissone \u00e8 stato costruito nel 2000, nei pressi della stazione ferroviaria, per dare una sede ufficiale alla raccolta delle opere gi\u00e0 presenti al Palazzo Terragni e nella Villa Candiani-Magatti.\nOrigine e storia.\nLa sua istituzione fu approvata dal Consiglio Comunale nella legislatura 1994-1998 insieme con la nuova Biblioteca Civica di Lissone con annessa Biblioteca del Mobile e dell'Arredamento e la costituzione del Progetto Lissone, e fu inaugurato nel 2000 nell'area recuperata in cui sorgeva nel 1840 il Mobilificio Meroni, di cui sono conservate ancora tracce nell'impianto architettonico dell'imponente facciata esterna.\nDal 2004 ha ottenuto l'importante e qualificante riconoscimento regionale dello status di museo, in riferimento ai criteri tecnico-scientifici ed agli standard individuati sulla scorta del D.M. 10 maggio 2001.\nContenuti.\nIl museo presenta una collezione storica, costituita da opere d'arte contemporanea premiate e acquisite durante le diverse edizioni del Premio Lissone (dal 1946 al 1967 prima, e successivamente dal 2002 ad oggi). \nOpere.\nAll'interno del museo sono visibili, tra le altre, opere di artisti di rilievo internazionale come: Birolli, Gualtiero Galmanini, Moreni, Morlotti, Schifano, Vedova, Reggiani, Antoni T\u00e0pies, Dorazio, Bellegarde, Adami. Una particolare attenzione \u00e8 inoltre dedicata alla vita e all'opera di Gino Meloni, grande pittore lissonese scomparso nel 1989, ispiratore e fondatore del \"Premio Lissone\", e al quale dal 2014 \u00e8 dedicata la sala espositiva al piano -1 del museo.\nConcorsi internazionali.\nParallelamente ai due concorsi internazionali: \"Premio Lissone\" e \"Premio Lissone Design\" la diversificata attivit\u00e0 del Museo di Arte Contemporanea di Lissone comprende lo sviluppo di progetti di didattica museale, rivolti alle scuole, l'organizzazione di grandi mostre temporanee, di eventi artistici, concerti e conferenze di approfondimento sul tema dell'arte e del design."}
{"id": "753950", "revid": "554814", "url": "https://it.wikipedia.org/wiki?curid=753950", "title": "Sebo", "text": "Il sebo \u00e8 una miscela di diversi lipidi secreta dalle ghiandole sebacee sulla pelle di quasi tutti i mammiferi. Non si trova nelle specie acquatiche (cetatei, focacee ecc.) e semiacquatiche (ippopotami). La sua composizione varia tra le diverse specie ed anche all'interno della stessa specie. Nell'uomo ci sono variazioni genetiche sia soggettive sia di contesto ambientale o etnico. Il sebo asiatico ha in media una composizione leggermente diversa da quello europeo, cos\u00ec come il sebo di popolazioni normalmente residenti in climi molto freddi oltre ad essere pi\u00f9 abbondante \u00e8 leggermente diverso da quello di chi risiede in climi caldi o molto caldi. Non \u00e8 facile analizzarne la composizione perch\u00e9 quando arriva alla superficie cutanea si mescola subito a detriti cellulari, grassi di origine delle cellule epidermiche di sfaldamento e alla secrezione sudorale. Per studiarlo \u201cpuro\u201d \u00e8 necessario ricorrere a tecniche complesse talora su prelievi cutanei.\nIl sebo, con il complesso sistema dei lipidi cutanei, ha tre funzioni principali:\nTecnicamente il sebo \u00e8 solo il sebo nativo, quello che viene prodotto dalle ghiandole sebacee ed eventualmente soggetto a parziale idrolisi all'interno del dotto, mentre quello superficiale che troviamo sulla pelle e costituisce il film idrolipidico \u00e8 un complesso di sebo nativo e lipidi prodotti nella naturale \u201cdissoluzione\u201d dello strato corneo. \nOltre al sebo umano solo il sebo ovino, chiamato lanolina, \u00e8 stato studiato approfonditamente considerando l'ampio utilizzo industriale della sostanza.\nComposizione del sebo umano.\nLa composizione del sebo nativo e superficiale, quest'ultimo pi\u00f9 correttamente definito \u201clipidi epidermici\u201d, differiscono notevolmente .\nLa composizione dei lipidi comprende i seguenti elementi;\nLe concentrazioni dei lipidi che compongono il sebo sono in realt\u00e0 variabili anche in funzione dell'area in cui si trovano le ghiandole sebacee, ad esempio nell'orecchio aumentano le componenti cerose.\nIl sebo umano, come \u00e8 sintetizzato nella ghiandola, \u00e8 tipicamente composto da:\nLa piccola percentuale di colesterolo libero e di esteri del colesterolo si pensa sia derivata dal colesterolo della membrana plasmatica basale sebo-leucocitaria. I sebociti non esprimono gli enzimi necessari alla biosintesi del colesterolo \u201cfermandosi\u201d nella produzione di un suo precursore: lo squalene. Questa miscela di lipidi sebacei \u00e8 quasi-liquida alle temperature corporee e della pelle.\nPu\u00f2 cos\u00ec scorrere fuori dai dotti e diffondersi sopra la superficie della pelle. I trigliceridi subiscono idrolisi almeno parzialmente e si producono gli acidi grassi liberi.\nPiccole proporzioni di 1,2-digliceridi e 1,3-digliceridi sono prodotte anche attraverso l'azione della lipasi. Le esterasi, cio\u00e8 gli enzimi, responsabili dell'idrolisi dei trigliceridi sebacei sono di origine batterica e probabilmente anche di origine epidermica. Tra gli acidi grassi liberi rilasciati dai trigliceridi sebacei l'acido laurico (12:0) e acido sapienico (16:1\u03946c) hanno anche un'azione antimicrobica. L'acido sapienico \u00e8 un acido grasso caratteristico, particolarmente abbondante nel sebo umano.\nQuesti due acidi grassi hanno potenti propriet\u00e0 antimicrobiche, soprattutto contro i batteri Gram-positivi e sono probabilmente fattori determinanti nella naturale difesa antimicrobica oltre che nel sistema immunitario. Alcune analisi hanno individuato degli alcani ma la datazione al carbonio ha attribuito a questo materiale un'origine petrolifera. Non \u00e8 stato determinato a che livello avviene la contaminazione del sebo analizzato con alcani petroliferi. Oltre ai lipidi sebacei sintetizzati nella ghiandola sebacea sono stati individuati alcuni antiossidanti: la vitamina E e il coenzima Q10. La secrezione di sebo sembra essere la via principale per la diffusione di questi antiossidanti alla superficie della pelle. Questo pu\u00f2 essere di particolare importanza per la difesa contro le specie reattive dell'ossigeno e la protezione degli acilceramidi contenenti polinsaturi come il linoleato nello strato corneo.\nGli acidi grassi pi\u00f9 importanti nel sebo umano hanno una lunghezza da 12 a 20 atomi di carbonio. La maggioranza sono catene di 16 e 18 atomi di carbonio. L'acido sapienico, un caratteristico 16:1\u03946c, \u00e8 l'acido grasso pi\u00f9 abbondante nel sebo umano. Il sebaleico 18:2\u03945c,8c \u00e8 prodotto dal 16:1\u03946c dopo l'allungamento enzimatico della catena .\nAnche le trasformazioni degli acidi grassi del sebo paiono essere legate a pi\u00f9 passaggi, con l'azione consecutiva di elongasi (enzimi che allungano la catena idrocarbonica- alchilica) e desaturasi (enzimi che creano un doppio legame in una specifica posizione). Una caratteristica insolita del sebo umano \u00e8 la presenza di acidi grassi ramificati. Questi includono catene sature iso e ante-isomethyl ramificate, ma anche varie altre catene multi-metil ramificate. Il modello di ramificazione metilico di acidi grassi saturi varia fra da individuo a individuo, ma \u00e8 invariante nel tempo nella stessa persona. Questo fa sospettare che concentrazione e distribuzione delle catene grasse ramificate sia regolata dalla genetica dell'individuo.\nGli acidi grassi saturi e monoinsaturi sono predominanti. Tra gli acidi grassi degli esteri cerosi, il rapporto tra acidi grassi saturi e monoinsaturi \u00e8 circa 40:60; invece nei trigliceridi e negli esteri del colesterolo questo rapporto \u00e8 65:35 e 70:30. Il rapporto tra saturi e insaturi, oltre che tra catene lunghe e corte, \u00e8 determinante per la viscosit\u00e0 e scorrevolezza del sebo, quindi \u00e8 fattore determinante anche nella comedogenesi. Gli acidi grassi includono l'acido linoleico (18:2\u03949c,12c), derivato dalla dieta e il caratteristico sebaleico (18:2\u03945c,8c), che \u00e8 sintetizzato nella ghiandola. La proporzione di 18:2\u03949c,12c rispetto al 18:2\u03945c,8c cala in caso di acne.\nComparazione col sebo di altri mammiferi.\nCon poche eccezioni, mammiferi acquatici e alcuni semiacquatici, praticamente tutti i mammiferi producono sebo. Negli animali \u00e8 praticamente impossibile ottenere sebo nativo, incontaminato. Anche negli studi sull'estratto lipidico di ghiandole sebacee isolate esiste la possibilit\u00e0 di contaminazione da lipidi epidermici. \nAll'interno delle famiglie Canidae, Bovidae ed Equidae, c'\u00e8 molta somiglianza nella composizione dei lipidi superficiali tra le specie. In altre famiglie, tra cui Procyonidae, Sciuridae e Mustelidae, ci sono notevoli differenze anche tra specie affini. \nConfrontando la composizione dei lipidi superficiali di cavallo, mucca, pecora, capra, maiale, cane, gatto, babbuino, scimpanz\u00e9, ratto, topo, criceto, coniglio, cavia, rispetto a quelli umani si evidenzia che i lipidi superficiali dell'uomo sono unici tra gli animali in diversi modi:"}
{"id": "753953", "revid": "767487", "url": "https://it.wikipedia.org/wiki?curid=753953", "title": "La diva Julia - Being Julia", "text": "La diva Julia - Being Julia (\"Being Julia\") \u00e8 un film del 2004 diretto da Istv\u00e1n Szab\u00f3 e interpretato da Annette Bening e Jeremy Irons.\nLa sceneggiatura di Ronald Harwood \u00e8 tratta dall'omonimo romanzo di William Somerset Maugham del 1937.\nTrama.\nJulia Lambert \u00e8 primattrice nella Londra dei tardi anni '30. Non pi\u00f9 giovanissima e condannata a primeggiare, la donna vive una vita da star apatica, tra le solitudini dello spettacolo ed un matrimonio \"aperto\" con il proprio marito/agente. Cedendo alle attenzioni di un giovanissimo pretendente americano, Julia ritrover\u00e0 l'entusiasmo perduto e si abbandoner\u00e0 senza riserve ad un amore a doppio taglio. Tra vendette e gelosie, vita reale e teatro si fonderanno per l'attrice in un inscindibile amalgama."}
{"id": "753954", "revid": "767487", "url": "https://it.wikipedia.org/wiki?curid=753954", "title": "Mussolini ultimo atto", "text": "Mussolini ultimo atto \u00e8 un film del 1974 diretto da Carlo Lizzani. Racconta gli ultimi giorni di Benito Mussolini.\nTrama.\nIn una Repubblica Sociale Italiana ormai in disfacimento vengono rappresentati i pensieri e gli stati d'animo del Duce, in viaggio verso la morte.\nMussolini, che si trova a Milano sotto la protezione dei tedeschi, rifiuta la resa ai partigiani del CLN Alta Italia che gli viene suggerita dal cardinale Schuster e decide di fuggire verso la Svizzera contando sull'aiuto degli anglo-americani che sono gi\u00e0 penetrati nel Nord Italia. L'amante Claretta Petacci decide di seguirlo, cos\u00ec come i gerarchi che intendono arrendersi agli Alleati, per evitare la cattura e la fucilazione da parte dei partigiani. Egli viaggia scortato da una colonna composta da soldati tedeschi e da SS ma, durante il tragitto, questa viene fermata da un gruppo di partigiani che, in ossequio agli accordi intercorsi tra le autorit\u00e0 tedesche e il CLN, lasciano proseguire i tedeschi, a condizione che vengano loro consegnati i gerarchi fascisti, cosa che avviene.\nL'unica speranza di salvezza del Duce \u00e8 travestirsi da soldato tedesco, mescolato tra i soldati caricati sui camion ma, a un secondo posto di blocco, a Dongo sul lago di Como, viene riconosciuto e, dopo essere stato arrestato, viene trasportato in varie e improvvisate prigioni, tra cui un casolare contadino, in attesa di una decisione sulla sua sorte. Il CLN incarica il colonnello Walter Audisio, noto con il nome di battaglia di \"Valerio\", di giustiziarlo, e il mattino del 28 aprile 1945 viene quindi condotto a Giulino di Mezzegra e l\u00ec fucilato; insieme a lui muore anche Claretta Petacci, che al primo sparo si era frapposta tra il proiettile e l'amante."}
{"id": "753955", "revid": "339392", "url": "https://it.wikipedia.org/wiki?curid=753955", "title": "La diva Giulia", "text": ""}
{"id": "753956", "revid": "1305772", "url": "https://it.wikipedia.org/wiki?curid=753956", "title": "La diva Julia", "text": ""}
{"id": "753958", "revid": "486946", "url": "https://it.wikipedia.org/wiki?curid=753958", "title": "Chip 'N' Dale", "text": ""}
{"id": "753959", "revid": "547992", "url": "https://it.wikipedia.org/wiki?curid=753959", "title": "Gy\u00f6rgy Kolonics", "text": "Durante la sua carriera ha vinto: 4 medaglie olimpiche, due d'oro e due di bronzo e numerosi titoli mondiali. Ha conquistato le sue prime medaglie ad nel C2\u00a0500\u00a0m e C2\u00a01000\u00a0m, in coppia con Csaba Horv\u00e1th.\nKolonics muore all'et\u00e0 di 36 anni a causa di un improvviso attacco cardiaco, sopraggiuntogli mentre si stava allenando in vista di Pechino 2008 a cui avrebbe preso parte con il compagno Gy\u00f6rgy Kozmann nelle discipline C2\u00a0500\u00a0m e C2\u00a01000\u00a0m."}
{"id": "753961", "revid": "287204", "url": "https://it.wikipedia.org/wiki?curid=753961", "title": "Strina", "text": "La strina \u00e8 un canto augurale e di questua, in genere eseguito nel periodo natalizio o comunque invernale, particolarmente diffuso in Calabria, ma anche in Sicilia, in Puglia (in particolare nel Salento) e in generale nel sud dell'Italia, oltre che con modalit\u00e0 affini in Grecia e altri paesi europei. Gli \"strinari\", un gruppo di persone con strumenti di vario tipo, si recano a cantare e suonare davanti alle case degli amici al fine di augurargli buon anno e ottenerne in cambio generi alimentari come salami, formaggi, dolci e vino per festeggiare.\nStoria.\nFin dall'epoca romana il periodo invernale a cavallo fra il mese di dicembre e gennaio veniva celebrato nei Saturnali del solstizio d'inverno (culminanti nel \"dies natalis Solis Invicti\" il 25 dicembre in coincidenza con l'attuale Natale), e nelle propiziazioni a Strenia (o Strenua), dea dell'abbondanza celebrate nella prima settimana di gennaio (dalle calende). Le successive assimilazioni con i riti della religione Cristiana hanno tramandato le tradizioni dello scambio dei doni, dei canti di questua e dei riti beneauguranti durante il periodo natalizio che va dall'Immacolata concezione all'Epifania (il cui nome storpiato Befana si identifica con la figura di Strenia), mantenendo pur nella ricorrenza religiosa alcuni degli antichi caratteri pagani e tradizionali di cui la strina fa parte.\nIl rito.\nIl rito del canto della \"strina\" nasce come canto propiziatorio per esorcizzare la fine dell'anno e per augurare prosperit\u00e0 per quello nuovo; consiste nel riunirsi in gruppo con strumenti musicali per andare a trovare amici a casa loro o presso le botteghe intonando le strofe del canto per ricevere in cambio regali. Durante il percorso fra una casa e un'altra, il gruppo aumentava di numero, e si andava avanti fino all'alba. Venivano evitate solo le famiglie che avevano subito recentemente un lutto, in segno di rispetto. Arrivati davanti alla porta di una casa, vi si cantava davanti e, a un certo punto i suonatori smettevano di suonare per incitare il padrone di casa ad aprirgli la porta per farli entrare per fare festa mangiando e bevendo. Chi eventualmente si rifiutava di aprire la porta riceveva un canto di sdegno.\nL'uso, adottato ovunque si pratichi, vuole che ogni localit\u00e0 abbia una propria \"strina\", ovvero contenga un testo e venga eseguito con strumenti, regole, testi, melodie e usanze che cambiano a seconda dei paesi e delle zone. Tradizioni simili sono diffuse in tutta Italia, in modi molto diversi, ma in Calabria rimane particolarmente diffusa e sentita tanto da essere uno dei momenti tipici degli eventi delle festivit\u00e0 natalizie. Viene generalmente cantata nel periodo dall'iImmacolata all'Epifania anche se in alcuni paesi si canta nel mese che precede il primo giorno di Carnevale. Esistono diversi canti identificabili per aree geografiche e le varianti regionali dei dialetti.\nCome il canto, anche gli strumenti usati dipendono dalla zona ma il pi\u00f9 impiegato \u00e8 la fisarmonica. Nella zona di Crotone \u00e8 diffuso anche l'uso della chitarra battente ma si usano anche utensili a mo' di strumento come i pestelli per macinare il sale. Nella Sila e nella Presila \u00e8 diffuso invece lo zugghi, strumento a frizione per dare ritmo realizzato con un barattolo di latta o di coccio con al centro una canna di bamb\u00f9. In Salento sono ancora usati versi cantati in \"Grik\u00f2\" , antica lingua greca parlata in quelle zone e in diretta relazione con la affine tradizione dei \"manta\" greci. Molto usata \u00e8 anche la zampogna, particolarmente diffusa nella affine tradizione abruzzese degli \"zampognari\"\nEtimologia.\nL'etimologia pu\u00f2 risalire a varie origini anche se in qualche modo tutte collegate fra loro. Il termine dell'italiano popolare \"\"strina\" deriva dal latino \"austrinus\"\" cioe \"relativo ai periodi di maggior freddo\", termine usato anche nei dialetti dell'Italia settentrionale per indicare i periodi pi\u00f9 rigidi dell'anno; la sua variante di origine sabina \"strenna\" indicava gli auspici fatti nel periodo freddo propiziatori ai periodi di raccolto alla dea Strenia, con lo scambio di doni augurali chiamati in latino \"str\u00e8na\", da scambiarsi nelle calende di gennaio, ovvero all'inizio dell\u2019anno. Il nome \"strina\" \u00e8 dunque la continuazione nell'uso dialettale di queste connesse origini etimologiche."}
{"id": "753962", "revid": "7336", "url": "https://it.wikipedia.org/wiki?curid=753962", "title": "Marocchi Poirino", "text": ""}
{"id": "753972", "revid": "767487", "url": "https://it.wikipedia.org/wiki?curid=753972", "title": "Before Sunset - Prima del tramonto", "text": "Before Sunset - Prima del tramonto \u00e8 un film del 2004 diretto da Richard Linklater, con Ethan Hawke e Julie Delpy. Presentato in concorso al Festival di Berlino, \u00e8 il seguito di \"Prima dell'alba\" del 1995, nonch\u00e9 secondo capitolo dell'intera trilogia con stesso regista e interpreti. Il suo sequel \u00e8 \"Before Midnight\" del 2013.\nTrama.\nAvevamo lasciato Jesse e C\u00e9line nove anni fa a Vienna con la promessa di rivedersi dopo sei mesi allo stesso binario. Ora siamo a Parigi, dove Jesse \u00e8 venuto a presentare il suo libro, proprio sulla storia di due ragazzi che passano una sola, magnifica notte assieme. Tra il pubblico c'\u00e8 anche C\u00e9line, che \u00e8 arrivata riconoscendosi nel libro.\nAnche se sono passati nove anni, in cui non si sono mai pi\u00f9 rivisti, ed entrambi hanno un'altra storia, Jesse e C\u00e9line passano un altro pomeriggio insieme tra le strade di Parigi, un piccolo bar e un battello sulla Senna, parlando di s\u00e9, di quanto sono uguali e quanto sono cambiati in questi anni.\nProduzione.\nIl film \u00e8 girato in gran parte in tempo reale per sottolineare l'immediatezza e segue i due protagonisti dall'incontro alla presentazione del libro fino alla casa di C\u00e9line.\nCast.\nNel film appaiono i veri genitori di Julie Delpy, Albert Delpy e Marie Pillet, nel ruolo dei suoi vicini di casa.\nRiconoscimenti.\nIl film ha ricevuto un riconoscimento speciale per l'eccellenza nel filmmaking ai National Board of Review Awards 2004.\nLa sceneggiatura \u00e8 stata candidata all'Oscar, all'Independent Spirit Award e al Writers Guild of America Award.\nJulie Delpy ha vinto l'Empire Award per la miglior attrice.\nSequel.\nNel 2013 esce il terzo film della storia tra Jesse e C\u00e9line, \"Before Midnight\", sempre diretto da Richard Linklater."}
{"id": "753976", "revid": "8596", "url": "https://it.wikipedia.org/wiki?curid=753976", "title": "Before Sunset", "text": ""}
{"id": "753980", "revid": "8596", "url": "https://it.wikipedia.org/wiki?curid=753980", "title": "Before sunset - Prima del tramonto", "text": ""}
{"id": "753996", "revid": "729019", "url": "https://it.wikipedia.org/wiki?curid=753996", "title": "Storage Networking Industry Association", "text": "La Storage Networking Industry Association (in acronimo SNIA) \u00e8 l'autorit\u00e0 internazionale preposta a rendere disponibili standard industriali nell'ambito dei prodotti \"storage\", siano essi elementi hardware, software o di infrastrutture.\nLo standard SMI-S (\"Storage Management Initiative Specifications\") \u00e8 stato sancito dallo SNIA alla fine del 2003 ed il suo scopo \u00e8 quello di creare uno standard nello sviluppo della interoperabilit\u00e0 tra tecnologie storage di diversi distributori del settore a promozione e tutela degli utenti finali.\nQuanto detto sancisce che tutti i costruttori di apparati storage operanti sul mercato internazionale dovranno predisporre i loro apparati dei moduli SMI-S opportuni al fine di interagire con apparati di altri costruttori."}
{"id": "754011", "revid": "94647", "url": "https://it.wikipedia.org/wiki?curid=754011", "title": "Ipocorismo", "text": ""}
{"id": "754015", "revid": "767487", "url": "https://it.wikipedia.org/wiki?curid=754015", "title": "Khaghan", "text": "Khagan o Kha Khan o Qaghan o Qagan (antico turco \ud803\udc34\ud803\udc0d\ud803\udc23, \"ka\u03b3an\"; in mongolo parlato \u0445\u0430\u0430\u043d, \"Khaan\"; in mongolo scritto , \"Qa\u03b3an\"; cinese \u53ef\u6c57, \"K\u00e8 h\u00e1n\" o cinese \u5927\u6c57, \"D\u00e0 h\u00e1n\"; , \"Kh\u0101q\u0101n\", ossia Ka\u011fan, Kagan, Khaghan, Kha-khan, Xagahn, Qaghan, Chagan o Kha'an, \u00e8 un titolo di rango imperiale nella lingua mongola e in quella turca (oltre che degli Avari o dei T\u00fcrghesh) ed equivale a designare un Imperatore o chiunque governi un \"khaganato\" (impero). Le parole \"khagan\" e \"khan\" sono oggi distinte ma storicamente esse avevano il medesimo significato.\nLa parola pu\u00f2 anche essere tradotta \"Khan\" dei \"Khan\", equivalente a Re dei Re. Nel moderno mongolo, il titolo diventa \"Khaan\" con il suono della 'g' quasi muto e appena accennato; la \"\u011f\", nel moderno turco \"Ka\u011fan\" \u00e8 parimenti silente.\nFino alla guerra civile nell'Impero mongolo, gli Imperatori della dinastia Yuan ebbero il titolo di Khagan e i loro successori in Mongolia continuarono a fregiarsi di un simile titolo.\nGeneralmente, in Occidente, furono chiamati \"Gran Khan\", specie nel caso dell'Impero mongolo, traduzione dell'espressione \"Yekhe Khagan\" (Grande Imperatore o \u0418\u0445 \u0425\u0430\u0430\u043d)."}
{"id": "754017", "revid": "767487", "url": "https://it.wikipedia.org/wiki?curid=754017", "title": "Monster (film 2003)", "text": "Monster \u00e8 un film del 2003 scritto e diretto da Patty Jenkins. \u00c8 tratto dalla storia vera della serial killer statunitense Aileen Wuornos, condannata a morte e giustiziata per iniezione letale, il , per l'omicidio di sette uomini tra il 1989 e il 1990 in Florida.\nTrama.\nAileen Wuornos \u00e8 una prostituta. Un giorno, entrando per errore in un locale gay, incontra Selby, una giovane donna lesbica, non accettata dai suoi genitori. Il primo approccio non \u00e8 un idillio, ma Selby le offre amichevolmente di passare la notte da lei, e non avendo altro posto dove andare Aileen accetta. Quel pomeriggio Aileen era stata sul punto di suicidarsi, e prende quell'incontro come un \"segno\" del destino; da quel momento accetta di vedere Selby e le si affeziona cominciando con lei una vera e propria relazione.\nAileen continua comunque a prostituirsi, per sopravvivere, arrivando addirittura a essere stuprata da un cliente, ma riesce a liberarsi e a ucciderlo, lasciando Selby all'oscuro dell'accaduto. Vanno a vivere insieme ma si ritrovano spesso senza soldi, stavolta Aileen decide di chiudere con la professione e di andare alla ricerca di un lavoro, ma la mancanza di un curriculum, nessuna esperienza e i modi non perfettamente gentili e composti glielo impediscono. Durante uno sfogo di Selby, arrabbiata e frustrata per la poco agiata condizione di vita, le confessa tutto, decidendo di ricominciare a prostituirsi, almeno per sbarcare il lunario. Ma, essendo ancora scossa dallo stupro, non riesce pi\u00f9 a fare quello che, da quando aveva 13 anni, era il suo mestiere, uccidendo anche il secondo cliente. Aileen \u00e8 sempre pi\u00f9 innamorata di Selby, e farebbe di tutto per renderla felice.\nUn giorno Selby chiede ad Aileen di andare a Fun World. Nonostante la titubanza iniziale, decide ancora una volta di accontentarla. Al ritorno fanno un incidente, e due anziani cercano di soccorrerle, Aileen rifiuta l'aiuto, riparte e dopo un po' abbandona la macchina, rubata alla sua seconda vittima. A quel punto deve confessare anche il secondo delitto a Selby, che si infuria, ma, alla fine, la capisce. Devono andare avanti, cos\u00ec Aileen miete la sua terza vittima, ma stavolta uccide un poliziotto; dopo ci\u00f2 le due donne decidono di lasciare la citt\u00e0.\nUna sera, prima di partire, Aileen uccide un uomo che voleva solo aiutarla, torna a casa e trova Selby davanti alla TV guardando un notiziario in cui si stanno diffondendo i loro identikit. Allora la donna prende la decisione di far tornare la ragazza a casa, in modo da metterla al sicuro, con la promessa che, appena si fossero calmate le acque, sarebbero tornate insieme andando lontano. La sera si ritrova a bere al locale del suo unico amico, Tom, che preoccupato per lei, le dice di scappare, ma dei poliziotti sotto copertura l'arrestano.\nAileen viene incarcerata, e indossata la classica tuta arancione, fa una telefonata a Selby; la donna, per\u00f2, non vuole parlare per telefono credendo sia sotto controllo; Selby insiste, dice di essere braccata, che c'\u00e8 la sua foto sul giornale; Aileen le chiede dove sono i soldi, Selby nega, dice di non capire e di voler vivere; Aileen capisce che stanno intercettando la chiamata e che Selby \u00e8 stata condizionata, allora confessa tutto per non fare incolpare la ragazza, di cui \u00e8 profondamente innamorata.\nProduzione.\nL'esordiente Patty Jenkins, per la sceneggiatura, si \u00e8 basata sulle numerose lettere che la Wuornos ha scritto dal carcere, impiegando sette settimane per scriverla tutta.\nIl budget della pellicola \u00e8 stato di , con la spesa di ulteriori per la promozione del film.\nCast.\nPer il ruolo della protagonista furono prese in considerazione Kate Winslet e Reese Witherspoon, ma alla fine venne scelta l'attrice sudafricana dopo che la regista la vide recitare in TV nel film \"L'avvocato del diavolo\". Kate Hudson rifiut\u00f2 invece la parte di Selby.\nCharlize Theron, per immedesimarsi nella parte, \u00e8 ingrassata di 15 chili, e ha peggiorato il suo aspetto fisico ed estetico, ricorrendo a uno speciale trucco. Per questo ruolo ottenne l'Oscar alla miglior attrice. Charlize Theron \u00e8 anche produttrice di questo film con la sua casa di distribuzione, la Denver and Delilah Films.\nRiprese.\nLe riprese si sono svolte dal al . Il film \u00e8 stato girato completamente in Florida, in particolare nei seguenti posti a Casselberry, Daytona Beach, Kissimmee, Orlando e Sanford.\nDistribuzione.\nIl film \u00e8 uscito nelle sale statunitensi il , in quelle italiane il dello stesso anno. Il DVD \u00e8 uscito negli USA il .\nDivieti.\nIl film \u00e8 stato vietato negli USA ai \u00abminori di 17 anni non accompagnati da un adulto\u00bb (Rating R) per la presenza di \u00abforte violenza, contenuti sessuali e linguaggio esplicito\u00bb. \nData di uscita.\nDi seguito la data di distribuzione del film negli altri paesi del mondo:\nAccoglienza.\nCritica.\nLa critica ha lodato molto il film, elogiando in particolare la performance di Charlize Theron. Il critico cinematografico Roger Ebert lo ha definito il miglior film dell'anno e la performance di Charlize Theron come uno dei pi\u00f9 grandi spettacoli della storia del cinema. Nel lo stesso Roger Ebert lo ha definito il terzo miglior film del decennio.\nSul sito aggregatore di recensioni Rotten Tomatoes il film ha un indice di gradimento del , basato su 188 recensioni con un voto medio di 7.2/10. Sul portale Metacritic il film ha un punteggio di 74/100 basato su 40 recensioni.\nIncassi.\nIl film ha incassato complessivamente , di cui negli Stati Uniti; in Italia ha incassato .\nDi seguito il ricavato della pellicola negli altri paesi del mondo:\nColonna sonora.\nLa colonna sonora del film, composta da BT, \u00e8 stata pubblicata nel . In dotazione con l'uscita vi \u00e8 un DVD con tutti i quindici spunti originali e altri 9 non presenti sul CD, insieme con una intervista con BT e Patty Jenkins e un remix di \"Ferris Wheel\".\nLA canzone Don't stop believing \u00e8 stata composta e cantata da Steve Perry. \nTracce.\nTraccia musicista Steve Perry :"}
{"id": "754019", "revid": "287204", "url": "https://it.wikipedia.org/wiki?curid=754019", "title": "Mardocheo", "text": "Mardocheo o Mordecai (in ebraico: \u05de\u05e8\u05d3\u05db\u05d9) \u00e8 un personaggio biblico di cui si parla nel Libro di Ester.\nIl nome.\nMardocheo \u00e8 il figlio di Giairo della trib\u00f9 di Beniamino, una delle due trib\u00f9 che costituirono il Regno di Giuda prima della sua distruzione da parte dei babilonesi e le deportazioni dell'\u00e9lite del regno nelle province dell'impero persiano.\nL'origine del nome \"Mardocheo\" \u00e8 incerta. Sembra che significhi, in aramaico, \"\"servitore di Marduk\", dove Marduk \u00e8 il nome di un dio babilonese. Questi \u00e8 generalmente descritto sia come dio creatore nella mitologia babilonese (e questo renderebbe Mardocheo un \"servitore di Dio\"\") sia come un dio della guerra (e allora \"servitore di Marduk\" potrebbe significare \"guerriero\"). Ci\u00f2 non \u00e8 inverosimile, giacch\u00e9 pi\u00f9 volte nel libro di Daniele si fa menzione di Giudei esiliati che hanno ricevuto dei nomi che si riferiscono a divinit\u00e0 babilonesi.\nD'altra parte nel libro di Esdra il nome di Mardocheo \u00e8 seguito da \"Bilsan\": nome che pu\u00f2 essere inteso come il suo originario ebraico.\nNel dizionario Dizionario Biblico Hitchcock sono state offerte altre interpretazioni del nome Mardocheo supponendovi un'origine persiana: \"piccolo uomo\", \"penitenza\", \"amarezza\", ecc.\nMardocheo \u00e8 il primo personaggio della Bibbia ad essere qualificato come \"Yehoudi\", che si traduce con Giudeo.\nRacconto biblico.\nLa genealogia indicata dal Libro di Ester indica che Mardocheo appartiene alla quarta generazione dei Giudei dopo l'esilio forzato degli abitanti del regno di Giuda sotto Nabucodonosor. Alcuni hanno interpretato il passo biblico come se Mardocheo stesso fosse della generazione dei deportati.\nNella descrizione biblica, Mardocheo abita nella citt\u00e0 di Susa in Persia con sua cugina, orfana, Ester, ch'egli ha accolto ed allevato come sua propria figlia. Quando il re Assuero fa cacciare dalla sua corte la regina Vashti per aver rifiutato di presentarsi al suo cospetto, si scatena una ricerca forsennata e violenta di giovani vergini da portare a palazzo con lo scopo di trovare la nuova regina. Ester entra cos\u00ec nell'harem del re Assuero e diventa regina. Mardocheo occupa un posto a palazzo che gli permette di essere vicino al re ed alla sua corte. Egli scopre cos\u00ec un complotto di eunuchi contro la persona del re. Egli lo rivela al sovrano e questo servizio reso da Mardocheo \u00e8 annotato nei registri reali.\nMardocheo \u00e8 inoltre in conflitto con Am\u00e0n, il ministro del re, il quale non pu\u00f2 sopportare che Mardocheo sia il solo personaggio della corte a non prostrarsi davanti al re (il giudaismo, infatti, permette di prostrarsi solamente davanti a Dio).\nAm\u00e0n prepara un decreto per far uccidere nell'impero persiano tutti gli esiliati di origine giudaica. L'esecuzione di questo decreto \u00e8 pianificata con la scelta di una data di esecuzione. Mardocheo ed Ester influenzano il re perch\u00e9 permetta ai Giudei di difendersi. Il piano di sterminio si ritorce contro quelli che lo avevano organizzato: Am\u00e0n viene ucciso con i suoi figli, ed i Giudei sono salvati.\nIl giorno anniversario in cui la sorte \u00e8 ritornata favorevole ai Giudei \u00e8 celebrata con una festa detta di Purim.\nStatus di profeta.\nIl Talmud elenca sia Mardocheo che Ester in qualit\u00e0 di profeti; affermando che Mardocheo profetizz\u00f2 nel secondo anno del regno di re Dario."}
{"id": "754022", "revid": "799504", "url": "https://it.wikipedia.org/wiki?curid=754022", "title": "Sepolcro degli Scipioni", "text": "Il sepolcro degli Scipioni \u00e8 un monumento funerario di et\u00e0 romana che si trova a Roma, lungo la via Appia antica, poco distante dalla Porta San Sebastiano. Su alcuni sarcofagi ivi contenuti sono stati rinvenuti i cosiddetti \"Scipionum elogia\".\nStoria.\nInglobato in parte in una abitazione del III secolo, fu riscoperto, nonostante se ne conoscesse l'ubicazione approssimativa grazie alle fonti, in due riprese, nel 1616 e di nuovo dai proprietari del fondo nel maggio del 1780, durante lavori per la costruzione di una cantina. Danneggiato da scavi condotti coi metodi distruttivi di quei tempi, in cui lo scopo principale era spesso solo quello di trovare tesori, il sepolcro fu restaurato integralmente nel 1926 a cura della X Ripartizione del Comune di Roma. In quell'occasione vennero asportate le murature apposte dagli scopritori per sostenere le volte crollanti e furono eseguiti precisi studi per ricollocare (in copia) le iscrizioni antiche e i sepolcri.\nLa fondazione del sepolcro si pu\u00f2 far risalire con certezza all'inizio del III secolo a.C. ad opera di Lucio Cornelio Scipione Barbato, console nel 298 a.C., il cui sarcofago, unico rimasto intatto, occupava il posto d'onore ed \u00e8 ora ai Musei Vaticani unitamente agli originali delle iscrizioni. Grazie a numerose citazioni antiche, e soprattutto a testimonianze di Cicerone, sappiamo che fu in uso fino all'inizio del I secolo a.C. e il corpo principale fu praticamente \"completo\" entro la prima met\u00e0 del II secolo a.C. Si sa anche che custodiva i resti di un estraneo alla famiglia: il poeta Ennio, di cui Cicerone ci dice esistesse anche una statua di marmo. Invece nessuno degli Scipioni a noi pi\u00f9 familiari, l'Africano, l'Asiatico e l'Ispanico fu sepolto qui, ma secondo Livio e Seneca furono inumati nella loro villa di Liternum.\nLe iscrizioni sui sarcofagi (solo su sette esemplari) permettono di datare l'uso dell'ipogeo fino al 150 a.C. circa, quando la struttura era completa e venne affiancata da un'altra stanza, di forma sempre quadrangolare ma non in asse con la prima, dove furono sepolti pochi altri membri della famiglia, non oltre comunque il II secolo a.C. Risale a quell'epoca la creazione di una solenne facciata \"rupestre\". La decorazione viene attribuita all'iniziativa di Scipione l'Emiliano, ed \u00e8 un fondamentale esempio di ellenizzazione della cultura romana nel corso del II secolo a.C. A quell'epoca il sepolcro divenne una sorta di museo familiare, che perpetuava e diffondeva le imprese dei suoi componenti.\nL'ultimo utilizzo conosciuto del sepolcro si ebbe in epoca claudio-neroniana, quando vi furono inumati la figlia e il nipote di Cornelio Lentulo Getulico, determinata dai motivi ideologici legati alla discendenza dagli Scipioni. Entro il III secolo d.C. il sepolcro venne obliterato in altri edifici.\nDa dicembre 2012, il Sepolcro degli Scipioni \u00e8 visitabile grazie ai Volontari per il Patrimonio Culturale del progetto Aperti per voi del Touring Club Italiano.\nArchitettura.\nIl monumento \u00e8 diviso in due corpi distinti: il principale, scavato in un banco di tufo a pianta grosso modo quadrata, e una galleria comunicante di epoca posteriore, costruita in mattoni, con ingresso indipendente. La regolarit\u00e0 dell'impianto fa ritenere che lo scavo sia avvenuto appositamente per la tomba, non sembra plausibile il riciclo di un'antica cava di tufo.\nIl corpo centrale \u00e8 diviso da quattro grandi pilastri risparmiati nell'opera di escavazione per assicurare la solidit\u00e0 all'ipogeo; sono presenti quattro gallerie lungo i lati e due centrali che si incrociano perpendicolarmente, dando all'insieme un aspetto vagamente \"a griglia\".\nDella facciata, rivolta verso nord-est, ci resta solo una piccola parte sulla destra, con scarsi resti di pitture. Era composta da un alto podio con severe cornici a cuscino, nel quale si aprivano tre archi in conci di tufo dell'Aniene: uno conduceva all'ingresso dell'ipogeo (centrale), uno alla nuova stanza (destra), mentre il terzo (sinistra) era cieco ed aveva una funzione puramente ornamentale (a meno che non si pensasse in futuro di scavare un'ulteriore camera su questo lato). Questo basamento doveva essere interamente ricoperto di affreschi, di cui rimangono solo piccole parti nelle quali sono stati individuati tre strati: i due pi\u00f9 antichi (dalla met\u00e0 del II secolo a.C. circa) presentano scene storiche (si riconoscono le figure di alcuni soldati), mentre l'ultimo, pi\u00f9 recente, ha una semplice decorazione in rosso a onde stilizzate (I secolo d.C.).\nPi\u00f9 spettacolare era la parte superiore della facciata, dove esisteva un alto prospetto tripartito, con sei semicolonne e tre nicchie, entro le quali, secondo la testimonianza di Livio, erano state collocate le statue dell'Africano, dell'Asiatico e del poeta Ennio. L'attribuzione all'epoca dell'Emiliano confermerebbe questa struttura come uno dei primissimi esempi di edificio in stile ellenistico a Roma.\nA sinistra, una grossa cavit\u00e0 circolare ha distrutto un angolo della tomba, probabilmente per via dell'uso come calcara in epoca medievale.\nSarcofagi e iscrizioni.\nI sarcofagi erano circa trenta, collocati lungo le pareti, un numero che approssimativamente corrisponde abbastanza bene al numero di Scipioni vissuti tra l'inizio del III e la met\u00e0 del II secolo a.C.\nSono di due tipi: monolitici, cio\u00e8 scavati in un unico blocco di tufo, e \"costruiti\", cio\u00e8 composti da lastre accostate. Quello di Barbato era in fondo al corridoio centrale, in asse con l'ingresso principale. Gli altri sarcofagi dovettero essere aggiunti via via in seguito, talvolta addossati, talvolta in nicchie scavate nelle pareti. Nella seconda camera le tombe sono pi\u00f9 grandi e arrivano a sembrare piccole tombe \"a camera\".\nI sarcofagi pi\u00f9 importanti sono quello di Scipione Barbato, ai Musei Vaticani, e quello del cosiddetto Ennio, di vaste dimensioni. Essi non hanno riscontri con la coeva scultura etrusca, ma dimostrano altres\u00ec l'originalit\u00e0 della cultura latina e in particolare romana, confrontabili con altre tombe romane (come nella necropoli dell'Esquilino) di altre citt\u00e0 come Tuscolo.\nSarcofago di Scipione Barbato (A).\nIl sarcofago di Scipione Barbato (lunghezza 242\u00a0cm), qui presente con una copia (l'originale \u00e8 ai Musei Vaticani), era in peperino, databile con relativa esattezza al 280 a.C. Era l'unico ad avere un'elaborata decorazione d'ispirazione architettonica. \u00c8 infatti concepito a forma di altare, con una cassa sensibilmente rastremata, con modanature in basso e, nella parte superiore, con un fregio dorico con dentelli, triglifi e metope decorate da rosette una diversa dall'altra. Il coperchio termina con due cuscini ai lati (\"pulvini\") che assomigliano di lato alle volute dell'ordine ionico. Inoltre sul fianco superiore si trova scolpito un oggetto cilindrico, terminante alle due estremit\u00e0 con foglie di acanto.\nLa grande raffinatezza artistica del pezzo, con il gusto di mescolare gli stili (dorico, ionico e corinzio) deriva da modelli della Magna Grecia o della Sicilia ed \u00e8 una straordinaria testimonianza della precoce apertura all'ellenismo nel circolo degli Scipioni.\nSul coperchio \u00e8 presente un'iscrizione col patronimico del defunto (dipinta), accanto a una pi\u00f9 lunga e pi\u00f9 tarda (scolpita), in versi saturni. Per aggiungere quest'ultima venne cancellata una riga e mezzo pi\u00f9 antica e questo intervento potrebbe risalire all'epoca di Scipione l'Africano, all'inizio del II secolo a.C. Si tratta di un estratto della \"laudatio funebris\".\nLa menzione della \"forma\" del defunto, \"virtutei parisuma\", ricorda la motivazione che port\u00f2 i Romani a erigere nel \"comitium\", durante le guerre sannitiche, le statue di Pitagora e di Alcibiade su indicazione dell'oracolo di Delfi, confermando i collegamenti tra l'ambiente romano e il mondo della Magna Grecia e della Sicilia greca.\nSarcofago e iscrizione di Lucio Cornelio Scipione (B).\nIl sarcofago del figlio di Barbato, Lucio Cornelio Scipione, console nel 259 a.C., si trova nel corridoio centrale a sinistra della tomba paterna ed \u00e8 la seconda in ordine di antichit\u00e0. Il sarcofago \u00e8 originale, mentre l'iscrizione \u00e8 in copia. Anche in questo caso le epitaffi sono doppie: una dipinta sul coperchio che riporta il nome e le cariche principali del defunto; una scolpita sulla cassa, come nel caso di Scipione Barbato, che riporta, in versi saturni, una parte dell'orazione funebre. Questa seconda iscrizione risale probabilmente a subito dopo la morte dell'interessato (circa 230 a.C.) ed \u00e8 verosimilmente pi\u00f9 antica della seconda iscrizione del Barbato. L'iscrizione riporta come il console conquist\u00f2 la Corsica e la citt\u00e0 di Aleria e come fond\u00f2 un tempio alle Tempeste.\nIscrizione a Publio Cornelio Scipione, Flamine Diale (C).\nL'iscrizione a Publio Cornelio Scipione, figlio di Publio e Flamine Diale \u00e8 la terza pi\u00f9 antica, collocata nell'ultimo tratto del corridoio di sinistra. Si \u00e8 ipotizzato che fosse il figlio di Scipione l'Africano, che mor\u00ec giovane, come riporta Cicerone, ma l'attribuzione non \u00e8 unanimemente accettata, per le poche testimonianze a disposizione. L'iscrizione (in copia), riporta come il defunto avesse ricoperto la carica di Flamine Diale e come la sua vita fu breve.\nSarcofago e iscrizione di Lucio Cornelio Scipione, figlio dell'Asiatico (D).\nI resti del sarcofago di Lucio Cornelio Scipione, figlio dell'Asiatico, composto da lastre di tufo, si trova a sinistra dell'ingresso principale. L'iscrizione ricorda il defunto, che fu questore nel 167 a.C. e tribuno militare; ricorda anche come suo padre vinse il re Antioco.\nResti del sarcofago e iscrizione dell'Asiageno (E).\nI resti di un sarcofago in lastre di tufo, incassato in una rientranza della parete a sinistra del sarcofago di Scipione Barbato, \u00e8 stato identificato, grazie all'iscrizione, con quello di Cornelio Scipione Asiageno Comato, figlio del precedente Lucio. Sempre secondo l'iscrizione mor\u00ec a 16 anni, verosimilmente attorno al 150 a.C. Il soprannome di Asiageno conferma la genealogia di discendenza dall'Asiatico.\nLa posizione del sepolcro, in una cavit\u00e0 scavata piuttosto in profondit\u00e0 a partire da un piccolo spazio residuo, dimostra come verso la met\u00e0 del II secolo il luogo di sepoltura fosse gi\u00e0 quasi al completo, rendendo necessari i primi ampliamenti.\nResti del sarcofago e iscrizione di Paulla Cornelia (F).\nPaulla Cornelia fu la moglie di Gneo Cornelio Scipione Ispallo, console nel 176 a.C., figlio di Gneo Cornelio Scipione Calvo e quindi fratello di Publio Cornelio Scipione Nasica. I resti del suo sepolcro si trovano dietro al sarcofago di Scipione Barbato, collocato allargandone la nicchia. Nonostante la posizione possa dare adito a qualche dubbio, il sarcofago di Paulla \u00e8 sicuramente pi\u00f9 recente di quello del Barbato, essendo la cornice superiore di questo sepolcro, dove si trova l'iscrizione, poggiante sul sarcofago di Barbato: la facciata posteriore del sarcofago di Barbato chiudeva direttamente anche questo sepolcro, nella parte inferiore. Ci\u00f2 \u00e8 indice di come alla met\u00e0 del II secolo a.C. il sepolcreto fosse ormai quasi al completo.\n\u00c8 composto in travertino e tufo dell'Aniene. L'iscrizione riporta solo il nome della defunta e del suo sposo.\nSarcofago e iscrizione di Lucio Cornelio Scipione, figlio dell'Ispallo (G).\nIl successivo sarcofago, per antichit\u00e0, \u00e8 quello del primo dei figli dell'Ispallo, Lucio Cornelio Scipione, situato davanti al sarcofago del Flamina Diale. \u00c8 composto in pietra gabina.\nL'iscrizione (in copia) \u00e8 particolarmente lunga e riporta alcune qualit\u00e0 del defunto, oltre alla notazione della breve et\u00e0: specifica infatti che visse venti anni e che non fece in tempo ad avere cariche.\nSarcofago e iscrizione di Gneo Cornelio Scipione Ispano (H).\nGneo Cornelio Scipione Ispano era il secondo figlio dell'Ispallo e, verosimilmente, di Paulla Cornelia. Il suo sarcofago, posto nell'ala nuova, \u00e8 in tufo dell'Aniene. L'iscrizione (in copia) \u00e8 l'unica pervenutaci completa e riporta le cariche del defunto (pretore, edile curule, questore e tribuno militare per due volte, decemviro per i giudizi sulle controversie e decemviro per l'effettuazione delle cose sacre); inoltre vi viene celebrata la stirpe degli Scipioni. L'iscrizione \u00e8 in distici elegiaci, un metro introdotto a Roma dalla Grecia nel II secolo a.C. dal poeta Ennio.\nL'Ispano mor\u00ec verso il 139 a.C. e l'ampliamento del sepolcro \u00e8 quindi databile tra il 150 e il 135 a.C., quando venne probabilmente rifatta anche la facciata monumentale creando un arco monumentale anche per l'accesso a questa seconda ala.\nSarcofago e iscrizione di personaggio incerto (I).\nL'ultima iscrizione ritrovata si trova nell'ala \"nuova\" ed \u00e8 incompleta; vi si legge quasi solo il nome \"Scipionem\". Il sarcofago \u00e8 in tufo dell'Aniene.\nLa cosiddetta\" Testa di Ennio\".\nDalla tomba degli Scipioni provengono anche due teste in tufo dell'Aniene delle quali una scoperta nel settecento ed oggi ai Musei Vaticani, e una scoperta nel 1934 e subito trafugata. La prima testa (alta 24\u00a0cm) venne detta \"di Ennio\", cio\u00e8 del poeta Quinto Ennio che aveva una propria statua sulla facciata dell'ipogeo, ma \u00e8 un'attribuzione non corretta, stando almeno alle fonti che testimoniano come la statua di Ennio fosse in marmo, non in tufo. Non \u00e8 chiaro quindi quale fosse la collocazione di questa statua, probabilmente il ritratto di qualcuno inumato nel sepolcro. La posizione leggermente inclinata del collo fa pensare che si tratti di una parte di una statua, forse una figura sdraiata sul coperchio in posa di banchettante, nella foggia tipica dell'Etruria meridionale fin dagli inizi del III secolo a.C.\nLa testa ha un modellato essenziale ma efficace, con il viso tondeggiante, le labbra tumide, il naso largo e le palpebre sottili. I capelli sono accennati molto vagamente e sulla testa porta la corona d'alloro con foglie piccole e rade. La datazione proposta dagli studiosi \u00e8 la fine del II secolo a.C., quando cio\u00e8 la \"koin\u00e9\" etrusco-laziale mostrava i primi influssi dalla Grecia.\nLe tombe a incinerazione.\nAlcune tombe a incinerazione vennero aggiunte in epoca pi\u00f9 tarda, in pieno periodo imperiale, e riguardano la gens dei Corneli Lentuli, che probabilmente aveva ereditato il sepolcro dopo l'estinzione degli Scipioni all'inizio dell'epoca imperiale. C'\u00e8 un notevole scarto temporale con le sepolture repubblicane, per cui la volont\u00e0 di farsi seppellire accanto ai pi\u00f9 celebri Scipioni dovette avere un connotato snobistico e velleitario, legato alla discendenza, anche politica, dalla grande famiglia.\nLa casa romana.\nLa casa romana che sorse sul sepolcro degli Scipioni risale al III secolo d.C., sul lato pi\u00f9 vicino alla via Appia. La sua costruzione danneggi\u00f2 una parte del monumento sottostante e dimostra come all'epoca si fosse persa la cognizione e forse lo stesso ricordo di un luogo di sepoltura cos\u00ec importante nella storia romana.\nLa necropoli vicina.\nDurante gli scavi del 1927 vennero scavate nelle vicinanze altri sepolcri di varie epoche, tra i quali spicca un grande colombario sotterraneo a pianta rettangolare. L'ambiente era sostenuto da due grandi pilastri a base circolare, dei quali solo uno \u00e8 perfettamente conservato. Sia sui pilastri che sulle pareti erano disposte cinque file sovrapposte di nicchie semicircolari, destinati a raccogliere i resti dei defunti dopo l'incinerazione in una o due olle di terrecotte per nicchia, per un totale di circa 470 defunti. Le pareti erano coperte da intonaci e i profili delle nicchie erano decorati da cornici di stucco spesso tuttora ben conservate. Al di sotto di ogni nicchia sono ancora presenti pannelli dipinti a colori vivaci (azzurro, giallo o rosso), dove dovevano trovarsi dipinti i nomi dei defunti.\nA fianco della casa romana sopra il sepolcro esiste una piccola catacomba, con file di sepolcri sovrapposti."}
{"id": "754026", "revid": "767487", "url": "https://it.wikipedia.org/wiki?curid=754026", "title": "In America - Il sogno che non c'era", "text": "In America - Il sogno che non c'era (\"In America\") \u00e8 un film del 2002 diretto da Jim Sheridan.\nIl film \u00e8 dedicato a Frankie Sheridan, il fratello minore del regista morto all'et\u00e0 di 10 anni.\nTrama.\nQualche anno dopo che Frankie, il figlio pi\u00f9 piccolo della coppia, \u00e8 morto a causa di un tumore al cervello, Johnny e Sarah (Paddy Considine e Samantha Morton) lasciano l'Irlanda con le loro due figlie Christy e Ariel (Sarah Bolger e Emma Bolger) per raggiungere gli Stati Uniti in cerca di fortuna.\nArrivati a New York si stabiliscono in un condominio frequentato da balordi e tossicodipendenti nel quartiere di Hell's Kitchen. Qui, la notte di Halloween, conoscono Mateo (Djimon Hounsou) un pittore nigeriano all'apparenza molto burbero ma che poi si riveler\u00e0 un buon amico, Mateo \u00e8 malato di AIDS e gli rimane poco da vivere.\nLe disponibilit\u00e0 economiche della famiglia sono molto esigue e Sarah rimane nuovamente incinta, Johnny trova lavoro come autista di taxi. La gravidanza di Sarah non \u00e8 delle pi\u00f9 semplici: infatti il bambino deve nascere prematuro altrimenti la madre potrebbe morire, le condizioni del neonato migliorano proprio la notte che Mateo muore. Quando Johnny si presenta per pagare il conto dell'ospedale, che ammonta ad oltre 30.000 dollari, scopre che \u00e8 gi\u00e0 stato pagato da Mateo, decide cos\u00ec di dare come secondo nome \"Mateo\" alla figlia appena nata.\nProduzione.\nIl film \u00e8 dedicato dal regista e sceneggiatore Jim Sheridan al fratello Frankie, morto all'et\u00e0 di dieci anni. In \"The Making of In America\", presente nel DVD del film, Sheridan spiega che Christy e Ariel sono basate sulle sue figlie (e co-sceneggiatrici del film) Naomi e Kirsten. Sheridan afferma che loro volevano fare un film che mostrasse come la gente possa imparare a superare il loro dolore e vivere nel futuro anzich\u00e9 nella tristezza del passato.\nI luoghi delle riprese a Manhattan includono Hell's Kitchen, Times Square, il Lincoln Tunnel, e 8th Street sull'East Village.\nGli interni furono filmati agli Ardmore Studios nel County Wicklow in Irlanda. La scena ambientata alla fiera fu girata in Parnell Street, a Dublino.\nLa colonna sonora include le canzoni eseguite da: The Lovin' Spoonful, Culture Club, The Corrs, The Byrds, Kid Creole &amp; The Coconuts, Evan Olson, e The Langhorns."}
{"id": "754033", "revid": "123717086", "url": "https://it.wikipedia.org/wiki?curid=754033", "title": "Vicenza Calcio 1994-1995", "text": ""}
{"id": "754039", "revid": "767487", "url": "https://it.wikipedia.org/wiki?curid=754039", "title": "The Cooler", "text": "The Cooler \u00e8 un film del 2003 diretto da Wayne Kramer.\nTrama.\nIl film \u00e8 incentrato sulla controversa figura di Bernie Lootz, un Cooler, assoldato in un grosso casin\u00f2 americano. Il Cooler ha una funzione fondamentale: cercare di far perdere i clienti dello stesso casin\u00f2 per dare profitto al proprietario di quest'ultimo e soprattutto non far perdere ai giocatori pi\u00f9 del necessario. Bernie trover\u00e0 l'amore in una cameriera, che gli dar\u00e0 una grande fortuna. Ci\u00f2 dester\u00e0 quindi problemi al casin\u00f2.\nProduzione.\nIl film \u00e8 stato prodotto principalmente dalla ContentFilm con il supporto di altre 6 case cinematografiche: Pierce/Williams Entertainment, Furst Films, Gryphon Films, Dog Pond Productions, Visionbox Pictures, e Zero Gravity Management. Gli effetti speciali sono stati creati dalla Amalgamated Pixels, mentre la Commotion Records ha eseguito la colonna sonora. Le scene sono state girate completamente nel Nevada, in particolare a Las Vegas e a Reno. Il budget ammonta a circa $ 3.200.000.\nDistribuzione.\nIl film \u00e8 stato distribuito in diversi stati con titoli e date differenti:\nDivieto.\nLa pellicola \u00e8 stata vietata ai minori di 15 anni in Australia, Finlandia, Irlanda, Norvegia, Svezia e Regno Unito; ai minori di 16 anni in Argentina, Germania, Paesi Bassi, Nuova Zelanda, Portogallo e Svizzera. \u00c8 stata invece vietata ai minori di 18 anni in Canada, Singapore e Corea del Sud.\nAccoglienza.\nIl film nel primo week-end di apertura ha guadagnato $ 128.973 in patria, \u00a3 151.514 nel Regno Unito, e \u20ac9.643 nei Paesi Bassi. In tutto guadagna $ 8.291.572 negli States e $2.173.216 all'estero, per un totale di $ 10.464.788."}
{"id": "754041", "revid": "1573940", "url": "https://it.wikipedia.org/wiki?curid=754041", "title": "Muntiacus muntjak", "text": "Il muntjak della Sonda (Muntiacus muntjak ), detto anche muntjak rosso meridionale (per distinguerlo da quello settentrionale, \"M. vaginalis\"), \u00e8 una delle pi\u00f9 comuni specie di muntjak. Fino a pochi anni fa, all'interno del taxon \"M. muntjak\" venivano classificati anche la suddetta specie \"M. vaginalis\" e \"M. montanus\", endemica di Sumatra, ma ora si tende a considerare queste ultime come specie a parte.\nDescrizione.\nCome tutti i muntjak, anche quello della Sonda \u00e8 una specie molto piccola: raggiunge infatti i 55 cm alla spalla, anche se \u00e8 un po' pi\u00f9 alto di groppa. I maschi hanno lunghi canini superiori simili a zanne e alcune piccolissime ramificazioni sulla parte superiore dei lunghi pedicelli (o rosette) pelosi. Questi pedicelli continuano fin gi\u00f9 sulla faccia, spesso convergendo a V. Le femmine non presentano alcuna ramificazione e i corti pedicelli sono delle protuberanze ossee coperte di ciuffi di peli. Il mantello \u00e8 rossastro.\nDistribuzione e habitat.\nIl muntjak della Sonda vive nella penisola malese, su quasi tutte le Grandi Isole della Sonda (Borneo, Giava, Bali e Sumatra) e su molte altre isole pi\u00f9 piccole. A Sumatra e nel Borneo condivide l'areale con altre due specie di muntjak, rispettivamente \"M. montanus\" e \"M. atherodes\". Lungo l'Istmo di Kra, ai confini settentrionali della sua area di diffusione, il suo areale diviene pi\u00f9 difficile da delimitare, data la somiglianza con \"M. vaginalis\", ma sicuramente vive nel sud della Thailandia e, forse, nelle regioni pi\u00f9 meridionali del Myanmar. \u00c8 scomparso da Singapore. Vive quasi esclusivamente all'interno delle foreste pluviali tropicali.\nBiologia.\nLa dieta del muntjak della Sonda \u00e8 composta soprattutto da frutta, germogli, fiori ed erba. Nel parco nazionale di Taman Negara, in Malaysia, le trappole fotografiche hanno dimostrato che i muntjak ivi presenti hanno abitudini prevalentemente diurne, mentre quelli di Gunung Leuser, sull'isola di Sumatra, nonch\u00e9 quelli della parte orientale di Giava, sono catemerali (alternano, cio\u00e8, cicli di attivit\u00e0 notturna). Il muntjak della Sonda \u00e8 un animale solitario e territoriale, in grado di riprodursi in qualsiasi periodo dell'anno. Tuttavia, in alcune femmine munite di radiocollare nel parco nazionale di Baluran, a Giava, non \u00e8 stato riscontrato alcun comportamento territoriale, ma ci\u00f2 pu\u00f2 essere dovuto al fatto che durante la stagione secca, a differenza di quella delle piogge, i confini dei territori tendono a sovrapporsi."}
{"id": "754042", "revid": "266224", "url": "https://it.wikipedia.org/wiki?curid=754042", "title": "Strada a scorrimento veloce", "text": ""}
{"id": "754043", "revid": "767487", "url": "https://it.wikipedia.org/wiki?curid=754043", "title": "Una voce nella notte", "text": "Una voce nella notte (\"The Night Listener\") \u00e8 un film del 2006 diretto da Patrick Stettner, tratto dall'omonimo romanzo, semi autobiografico, di Armistead Maupin. Il film ha per protagonisti Robin Williams, Toni Collette e Rory Culkin.\nTrama.\nGabriel Noone \u00e8 un noto romanziere di New York che da anni conduce un programma notturno dove parla della sua vita. Lasciatosi da poco con il suo compagno Jess, Gabriel si trova nel cosiddetto \"blocco dello scrittore\" cosicch\u00e9 inizia a leggere un libro, datogli da un amico editore, che \u00e8 stato scritto da Pete Logand, un ragazzino di quattordici anni che racconta gli abusi sessuali subiti da parte dei suoi genitori e amici e che lo hanno portato a contrarre l'AIDS e per cui ora vive sotto la custodia di un'assistente sociale di nome Donna. Poco dopo aver iniziato a leggere il libro, Gabriel viene chiamato da Pete e tra i due si instaura un rapporto d'amicizia, anche se per Gabriel, egli rappresenterebbe il figlio che non ha mai avuto. Le conversazioni al telefono diventano sempre pi\u00f9 frequenti, a tal punto che un giorno Donna invita Gabriel nella sua casa in Wisconsin, per trascorrere insieme le feste di Natale.\nGabriel parte, con il parere contrario di Jess, che insinua che Donna e Pete abbiano la stessa voce e che quindi possano essere la stessa persona. Giunto nel paese dove Donna gli ha detto di recarsi, Gabriel per\u00f2 non trova nessuna casa. Trova un negozio, dove si ferma a chiedere informazioni, ma nessuno sembra disposto ad aiutarlo. Gli viene addirittura detto che la gente che viene in quel paese, viene per nascondersi. Gabriel si ferma in un motel e il giorno dopo prende un caff\u00e8 in una tavola calda, dove trova una signora, affetta da cecit\u00e0 ed assistita da un cane guida, che ha la voce simile a Donna. Gabriel la segue ed effettivamente quella signora si rivela essere proprio Donna che, dopo averlo riconosciuto, lo ospita in casa. Donna dice a Noone che Pete \u00e8 in ospedale per una grave malattia ai polmoni.\nTuttavia Gabriel inizia a sospettare che, forse, quello che diceva Jess possa essere, tutto sommato, la verit\u00e0. Inizia cos\u00ec a perlustrare tutti gli ospedali della citt\u00e0 di Madison, ma non trova ricoverato nessun paziente di nome Pete Logand. Si introduce quindi a casa di Donna dove viene arrestato da un agente che lo tortura con un teaser credendolo uno degli aguzzini di Pete. Denuncia alla polizia i suoi sospetti nei confronti di Donna e dopo essere stato rilasciato incontra quest'ultima che gli rivela che il ragazzo \u00e8 morto. Gabriel le dice di aver ormai capito il suo doppio gioco e Donna, angosciata dal fatto di non essere creduta, cerca di trascinarlo con s\u00e9 sotto un camion, ma Gabriel riesce appena in tempo ad evitare di essere investito. Tornato a casa, Noone riceve dapprima delle telefonate \"vuote\" e quindi decide di commentare l'esperienza in diretta radiofonica. Terminata la trasmissione, Donna gli propone di recarsi in una stanza di motel, Gabriel dove trova un video di Pete e, poco dopo, riceve un'apparente telefonata dal ragazzo stesso che gli dice di essere in partenza e di aspettare sua madre in aeroporto. Gabriel capisce quindi che Donna camuffa la propria voce quando le vengono poste certe domande mirate alla propria infanzia e ne ha la certezza quando lei tenta di sviare il discorso. Nella scena finale si vede Donna, drasticamente cambiata nell'aspetto, trattare con un agente immobiliare per l'acquisto urgente di una casa per s\u00e9 e il presunto figlio bisognoso a cui hanno recentemente amputato una gamba, scoprendo che non \u00e8 mai stata affetta da cecit\u00e0 e che finora aveva architettato tutto questo inganno nei confronti delle altre persone, che inconsapevolmente l'avrebbero sempre compatita e sostenuta dopo l'affido di Pete, solo per trarne vantaggio.\nBox Office.\nIl film ha guadagnato complessivamente 10.639.686 dollari."}
{"id": "754046", "revid": "599013", "url": "https://it.wikipedia.org/wiki?curid=754046", "title": "Gianluca Freddi", "text": "Caratteristiche tecniche.\nDifensore centrale di notevole prestanza fisica, \u00e8 un ottimo colpitore di testa. Pu\u00f2 essere impiegato anche come terzino destro in una difesa a quattro.\nCarriera.\nClub.\nMuove i suoi primi passi nel settore giovanile del Tor di Quinto, dove compone la coppia centrale difensiva titolare assieme con il fratello gemello Gabriele. Nel 1999 passa alla Roma (il fratello, invece, sar\u00e0 della Lazio dal 2003).\nTitolare inamovibile anche nel vivaio giallorosso, contribuisce alla vittoria del Campionato Primavera, ottenendo tra l'altro numerose convocazioni in panchina in Serie A, pur senza mai debuttare in campionato.\nIl 24 agosto 2007 passa in compartecipazione al , neopromosso in Serie B. Esordisce con i toscani il 19 gennaio 2008 in Grosseto-Spezia (3-0), giocando titolare. Chiude la stagione con 12 presenze. Il 25 giugno 2008 viene riscattato alle buste dai maremmani.\nMette a segno la sua prima rete in carriera il 18 ottobre 2008 in Grosseto- (6-2), andando in rete con un colpo di testa su calcio d'angolo.\nIl 30 maggio 2009 il Grosseto conquista la qualificazione ai play-off validi per l'accesso in Serie A. Mette a segno la rete del vantaggio unionista nella partita di andata vinta 2-0 contro il Livorno. Nella partita di ritorno, prima commette il fallo da rigore su Tavano - poi trasformato dallo stesso - e in seguito viene espulso per un fallo su Bonetto.\nMesso fuori rosa dalla societ\u00e0 toscana, il 19 gennaio 2012 viene acquistato a titolo definitivo dalla . Esordisce in maglia amaranto quattro giorni dopo in Reggina-Padova (1-4), giocando titolare. Termina l'annata con 17 presenze e 2 reti.\nPartito titolare l'anno successivo, nelle prime uscite stagionali degli amaranto si rivela uno tra i migliori per rendimento. Verr\u00e0 poi per\u00f2 pi\u00f9 volte fermato dagli infortuni nel corso della stagione, che ne limiteranno l'utilizzo, al termine della quale scender\u00e0 in campo in sole 19 occasioni.\nRimasto senza contratto, il 23 luglio 2013 sottoscrive un contratto annuale con opzione per il secondo anno con il Brescia. Nel corso della stagione un infortunio alla spalla dovuto ad un contrasto aereo con Osarimen Ebagua gli fa saltare oltre met\u00e0 girone di andata..\nIl 1\u00ba settembre 2014 passa a parametro zero al Novara - societ\u00e0 neoretrocessa in Lega Pro - sottoscrivendo un contratto biennale. Il 10 maggio 2015 il Novara viene promosso in Serie B con annessa vittoria del campionato. A questa vittoria segue quella della Supercoppa di Lega Pro.\nIl 31 agosto 2015 passa al Lecce, dove trascorre una stagione e mezza ed \u00e8 impiegato poco, anche a causa di un serio infortunio.\nRescisso il contratto con il club salentino, il 1\u00ba febbraio 2016 si accorda con la Robur Siena fino al 30 giugno 2017.\nNazionale.\nTra il 2003 ed il 2006 ha vestito per 18 volte le maglie delle selezioni giovanili italiane dall'Under-16 all'Under-20.\nStatistiche.\nPresenze e reti nei club.\n\"Statistiche aggiornate al 13 aprile 2017.\""}
{"id": "754050", "revid": "767487", "url": "https://it.wikipedia.org/wiki?curid=754050", "title": "Downset.", "text": "I downset. sono un gruppo musicale rap metal statunitense, formatosi a Los Angeles nel 1989. Il gruppo mescola elementi vocali e strumentali hip hop, hardcore punk, funk e metal, ed \u00e8 stato preso in considerazione dai critici per il fatto di proporre testi \"socialmente consapevoli\".\nStoria del gruppo.\nIl loro primo nome era Social Justice. Sotto questo nome pubblicarono, nel 1989, l'album \"Unity is Strength\" e l'EP \"I Refuse to Lose\".\nNel 1992 cambiarono nome in downset. Alla fine del 1994 firmarono con la Mercury Records, sussidiaria della Polygram Records, per cui pubblicarono l'album omonimo. Il disco fu molto elogiato dai critici, le sue canzoni esploravano tematiche sociali e problemi dei componenti: uno di questi brani parlava dell'assassinio accidentale del padre di Rey Oropeza, da parte della polizia di Los Angeles.\nAl 1996 risale \"Do We Speak A Dead Language?\", il loro album di maggiore successo commerciale. Un anno dopo parteciparono all'Ozzfest,\nNel 2000 i downset. passarono alla Epitaph Records e pubblicarono \"Check Your People\". Oropeza fu anche indicato come possibile sostituto di Zack de la Rocha alla guida dei Rage Against the Machine. Altri candidati erano Chris Cornell (Soundgarden), Chuck D (Public Enemy) e B-Real (Cypress Hill). Alla fine fu scelto Cornell, che con gli altri Rage Against the Machine form\u00f2 gli Audioslave.\nDopo vari cambi di formazione (specie la perdita del chitarrista Rogelio Lozano e l'arrivo del nuovo batterista Chris Lee), nel 2004 pubblicarono \"Universal\" per l'etichetta indipendente Hawino Records. In quel periodo sostennero anche vari tour insieme ai Linkin Park, Slayer, Metallica ed Anthrax.\nNel 2009 \u00e8 stato annunciato lo scioglimento della band sul sito ufficiale.\nIl 30 gennaio 2013, i downset. hanno annunciato il ritorno in tour in Europa per l'estate dello stesso anno. Hanno suonato al Rock Al Parque a Bogot\u00e0, in Colombia, nel giugno del 2013 con una nuova formazione composta da Rogelio Lozano alla chitarra, Chris Lee alla batteria, Neil Roemer alla voce e JD Manhart al basso. Questa stessa formazione ha intrapreso un breve tour europeo nel mese di agosto del 2013, toccando diversi paesi con l'esecuzione di nuovo materiale. Il tour ha avuto un termine prematuro a causa di un'ernia grave insorta durante un concerto al batterista Chris Lee. I downset. hanno anche pubblicato il loro nuovo singolo, \"Forgotten\", attraverso i media on-line nel mese di luglio 2013.\nIl 1\u00ba aprile 2014, i downset. sono stati annunciati nella bill del This Is Hardcore Festival a Philadelphia, PA per domenica 27 luglio con una formazione per\u00f2 composta da membri diversi rispetto alla corrente. I downset originali risultano dunque riformati con Rey, Ares, Chris e James nella line-up.\nIl 3 aprile 2014, i downset. hanno rilasciato la seguente dichiarazione:\n\"Le voci che avete sentito sono vere, la line-up originale dei downset. sar\u00e0 al \"This Is Hardcore\" in luglio e molto probabilmente far\u00e0 altri concerti a breve. Per rendere le cose chiare, non ci saranno 2 versioni dei downset. Suonare con questa modalit\u00e0 sarebbe una cosa piuttosto stupida. Mentre non intendiamo mancare di rispetto per altre band che coesistono in questo modo, Rey \u00e8 il volto di downset. e se lui ha finalmente deciso di prendere il volante e guidare, beh, questa \u00e8 la sua automobile. I downset. si sono riformati nel 2013 con tutti i membri originali invitati, ma solo un paio disposti ed abbastanza appassionati da riportarli in vita. Cos\u00ec, con una nuova line-up, questi nuovi downset. sono andati in tourn\u00e9e per tutta l'estate e ci siamo divertiti a servire adeguatamente i nostri fans notte dopo notte, portando loro di nuovo quell'originale suono hardcore della West Coast. Durante e dopo quell'estate, Rey, Ares e James hanno deciso di tornare e sicuramente spaccare ai concerti come erano soliti fare. In definitiva con sgomento questa notizia lascia il tour europeo dell'estate prossima nell'aria. Il prossimo paio di settimane sar\u00e0 significativo per procurarsi i dettagli del 'se' e 'come' di qualsiasi risoluzione. Gli aggiornamenti saranno pubblicati di conseguenza. Per evitare ulteriore confusione, si deve constatare che i membri originali Rogelio Lozano e Christopher Lee non sono inclusi nella line-up del \"This Is HardCore\". \"[3]\nIl 22 luglio 2014, One Blood, il primo nuovo album dei downset in dieci anni, \u00e8 uscito in tutto il mondo."}
{"id": "754051", "revid": "767487", "url": "https://it.wikipedia.org/wiki?curid=754051", "title": "Thirteen - 13 anni", "text": "Thirteen - 13 anni (\"Thirteen\") \u00e8 un film teen drama americano del 2003 diretto da Catherine Hardwicke, scritto dalla Hardwicke e Nikki Reed, e interpretato da Evan Rachel Wood, Holly Hunter e la Reed stessa. Liberamente ispirato proprio alla vita della Reed dai 12 ai 13 anni, la trama del film segue Tracy, una studentessa delle scuole medie di Los Angeles che inizia a dilettarsi in abuso di sostanze, sesso e crimine dopo essere diventata amica di una compagna di classe problematica. Nel film sono anche presenti Brady Corbet, Deborah Kara Unger, Kip Pardue e Vanessa Hudgens in dei ruoli secondari.\nLa sceneggiatura di \"Thirteen - 13 anni\" \u00e8 stata scritta in un periodo di sei giorni dalla Hardwicke e dall'allora quattordicenne Reed; La Hardwicke, ex scenografa, ha raccolto autonomamente fondi per la produzione. Le riprese si sono svolte a Los Angeles nel 2002, in gran parte girate con riprese a mano.\nAl debutto del film al Sundance Film Festival nel gennaio del 2003, la Hardwicke ha vinto un Sundance per la Regia. La Fox Searchlight Pictures ha successivamente acquisito \"Thirteen - 13 anni\" per la distribuzione, dando al film un'uscita limitata negli Stati Uniti d'America a partire dal 20 agosto, 2003; l'uscita si espanse fino al settembre, del 2003, e il film fece un totale di 4,6 milioni di dollari al botteghino negli Stati Uniti.\nSebbene il film abbia ricevuto numerose recensioni favorevoli dalla critica, \"Thirteen - 13 anni\" ha generato alcune controversie per la sua descrizione del consumo di droghe da parte dei giovani (inclusi inalanti, marijuana, LSD ed alcol), comportamento sessuale minorile e autolesionismo. Il film \u00e8 valso a Holly Hunter una nomination agli Oscar come Oscar alla migliore attrice non protagonista e nomination come migliore attrice non protagonista e migliore attrice in un dramma ai Golden Globe rispettivamente alla Hunter e alla Wood.\nTrama.\nTracy Freeland, 13 anni, inizia il suo anno scolastico da studentessa modello, in una scuola media di Los Angeles. Sua madre, Melanie (Mel) \u00e8 una alcolizzata in via di guarigione, che fatica a sostenere Tracy e suo fratello maggiore Mason lavorando come parrucchiera, dopo aver divorziato. Tracy si sente ignorata da sua madre, che \u00e8 troppo impegnata con il suo compagno ex tossicodipendente Brady per affrontare la crescente depressione di Tracy. Dopo essere stata presa in giro per i suoi vestiti, Tracy decide di abbandonare la sua immagine di \"ragazzina\" e convince sua madre ad acquistare vestiti pi\u00f9 trendy, soprattutto per conquistare l'amicizia di Evie, la ragazza pi\u00f9 popolare della scuola. Tracy dunque comincia a vestirsi e ad atteggiarsi come Evie, arrivando perfino a compiere piccoli furti per poter essere accolta e integrata. Quando Tracy diventa amica di Evie, le due ragazze cominciano a passare molto tempo insieme. Evie \u00e8 una ragazza problematica, che commette frequentemente furti, spaccia e va a letto con chiunque le capiti. Questo non fa allontanare Tracy, anzi, la ragazza vuole a tutti i costi essere come Evie, cominciando ad avere una quasi ossessione per quest\u2019ultima, arrivando ad un'amicizia morbosa.\nTracy lentamente comincia ad essere come Evie, facendosi i piercing uguali a lei, fuma spinelli, beve, ruba, smette di studiare e perde la verginit\u00e0 con un amico di Evie.\nQuest\u2019ultima per poter rimanere da Tracy dice a Melanie che Brooke, sua cugina e tutrice, \u00e8 fuori citt\u00e0 per due settimane, e Melanie accetta di accoglierla a casa sua con Tracy. Durante il soggiorno, Evie scopre che Tracy commette atti di autolesionismo regolarmente per far fronte allo stress. Sebbene Melanie sia preoccupata per il cambiamento del comportamento di Tracy e per l'influenza negativa di Evie, non riesce a trovare un modo per intervenire. Melanie tenta di mandare Evie a casa, ma con riluttanza la lascia rimanere dopo che Evie afferma che il fidanzato di Brooke \u00e8 violento e racconta a Mel le sue storie passate (probabilmente inventate), fatte di violenza e abusi. Tracy oltre che a comportarsi come Evie, comincia a peggiorare caratterialmente, non studiando pi\u00f9 e trattando male sua madre e suo fratello, quest\u2019ultimo accortosi del cambiamento drastico e preoccupante della sorella. Mel comincia a preoccuparsi seriamente e si rivolge al suo ex marito, che da sempre \u00e8 stato distaccato e disinteressato ai suoi figli.\nMel decide di andare dalla cugina, nonch\u00e9 tutrice di Evie, Brooke, per poter finalmente allontanare le due ragazze. Scopre che Brooke si stava nascondendo a causa di un intervento di chirurgia plastica andato male. Evie chiede in modo compassionevole a Melanie di adottarla formalmente, ma Melanie rifiuta, con Tracy che sostiene docilmente sua madre.\nEvie non la prende bene, e con un pianto voluto e inscenato per far sentire incolpa Tracy, il giorno dopo non le rivolge pi\u00f9 la parola, disinteressata dell'accaduto e mettendo volutamente i suoi amici contro Tracy. Quest\u2019ultima seppur staccata da Evie, non \u00e8 pi\u00f9 la ragazzina timida di prima, diventa popolare a scuola, ma continua ad essere scontrosa e pi\u00f9 depressa di prima, soprattutto perch\u00e9 non \u00e8 pi\u00f9 amica di Evie e rischia anche di essere bocciata a scuola.\nQualche giorno dopo Tracy si ritrova a casa sua Evie e Brooke, con Mel in lacrime. Evie, pur di non assumersi la responsabilit\u00e0 di tutto quello che \u00e8 successo, accusa Tracy di averla condotta sulla cattiva strada, nascondendo la droga in camera e rubando dei soldi.\nTracy capisce che Evie sta mentendo per farla franca, e si accanisce verbalmente contro sua madre, incolpandola per non essere stata mai presente e che non sia riuscita a darle la vita che avrebbe voluto.\nBrooke scettica incolpa ulteriormente Tracy, per aver picchiato Evie, quando in realt\u00e0 si erano picchiate a vicenda sotto l'effetto del gas per aerosol, inalato da entrambe. Dopo una lite furiosa, Mel caccia via Evie e Brooke, dopo che quest\u2019ultima mostra a Mel il braccio di Tracy contro la sua volont\u00e0, vedendo le cicatrici sul braccio.\nTracy disperata si accascia a terra con sua madre che l'abbraccia colma di dolore, dicendole che col tempo tutto passer\u00e0. Il giorno seguente la ragazza si risveglia in camera sua con sua madre accanto, pronta a ricominciare una nuova vita."}
