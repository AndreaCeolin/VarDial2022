{"id": "762108", "revid": "729019", "url": "https://it.wikipedia.org/wiki?curid=762108", "title": "Battaglia di Tiatira", "text": "La battaglia di Tiatira fu combattuta nel 366 a Tiatira in Lidia (moderna Akhisar in Turchia), tra l'esercito dell'imperatore romano Valente e l'esercito dell'usurpatore Procopio condotto dal generale Gomoario, il quale disert\u00f2 Procopio con le proprie truppe. La sconfitta di Procopio ne demoralizz\u00f2 le truppe: quando Valente raggiunse l'usurpatore a Nacoleia (oggi Nacolia), Procopio fu abbandonato dalle proprio generale Agilone, imprigionato e ucciso per ordine di Valente.\nContesto storico.\nInizio della rivolta.\nProcopio era nato e cresciuto in Cilicia, di nobili origini, ed occupava una posizione vantaggiosa fin dalla giovinezza, essendo un lontano parente (probabilmente un cugino da parte della madre) di Flavio Claudio Giuliano, che poi sarebbe diventato imperatore. Procopio venne descritto da Ammiano Marcellino come molto rigoroso nello stile di vita e nella morale, riservato e taciturno; ma, sia come segretario, sia come tribuno, si sarebbe poi distinto in guerra, ascendendo, promozione dopo promozione, fino al pi\u00f9 alto rango. Spentosi Costanzo II, Procopio, confidando nella parentela con il nuovo imperatore Giuliano, cominci\u00f2 ad ambire a posizioni ancora pi\u00f9 alte, soprattutto dopo che fu ammesso nell'ordine dei \"comites\"; e divenne evidente, a dire di Ammiano Marcellino, che se avesse raggiunto sufficiente potere, egli avrebbe potuto turbare l'ordine interno dello Stato. Quando Giuliano condusse la sua spedizione contro la Persia, lasci\u00f2 Procopio in Mesopotamia, al comando di una forte divisione di truppe, ponendo come suo collega Sebastiano con uguale autorit\u00e0.\nIn seguito all'uccisione di Giuliano nel corso della ritirata dell'esercito romano dal territorio persiano e all'elevazione a imperatore di Gioviano, si diffuse la voce che Giuliano aveva disposto, sul punto di spirare, che il suo successore fosse Procopio; Procopio, informato della diceria e temendo che a causa di essa avrebbe potuto essere sospettato da Gioviano di voler aspirare alla porpora e conseguentemente condannato a morte, decise di ritirarsi a vita privata. La notizia dell'esecuzione di Gioviano, il principale segretario dell'Imperatore, torturato e ucciso in quanto sospettato di ambire al trono, lo allarm\u00f2 ulteriormente: temendo di essere anch'egli sospettato di tramare lo stesso, Procopio decise di ritirarsi in un distretto ancora pi\u00f9 remoto e segreto, cercando di evitare di recare offesa a chiunque. Resosi conto che i suoi nascondigli erano ancora cercati da Gioviano con diligenza sempre maggiore, Procopio, sotto la pressione della necessit\u00e0 estrema, decise di spostarsi, percorrendo strade segrete, nel distretto di Calcedonia; qui trov\u00f2 un rifugio sicuro nella dimora di un amico fidato, un uomo di nome Strategio, che da ufficiale di palazzo era stato innalzato fino al rango di senatore; nel frattempo, Gioviano era spirato e gli erano succeduti al trono Valentiniano I in Occidente e Valente in Oriente.\nNel corso della sua permanenza a Calcedonia e delle sue sporadiche visite a Costantinopoli, apprese dai resoconti di chi stava fuggendo dalla Capitale dell'impopolarit\u00e0 del nuovo imperatore d'Oriente Valente, accusato dai fuggitivi di essersi impadronito di beni che appartenevano legittimamente ad altre persone. Ammiano Marcellino attribuisce tali atti iniqui all'influenza nefasta del cognato Petronio, che dal comando della coorte martensiana, era stato da poco tempo elevato al rango di patrizio. Petronio viene accusato da Ammiano Marcellino di diversi misfatti, come la confisca dei beni in maniera arbitraria, la condanna indiscriminata di colpevoli e innocenti, dopo aver inflitto loro crudeli torture, al pagamento di ammende quadruple, e la riscossione di debiti contratti addirittura all'epoca dell'Imperatore Aureliano. Ammiano Marcellino, nel paragonarlo ad altri ministri iniqui vissuti sotto imperatori tirannici, lo defin\u00ec pi\u00f9 impopolare di Cleandro, prefetto vissuto all'epoca di Commodo, nonch\u00e9 pi\u00f9 tirannico di Plauziano, prefetto sotto Severo. Quando Procopio fu informato dei misfatti compiuti da Valente sotto l'influsso di Petronio, cominci\u00f2 a considerare la possibilit\u00e0 di approfittare del malcontento per usurpare la porpora, ritenendo che, promettendo un governo pi\u00f9 equo di quello impopolare di Valente, avrebbe ottenuto ampi consensi.\nE mentre Procopio stava progettando le sue mosse successive, un avvenimento favor\u00ec la sua impresa. Trascorso l'inverno, Valente si rec\u00f2 in Siria; ma, non appena raggiunse i confini della Bitinia, apprese dai resoconti dei generali che la nazione dei Goti si stava preparando ad invadere la Tracia. Informato di ci\u00f2, Valente ordin\u00f2 che fossero inviati in Tracia diversi reggimenti di fanteria e di cavalleria per contrastare queste incursioni. Approfittando del fatto che l'imperatore Valente si fosse allontanato da Costantinopoli, Procopio decise di agire: era intenzionato a ottenere il supporto delle legioni \"Divitenses\" e \"Tungricani\", a cui era stato dato ordine di marciare in Tracia in vista della campagna contro i Goti, e che secondo l'usanza, si sarebbero fermate per due giorni a Costantinopoli durante il tragitto; e a tal fine, decise di rivolgersi ad alcuni conoscenti che si erano reclutati in quelle stesse legioni; questi soldati, subornati dalla promessa di grandi ricompense, gli giurarono fedelt\u00e0, garantendogli inoltre che avrebbero spinto anche gli altri commilitoni a passare dalla sua parte.\nIl giorno successivo Procopio, come concordato, si rec\u00f2 alle Terme di Anastasia, dove erano di stanza queste legioni; qui ricevette assicurazioni dai suoi emissari che, in un'assemblea tenutasi la notte precedente, tutti i soldati avevano dichiarato la loro adesione all'usurpazione; dopo aver ricevuto una garanzia di sicurezza, fu accolto dai soldati con tutti gli onori, anche se si trov\u00f2 di fatto trattenuto quasi come ostaggio, e fu da essi innalzato al trono e proclamato imperatore. Poich\u00e9 non fu trovata una tunica di porpora, i soldati lo vestirono con una tunica dorata, abito che si addiceva pi\u00f9 a un alto funzionario che non a un Imperatore. Procopio, dopo aver promesso a tutti coloro che lo avevano innalzato grandi ricompense, avanz\u00f2 per le strade, scortato da una moltitudine di uomini armati; secondo il giudizio di Ammiano Marcellino, il popolo non prov\u00f2 nei suoi riguardi n\u00e9 favore n\u00e9 avversione, ma, nonostante ci\u00f2, accolse con favore la novit\u00e0, perch\u00e9 detestava Petronio, che stava accumulando ricchezze con tutti i tipi di violenza, opprimendo tutti i ceti con la riscossione di debiti ormai dimenticati. Giunto al tribunale, Procopio pronunci\u00f2 un breve discorso, in cui giustific\u00f2 l'usurpazione con la sua parentela con Giuliano; dopo aver ricevuto un applauso dalle legioni che aveva subornato ed essere stato acclamato imperatore dalle tumultuose grida della popolazione, si rec\u00f2 dapprima alla sede del senato, e infine, al palazzo imperiale. La notte del 28 settembre 365 Procopio fu proclamato imperatore.\nReazioni di Valentiniano I.\nLa notizia della rivolta di Procopio pervenne all'imperatore d'Occidente Valentiniano I il 1\u00ba novembre 365, lo stesso giorno in cui, mentre si apprestava ad entrare a Parigi, gli giunse la notizia di una grave sconfitta subita dall'esercito romano contro gli Alemanni, che avevano invaso la Gallia. Valentiniano invi\u00f2 immediatamente il generale Dagalaifo con un'armata per contrastare l'invasione degli Alemanni, ma non prese misure immediate contro l'usurpatore. La notizia dell'usurpazione lo aveva infatti gettato in uno stato di grande perplessit\u00e0 e di ansia per le sorti di suo fratello Valente, non sapendo nemmeno se quest'ultimo fosse ancora vivo oppure fosse stata la sua presunta morte a spingere Procopio a usurpare la porpora. Equizio aveva infatti riportato all'Imperatore le circostanze della rivolta in termini molto vaghi, basandosi sulle uniche laconiche informazioni che aveva ottenuto dal tribuno Antonio, al comando dei soldati nella Dacia centrale. Valentiniano, dopo aver promosso Equizio al rango di \"magister militum per Illyricum\", deliber\u00f2, almeno inizialmente, di marciare nell'Illirico per prevenire che l'usurpatore, dopo essersi insignorito della Tracia, potesse invadere anche la Pannonia. Sembra che egli tenesse bene a mente il caso di Giuliano, il quale, rivoltatosi contro Costanzo II, era avanzato con repentina velocit\u00e0.\nMa i suoi consiglieri lo trattennero dal partire, implorandolo di non lasciare esposta la Gallia alle incursioni dei barbari che la stavano minacciando, e le loro richieste furono corroborate dall'arrivo di numerose ambascerie da alcune importanti citt\u00e0 galliche, che richiedevano protezione contro i barbari. Alla fine, Valentiniano decise di accontentare la maggioranza dei suoi consiglieri, affermando che Procopio era nemico solo suo e di suo fratello Valente, mentre gli Alemanni erano i nemici dell'intero Impero romano, e quindi la precedenza spettava a loro; Valentiniano, pertanto, si risolse ad avanzare verso la frontiera del Reno. Giunto a Reims, Valentiniano, preoccupato per una possibile invasione dell'Africa, invi\u00f2 Neoterio, che all'epoca era \"notarius\" ma che in seguito fu innalzato al rango di console, a difenderla; e con lui invi\u00f2, anche Masaucione, \"protector domesticus\", che conosceva bene i luoghi in quanto figlio del precedente \"comes Africae\" Crezione, e Gaudenzio, un \"tribunus\" degli Scutarii.\nLa rivolta si propaga.\nL'usurpatore ricevette il sostegno di molti cortigiani e di molti veterani dell'esercito, mentre altre personalit\u00e0 fuggirono segretamente dalla capitale, e si diressero a tutta velocit\u00e0 in direzione dell'accampamento dell'imperatore Valente. A raggiungere per primo l'accampamento di Valente e ad informarlo dell'usurpazione di Procopio fu Sofronio, all'epoca segretario, in seguito prefetto di Costantinopoli: egli raggiunse l'Imperatore mentre si accingeva a partire da Cesarea in Cappadocia per soggiornare ad Antiochia; allarmato per l'usurpazione, Valente decise di ritornare in Galazia per fronteggiare la situazione prima che precipitasse a suo sfavore. Valente probabilmente fu informato dell'usurpazione di Procopio ai primi di ottobre 365.\nNel frattempo, Procopio, allo scopo di propaganda, organizz\u00f2 una serie di ambascerie dalle province dell'Oriente romano e dai regni clienti che gli porsero le loro congratulazioni per l'ascesa al trono, dando una parvenza di legittimit\u00e0 all'usurpazione; Procopio ricevette, inoltre, \u00abambasciatori dall'Italia, dall'Illirico e dalle province dell'Oceano occidentale\u00bb, che sostenevano che Valentiniano fosse deceduto, notizia in realt\u00e0 infondata, e gli assicuravano che ogni impresa sarebbe risultata agevole per il nuovo e favorito Imperatore; con ogni probabilit\u00e0 essi erano impostori ingaggiati da Procopio allo scopo di diffondere in Oriente la falsa notizia della morte dell'imperatore Valentiniano, che avrebbe potuto rendere la popolazione maggiormente disposta ad appoggiare l'usurpazione.\nProcopio ovviamente rimosse gli ufficiali di cui non si fidava, arrestandoli o condannandoli all'esilio o all'esecuzione: Nebridio, recentemente ingaggiato da Petronio come prefetto del pretorio per succedere a Sallustio, e Cesario, il prefetto di Costantinopoli, furono destituiti, condannati al carcere e tenuti sotto custodia, per impedire che tramassero qualche insidia ai suoi danni; al loro posto, Procopio nomin\u00f2 Fromenio governatore della citt\u00e0, e Eufrasio \"magister officiorum\"; entrambi provenivano dalla Gallia, e godevano di buona reputazione. Procopio nomin\u00f2 suoi generali Gomoario e Agilone. Nel frattempo, poich\u00e9 si temeva che il \"comes\" Giulio, comandante dell'esercito mobile di Tracia, potesse impiegare le truppe a propria disposizione per reprimere l'usurpazione, se ne fosse venuto a conoscenza, fu adottata la seguente misura: fu convocato a Costantinopoli per mezzo di una lettera, che Nebridio, mentre si trovava ancora in prigione, fu costretto a scrivere, e in cui gli veniva comunicato che era stato ingaggiato da Valente per prendere alcuni seri provvedimenti in connessione ai movimenti dei barbari; e non appena arriv\u00f2 fu catturato e tenuto in stretta sorveglianza. Con questo artifizio Procopio ottenne il sostegno delle legioni della Tracia, che si provarono di grande assistenza ai suoi piani. In seguito a questo successo, Procopio nomin\u00f2 Arazio prefetto del pretorio, mentre molti altri furono ammessi alle varie cariche del palazzo, e del governo delle province.\nDopo aver rafforzato la propria posizione interna, Procopio procedette a rinforzare il proprio esercito; ottenne il sostegno dei reggimenti della cavalleria e di fanteria di stanza nella Tracia, che gli giurarono fedelt\u00e0. Poich\u00e9 Valentiniano e Valente si erano da poco divisi le legioni, Procopio ritenne opportuno inviare presso i soldati suoi emissari, per spingerli a passare dalla sua parte; riusc\u00ec, corrompendoli con del denaro, ad ottenere il sostegno di buona parte di queste truppe, rafforzando la propria posizione. Procopio aveva trovato un valido espediente per spingere le truppe a passare dalla propria parte: l'usurpatore era solito prendere in braccio la figlioletta dell'ex Imperatore Costanzo II, molto amato dalle legioni, e portarla con se, rivendicando la parentela con il precedente Imperatore. Procopio tent\u00f2 inoltre di spingere le truppe di stanza nell'Illirico a defezionare in suo favore, inviando in quella regione alcune persone, affinch\u00e9 subornassero le truppe illiriche con monete d'oro coniate con l'effigie dell'usurpatore; esse furono per\u00f2 arrestate e giustiziate dal \"magister militum per Illyricum\" Equizio. Questi, per impedire a Procopio di avanzare in direzione dell'Illirico, blocc\u00f2 i tre ingressi per quella provincia: il primo attraversava la Dacia, lungo il corso di diversi fiumi, il secondo, il pi\u00f9 frequentato, lungo i Succi, e il terzo, che attraversava la Macedonia, noto con la denominazione di Acontisma. La conseguenza di queste misure fu che all'usurpatore fu impedito di insignorirsi dell'Illirico, che sarebbe stata una importante fonte di risorse e di soldati il cui possesso sarebbe potuto essere determinante per l'esito della guerra.\nNel frattempo Valente, mentre era gi\u00e0 sulla via del ritorno attraverso la Galazia, fu informato su ci\u00f2 che era accaduto a Costantinopoli, e riprese la marcia con maggiore prudenza. L'Imperatore legittimo ordin\u00f2 a due legioni, gli \"Ioviani\" e i Vittoriani, di avanzare in avanguardia per devastare l'accampamento nemico. Mentre le due legioni si stavano avvicinando, Procopio, appena ritornato da Nicea, dove era rimasto per qualche tempo con la legione dei \"Divitenses\" e con un promiscuo corpo di disertori spinti in breve tempo a defezionare in suo favore, si diresse verso Migdo sul Sangario. In quel luogo i due schieramenti opposti vennero a contatto, ed erano gi\u00e0 pronti alla battaglia, quando Procopio avanz\u00f2 di persona nel mezzo tra i due schieramenti, e salut\u00f2 cortesemente in latino un soldato dello schieramento opposto di nome Vitaliano, che afferm\u00f2 di conoscere, esortandolo ad avvicinarsi a lui; dopo avergli porto sorprendentemente la mano, Procopio esort\u00f2, mentre entrambe le armate erano ancora attonite, i soldati del reggimento avverso a passare dalla propria parte, in quanto in questo modo avrebbero dimostrato la propria fedelt\u00e0 alla dinastia di Costantino, a cui Procopio affermava di appartenere tramite la parentela con Giuliano. Al termine di questo discorso, quelle stesse legioni inviate da Valente per vincere l'usurpatore, abbassarono le armi e passarono dalla parte di Procopio, acclamandolo imperatore, e scortandolo al suo accampamento.\nProcopio ottenne nel frattempo il sostegno non solo di numerose legioni romane, spinte a passare dalla sua parte per via della sua parentela con l'imperatore Giuliano e le numerose guerre combattute al suo seguito, ma anche di ausiliari barbari, circa diecimila guerrieri goti inviati dal loro re in appoggio all'usurpatore; Procopio ottenne inoltre il sostegno di numerose altre popolazioni barbare, non menzionate da Zosimo.\nAssedio di Cizico.\nUn'altra circostanza fortunosa favor\u00ec i ribelli: un tribuno di nome Rumitalca, un partigiano di Procopio a cui l'usurpatore aveva affidato la custodia del palazzo, attravers\u00f2 il mare alla testa delle proprie truppe, e, dopo essere giunto nella citt\u00e0 di Elenopoli, in precedenza nota come \"Drepanum\", con una rapida sortita si impadron\u00ec di Nicea. Questo successo caus\u00f2 la reazione di Valente, che invi\u00f2 Vadomario, in precedenza duca e re degli Alamanni, con un corpo di truppe con molta esperienza nell'arte di assedio, per assediare Nicea. Nel frattempo Valente stesso, con il resto del suo esercito, dopo essere passato per Nicomedia, cinse d'assedio la citt\u00e0 di Calcedonia. Nel corso dell'assedio di Calcedonia, i cittadini insultarono Valente dalle mura, chiamandolo Sabaiario, o ubriacone: Sabai era una bevanda che era utilizzata solo dai cittadini poveri dell'Illirico. Alla fine, demoralizzato dalla scarsit\u00e0 di provviste e dall'ostinata resistenza della guarnigione, Valente decise di levare l'assedio e si stava gi\u00e0 preparando per la partenza, quando, a peggiorare ulteriormente la situazione, la guarnigione di Nicea, assediata dall'esercito di Vadomario, apr\u00ec improvvisamente le porte e tent\u00f2 una sortita, che li port\u00f2 a uccidere gran parte degli assedianti, dirigendosi successivamente, sotto il comando di Rumitalca, verso i sobborghi di Calcedonia nella speranza di sconfiggere Valente, che si trovava ancora nelle vicinanze. Tuttavia, l'Imperatore, resosi conto del loro arrivo imminente, riusc\u00ec a eluderli e a salvarsi seguendo a tutta velocit\u00e0 un percorso che passava per il lago Sunon e per il corso del fiume Gallo. E fu cos\u00ec che, a causa di queste circostanze, la Bitinia cadde nelle mani dell'usurpatore Procopio.\nQuando Valente ritorn\u00f2 ad Ancyra, e apprese che Lupicino si stava avvicinando con truppe dalla consistenza non trascurabile dall'Oriente, recuper\u00f2 le speranze di vittoria, e invi\u00f2 Arinteo con nuove truppe a fronteggiare il nemico. Quando Arinteo raggiunse Dadastana, lo stesso luogo dove era deceduto Gioviano, si imbatt\u00e9 nelle truppe sotto il comando di Iperechio, che in precedenza era stato solo un subalterno, ma che aveva ricevuto da Procopio il comando delle truppe ausiliarie; Arinteo url\u00f2 alle truppe nemiche ordinando loro di catturare e legare il loro stesso comandante; essi sorprendentemente obbedirono, arrestando il loro stesso comandante.\nNel frattempo Venusto, \"apparitor largitionum\" (ufficiale del tesoro) di Valente, mentre era in viaggio per Nicomedia, dove avrebbe dovuto distribuire il soldo ai soldati in Oriente, fu informato del disastro; resosi conto che, a causa dell'usurpazione, il momento non fosse quello opportuno per eseguire la sua commissione, ripar\u00f2 frettolosamente a Cizico con il denaro che aveva con s\u00e9. A Cizico si imbatt\u00e9 nel \"comes domesticorum\" (conte delle guardie) Sereniano, inviato appositamente nella citt\u00e0 per proteggere i tesori da essa custoditi e per difenderla da un probabile assedio nemico. Nel frattempo Procopio, dopo aver preso possesso della Bitinia, invi\u00f2 un potente esercito per assediare proprio Cizico, in quanto strategicamente importante; il possesso di questa citt\u00e0, dotata di mura molto resistenti e rinomata per i molti monumenti antichi, permetteva, infatti, il controllo dell'Ellesponto. L'assedio procedette lentamente, a causa della strenua resistenza della popolazione e della guarnigione, che, con un espediente, tramite l'utilizzo di una catena di ferro, impedirono l'accesso al porto delle navi nemiche. Un tribuno di nome Alisone riusc\u00ec per\u00f2 con un espediente a rompere la catena di ferro, lasciando la citt\u00e0 esposta all'assalto del nemico. Insignoritosi di Cizico, Procopio entr\u00f2 in citt\u00e0 e perdon\u00f2 tutti coloro che gli si erano opposti, ad eccezione di Sereniano, che fu inviato in catene a Nicea, per essere tenuto in rigoroso isolamento.\nProcopio nomin\u00f2 immediatamente proconsole il giovane Ormisda, figlio del precedente Principe Ormisda, affidandogli il governo sia civile che militare della provincia di Asia. In un'occasione, tuttavia, Ormisda rischi\u00f2 di essere catturato dai soldati che Valente aveva inviato per i passi della Frigia, riuscendo tuttavia a mettersi in salvo insieme alla moglie fuggendo a bordo di un vascello. Successivamente alla presa di Cizico, Procopio ordin\u00f2 che la casa del generale Arbizione, piena di arredi di innumerevole valore, fosse ripulita; l'usurpatore provava rancore nei confronti di Arbizione in quanto quest'ultimo aveva rifiutato in pi\u00f9 occasioni di fargli visita, con il pretesto della vecchiaia e della malattia. Secondo Ammiano Marcellino, Procopio avrebbe potuto sottomettere le province dell'Oriente senza trovare resistenza e con il favore della popolazione locale, che mal sopportava il governo autoritario di Valente, e avrebbe gradito un cambio nel governo. Tuttavia, Procopio esit\u00f2 ad avanzare ulteriormente, nella speranza di ottenere il controllo delle citt\u00e0 dell'Asia Minore, e nel raccogliere uomini abili nel procurarsi denaro, oltre a soldati che gli potessero essere utili nelle battaglie future, che presagiva sarebbero state numerose e dure.\nBattaglia.\nQuesti avvenimenti ebbero luogo nel corso dell'inverno 365/366, durante il consolato di Valentiniano e Valente. All'inizio del 366 il consolato fu trasferito a Graziano, che all'epoca non era ancora Imperatore, e a Dagalaifo. E, all'arrivo della primavera, Valente, avendo radunato un numeroso esercito ed essendosi unito con le truppe di Lupicino e con una consistente armata di ausiliari, marci\u00f2 a tutta velocit\u00e0 in direzione di Pessino, che un tempo era una citt\u00e0 della Frigia, ma che all'epoca apparteneva alla Galazia. Avendola rinforzata con un'adeguata guarnigione, procedette lungo i piedi del Monte Olimpo attraversando passi molto difficoltosi per giungere in Licia, con l'intenzione di attaccare Gomoario, che aveva invaso quella provincia. Ammiano Marcellino afferma che Valente giunse in Licia, probabilmente da emendare in Lidia sulla base della testimonianza di Zosimo ed Eunapio.\nTuttavia, nel corso della sua avanzata gli fu opposta una generale e ostinata resistenza, dovuta al fatto che il nemico, sia durante la marcia che sul campo di battaglia, portava con s\u00e9 Faustina, la moglie di Costanzo, insieme alla figlioletta; questo incentivava i soldati dell'usurpatore a combattere con maggiore ardore in difesa della dinastia di Costantino, alla quale Procopio sosteneva di appartenere tramite la parentela con Giuliano. Per controbilanciare questo espediente, Valente aveva nel frattempo inviato richiesta a Arbizione, che all'epoca si era ritirato dal servizio militare, a unirsi a lui. L'errore di inimicarsi Arbizione risult\u00f2 cos\u00ec fatale a Procopio: infatti Arbizione era molto stimato da gran parte dei soldati al servizio dell'usurpatore, per cui, quando pass\u00f2 dalla parte di Valente, riusc\u00ec a spingere molti dei soldati di Procopio a defezionare in favore dell'imperatore legittimo.\nL'esercito di Valente, condotto da Arbizione, pass\u00f2 per Sardi, e si scontr\u00f2, probabilmente agli inizi di aprile 366, con l'armata di Procopio nei pressi di Tiatira. L'esercito di Procopio era condotto dal \"magister equitum\" Gomoario e dall'altro generale Ormisda. Arbizione riusc\u00ec per\u00f2 facilmente a persuadere Gomoario, di cui era amico, a defezionare in favore di Valente con tutte le sue truppe. Ammiano Marcellino afferma che Arbizione, rivolgendosi ai soldati che combattevano per l'usurpatore, defin\u00ec Procopio un brigante pubblico, e le esort\u00f2 ad abbandonarlo e a passare dalla sua parte. Ammiano afferma anche che Gomoario, all'apprendere di ci\u00f2, anche se avrebbe potuto eludere il nemico e ritornare in sicurezza da dove era venuto, essendosi reso conto che l'accampamento dell'Imperatore era convenientemente vicino, si consegn\u00f2 l\u00ec con il pretesto di essere un prigioniero, fingendo di essere stato circondato da una divisione dell'esercito nemico che era apparsa all'improvviso. Questa \u00e8 la versione di Ammiano Marcellino, che non cita esplicitamente alcuna battaglia di Tiatira. A parlare esplicitamente della battaglia di Tiatira \u00e8 Zosimo che narra che inizialmente la battaglia sembr\u00f2 volgere a favore dei soldati di Procopio, condotte dal persiano Ormisda, quando Gomoario, che fingeva di combattere per Procopio ma in realt\u00e0 intendeva tradirlo in favore dell'Imperatore legittimo, grid\u00f2 il nome di Augusto e pass\u00f2 dalla parte di Valente, insieme a numerosi altri che lanciarono il medesimo grido; a causa del tradimento di parte dell'esercito di Procopio, la Battaglia di Tiatira si rivel\u00f2 un successo per le truppe di Arbizione.\nConseguenze.\nDisfatta di Procopio.\nIncoraggiato da ci\u00f2, Valente marci\u00f2 rapidamente in Frigia, e si scontr\u00f2 nei pressi di Nacolia con le truppe nemiche; la battaglia ebbe esito incerto fino a quando Agilone, il comandante delle truppe di Procopio, trad\u00ec l'usurpatore con un'improvvisa defezione, e fu seguito da molti che decisero di passare dalla parte dell'Imperatore.\nQuando ebbe luogo questo avvenimento inaspettato, Procopio, abbandonando ogni speranza di salvezza, smont\u00f2 da cavallo e cerc\u00f2 un nascondiglio ai piedi delle colline, seguito da Florenzio e dal tribuno Barcalba, che era noto fin dai tempi di Costantino per le gesta militari compiute in numerose guerre, e ora condotto al tradimento per necessit\u00e0 ma non per inclinazione. Nel corso della notte, Procopio, trovando impossibile fuggire, e rimasto senza risorse, fu all'improvviso catturato e legato dai suoi compagni e nel corso del mattino successivo (27 maggio) condotto all'Imperatore; fu immediatamente giustiziato.\nValente, montando indignazione contro Florenzio e Barcalba, ordin\u00f2 che fossero giustiziati, nonostante gli avessero consegnato Procopio. Ammiano Marcellino condanna l'atto di Valente, perch\u00e9 se essi avessero tradito il loro principe legittimo, sarebbe stato giusto giustiziarli; ma poich\u00e9 avevano tradito un ribelle e un nemico alla tranquillit\u00e0 dello Stato, avrebbero dovuto ricevere un'ampia ricompensa per aver compiuto un'azione tanto memorabile. Procopio fu cos\u00ec giustiziato all'et\u00e0 di quarant'anni e dieci mesi.\nRivolta di Marcello.\nNel frattempo, Marcello, un ufficiale della guardia parente di Procopio, da lui posto al comando della guarnigione di Nicea, quando fu informato del tradimento dei soldati e dell'esecuzione di Procopio, uccise Sereniano, che era tenuto prigioniero nel palazzo; secondo Ammiano Marcellino, se Sereniano fosse sopravvissuto alla vittoria di Valente, a causa della sua grande influenza che esercitava su Valente, imperatore sempre incline alla crudelt\u00e0, avrebbe fatto s\u00ec che fossero eseguite molte crudeli esecuzioni. Dopo aver ucciso Sereniano, Marcello, con una marcia rapida, si impadron\u00ec di Calcedonia e tent\u00f2 di usurpare la porpora, commettendo tuttavia due errori di valutazione: riteneva che i tremila goti che erano stati inviati in sostegno di Procopio potevano essere a piccolo costo persuasi ad appoggiarlo, e inoltre era ignaro di quanto successo nell'Illirico. Mentre questi avvenimenti allarmanti stavano avendo luogo, infatti, Equizio, essendo stato informato da fonti attendibili che la guerra si era spostata in Asia, decise di intervenire in sostegno di Valente, essendo ancora ignaro della sconfitta di Procopio; pass\u00f2 dunque tramite i Succi, e tent\u00f2 di espugnare Filippopoli, l'antica Eumolpia, che era occupata da una guarnigione nemica. Si trattava di una citt\u00e0 collocata in una posizione di importanza strategica fondamentale, che probabilmente si sarebbe rivelata un ostacolo alla sua marcia verso l'Asia se l'avesse lasciata alle spalle senza averla espugnata. Ma quando, alcuni giorni dopo, apprese dell'usurpazione di Marcello, invi\u00f2 contro lui un distaccamento del suo esercito: essi riuscirono in breve tempo a sconfiggerlo e a catturarlo; Marcello fu rinchiuso in prigione e pochi giorni dopo fu giustiziato, dopo aver sofferto i supplizi della tortura insieme ai suoi seguaci.\nQuando l'Imperatore Valente scopr\u00ec che Marcello aveva fatto uso di una veste imperiale, si adir\u00f2 al punto da punire in modo crudele, spesso senza nemmeno un processo legale, non solo coloro che erano coinvolti direttamente nell'usurpazione, ma anche coloro che non avevano denunciato tempestivamente tali trame, nonch\u00e9 tutti i parenti e amici dei congiurati, compresi quelli che non avevano minimamente preso parte all'usurpazione. I sospettati di aver preso parte alle due usurpazioni furono puniti con esecuzioni e altre punizioni crudeli; queste misure crudeli erano motivate dalla necessit\u00e0 di disincentivare ulteriori usurpazioni. In particolare furono puniti i difensori di Filippopoli, rei di aver opposto una tenace resistenza all'assedio delle truppe legittimiste. Altre persone, invece, tramite l'influenza di intercessori, ricevettero clemenza, e tra questi spiccava Arazio, prefetto sotto Procopio, che, per intercessione del genero Agilone, fu punito solo con l'esilio su un'isola, dalla quale sarebbe poi fuggito. Nel frattempo Eufrasio e Fromenio furono inviati in Occidente per richiesta di Valentiniano: Fromenio fu deportato nel Chersoneso, venendo punito pi\u00f9 severamente di Eufrasio, anche se la loro situazione era la stessa, in quanto era stato un favorito dell'Imperatore Giuliano.\nGuerra contro i Goti.\nDopo che Procopio era stato definitivamente sconfitto in Frigia, e fu posta fine alla guerra civile, il \"magister equitum\" (comandante della cavalleria) Vittore fu inviato presso i Goti per indagare perch\u00e9 una nazione amica dei Romani, e legata ad esso da trattati di equa pace, aveva fornito assistenza militare a un usurpatore che stava guerreggiando contro l'Imperatore legittimo. I Goti, per giustificare la propria condotta, mostrarono le lettere ricevute dal gi\u00e0 menzionato Procopio, nel quale l'usurpatore asseriva di aver assunto la sovranit\u00e0 come era suo diritto, a causa della stretta parentela alla famiglia di Costantino; ed essi asserivano che ci\u00f2 giustificava il loro errore. Quando Vittore riport\u00f2 tali giustificazioni all'Imperatore Valente, quest'ultimo, ritenendole frivole, decise di intraprendere una spedizione punitiva contro i Goti.\nAll'inizio della primavera del 367, dopo aver raccolto una grande armata e collocato il proprio accampamento nei pressi di una fortezza di nome Daphne, valic\u00f2 il Danubio attraverso un ponte di barche invadendo il territorio nemico senza incontrare alcuna resistenza: il nemico, infatti, timoroso di dover affrontare un esercito tanto potente, prefer\u00ec ritirarsi sui monti dei Serri, pressoch\u00e9 inaccessibili a chi non conoscesse i luoghi, permettendo all'armata di Valente di saccheggiare i loro territori; per non ritornare in territorio romano senza aver ottenuto risultati, Valente invi\u00f2 quindi il \"magister peditum\" Arinteo a saccheggiare le pianure limitrofe, e questi riusc\u00ec a catturare alcune delle famiglie gotiche che ancora non erano riuscite a trovare riparo nelle regioni montagnose; dopo aver ottenuto questo risultato, Valente ritorn\u00f2 in territorio romano con il suo esercito, senza aver inflitto o sofferto alcun danno serio. L'anno successivo, nel 368, le inondazioni del Danubio impedirono a Valente di riprendere la spedizione punitiva contro i Goti; l'Imperatore rimase nei pressi della citt\u00e0 di Capri, dove si accamp\u00f2 fino all'autunno; dopo essersi reso conto che non era pi\u00f9 possibile sperare di attraversare il Danubio per quell'anno a causa delle inondazioni del fiume, decise di ritirarsi a Marcianopoli per svernarvi. All'inizio del 369 l'esercito di Valente invase di nuovo il territorio dei Goti, attraversando il Danubio su un ponte di barche a Nivors; con una rapida marcia attacc\u00f2 i Greutungi e sconfisse Atanarico, re dei Goti, che os\u00f2 resistergli anche senza forza adeguata, ma che poi fu costretto a salvarsi con la fuga.\nRitornato a Marcianopoli per svernarvi, Valente ricevette numerose ambascerie dei Goti, i quali gli imploravano la pace per due motivi: il primo era costituito dal timore dei Goti di subire ulteriori incursioni nei loro territori per mano dell'Imperatore; il secondo era costituito dalla necessit\u00e0 di ristabilire le relazioni commerciali con Roma, in quanto, a causa dell'interrompersi di questi scambi commerciali, essi cominciarono a soffrire la carenza di beni primari. L'Imperatore, disponibile a negoziare, invi\u00f2 presso di loro Vittore e Arinteo, a quell'epoca i comandanti della fanteria e della cavalleria; e quando gli comunicarono, tramite lettere, che i Goti erano disposti ad aderire alle condizioni proposte, la pace fu firmata.\nBibliografia.\nFonti primarie\nFonti moderne"}
{"id": "762114", "revid": "709406", "url": "https://it.wikipedia.org/wiki?curid=762114", "title": "Presidente della Federazione russa", "text": ""}
{"id": "762120", "revid": "729019", "url": "https://it.wikipedia.org/wiki?curid=762120", "title": "Battaglia di Reims (356)", "text": "La battaglia di Reims fu combattuta nel 356 tra il \"Cesare\" Giuliano e gli Alamanni: Giuliano riport\u00f2 una sconfitta, ma riusc\u00ec a riprendersi e a sventare la minaccia degli Alamanni vincendo la Battaglia di Strasburgo."}
{"id": "762121", "revid": "85709", "url": "https://it.wikipedia.org/wiki?curid=762121", "title": "Carlomanno, figlio di Pipino III", "text": ""}
{"id": "762123", "revid": "7969", "url": "https://it.wikipedia.org/wiki?curid=762123", "title": "Enjoy the silence", "text": ""}
{"id": "762133", "revid": "287204", "url": "https://it.wikipedia.org/wiki?curid=762133", "title": "Rudolf Erich Raspe", "text": "Biografia.\nBibliotecario di Hannover, rivel\u00f2 in molti campi una vasta erudizione: pubblic\u00f2 in latino lavori di storia naturale (1763) e cur\u00f2 un'importante edizione delle opere di Gottfried Wilhelm Leibnitz (1765).\nFu professore di archeologia a Kassel. I suoi scritti di geologia e mineralogia gli diedero tale fama che Benjamin Franklin gli fece visita nel suo secondo viaggio in Europa. Appropriatosi di una somma che aveva in consegna per far fronte ai debiti, dovette riparare in Inghilterra, dove venne radiato dalla Royal Society, visse della sua attivit\u00e0 di pubblicista e di traduttore, finch\u00e9 un'altra truffa non lo costrinse a riparare in Irlanda. \nLa sua popolarit\u00e0 \u00e8 gran parte dovuta alla \"Storia dei meravigliosi viaggi e delle campagne di Russia del barone di M\u00fcnchhausen\" (\"Baron M\u00fcnchhausen's narrative of his marvellous travels and campaigns in Russia\"), scritta in inglese e conosciuta in Italia come \"Le avventure del barone di M\u00fcnchhausen\".\nNell'opera, Raspe rielabora alcuni aneddoti, da lui pubblicati su una rivista berlinese, che narrano le buffe, iperboliche spacconate da lui attribuite ad un personaggio realmente esistito, il barone Karl Hyeronimus von M\u00fcnchhausen, un avventuroso aristocratico del Braunschweig, che dopo aver guerreggiato con i russi contro i turchi da il 1740 a il 1741, si stabil\u00ec ad Hannover nel suo podere di Bodenwerder divertendosi a raccontare ai suoi amici inverosimili avventure di caccia.\nL'opera, rielaborata e tradotta in tedesco dal grande Gottfried Burger, divenne popolarissima in tutto il mondo."}
{"id": "762134", "revid": "24443", "url": "https://it.wikipedia.org/wiki?curid=762134", "title": "Chiesa di San Lorenzo del Guarini", "text": ""}
{"id": "762136", "revid": "122897649", "url": "https://it.wikipedia.org/wiki?curid=762136", "title": "Tiatira", "text": "Tiatira (: ; ) fu una citt\u00e0 in Lidia, corrispondente all'attuale Akhisar, in Turchia, nota principalmente per essere una delle sette chiese dell\u2019Asia cui sono rivolte le parole del Vivente nell\u2019Apocalisse dell\u2019Apostolo Giovanni.\nFu di origine lidia o forse fondata da Seleuco I. Qui, secondo Strabone, venne fondata una colonia macedone, ove si veneravano Esculapio, Bacco, Artemide e soprattutto Apollo, in onore del quale venivano celebrati dei giochi.\nSi racconta che al termine della prima guerra mitridatica, qui si accamp\u00f2 Flavio Fimbria, il quale raggiunto ed assediato da Lucio Cornelio Silla, persa la stima e l'obbedienza da parte dei suoi soldati, ottenne da Silla l'autorizzazione a lasciare liberamente il suo accampamento, esonerato da ogni forma di comando. Recatosi a Pergamo, colto da una profonda disperazione, prefer\u00ec darsi la morte nel tempio di Esculapio. Secondo invece Plutarco, Fimbria si diede la morte all'interno del suo campo.\nAlcune costruzioni vi furono iniziate da Vespasiano, mentre gli imperatori Adriano (123) e Caracalla (215) visitarono la citt\u00e0. Nel 366 fu teatro della battaglia di Tiatira, in cui le truppe di Valente (imperatore romano) sconfissero il generale dell'usurpatore Procopio."}
{"id": "762137", "revid": "1226", "url": "https://it.wikipedia.org/wiki?curid=762137", "title": "Fair trade", "text": ""}
{"id": "762143", "revid": "33689", "url": "https://it.wikipedia.org/wiki?curid=762143", "title": "Don Daglow", "text": "Noto per aver creato una serie di pionieristici giochi di simulazione e di ruolo, come anche per il primo videogioco di baseball per computer e il primo MMORPG grafico, il tutto tra il 1971 e il 1995. Ha fondato gli Stormfront Studios nel 1988, con i quali ha creato il celebre MMORG \"Neverwinter Nights\". Fino al 2006, pi\u00f9 di 10 milioni di giochi Stormfront sono stati venduti.\nTitoli realizzati.\nAnni Ottanta: Intellivision e Electronic Arts.\nNel 1980, Daglow \u00e8 stato assunto alla Mattel come programmatore di titoli per Intellivision.\nDopo l'assunzione di altri programmatori da parte di Mattel, Daglow venne promosso a responsabile dello sviluppo di videogiochi. Partecip\u00f2 anche al progetto dell'Entertainment Computer System.\nIn seguito alla crisi dei videogiochi del 1983, Daglow venne chiamato alla Electronic Arts dal suo fondatore Trip Hawkins, per raggiungere il team di produttori formato da Joe Ybarra e Stewart Bonn.\nDurante la fine degli anni Ottanta, Daglow lavor\u00f2 per la Br\u00f8derbund, dove supervision\u00f2 la creazione dell'originale \"Prince of Persia\", della conversione DOS dell'arcade \"Star Wars\", e delle serie \"Ancient Art of War\" e \"Where in the World Is Carmen Sandiego?\". Sar\u00e0 inoltre il fautore dell'accordo con la Maxis per la distribuzione di \"SimCity\" e dell'acquisto della licenza di Guerre stellari.\nAnni Novanta e 2000: Stormfront Studios.\nNel 1988 Daglow fond\u00f2 una nuova compagnia, chiamata Stormfront Studios e con sede a San Rafael, in California.\nTra il 1988 e il 1995, Daglow ha ideato (o co-ideato) diversi titoli:\nNel 1995 Daglow ha abbandonato il suo ruolo di designer per diventarne amministratore delegato."}
{"id": "762145", "revid": "36426", "url": "https://it.wikipedia.org/wiki?curid=762145", "title": "Monastero dell'Escorial", "text": "Il monastero dell'Escorial, anche detto di San Lorenzo del Escorial, in italiano Escuriale o Escoriale, si trova in Spagna, nella comunit\u00e0 autonoma di Madrid, nel comune di San Lorenzo de El Escorial. Fu fatto costruire da Filippo II come residenza e pantheon dei re di Spagna, fu costruito tra il 1563 e il 1584 per essere monastero e chiesa, oltre che dimora regale. Nel 1984 \u00e8 stato dichiarato Patrimonio dell'Umanit\u00e0 dell'UNESCO.\nStoria.\nIl complesso monumentale progettato e iniziato nel 1563 da Juan Bautista de Toledo fu poi continuato con poche modifiche e finito nel 1585 dall'architetto Juan de Herrera con l'ausilio di altri architetti come Juan de Minjares, Giovan Battista Castello detto \"Il Bergamasco\" e Francisco De Mora, tanto da essere considerato un esempio di stile manieristico herreriano.\nL'enorme costruzione, che si presenta esternamente in forma quadrangolare con quattro torri angolari e una facciata monumentale, \u00e8 lunga 208 metri e larga 162, \u00e8 costruita con granito grigio-bruno e coperta di lastre di ardesia blu e conta 4 000 stanze, 7 600 finestre, pi\u00f9 di 3 200 porte, 86 scaloni, 16 cortili, 15 chiostri e 88 fontane.\nLa pianta dell'edificio ha la forma di una graticola in ricordo del supplizio di morte subito da san Lorenzo arso vivo. L'impressione che si ricava \u00e8 di austera freddezza nonostante la sua grandiosit\u00e0 e rispecchia l'ortodossia cattolica e la grandezza imperiale di Filippo II che ne segu\u00ec le fasi della costruzione. Il re amava riposare in questo luogo e vi volle trascorrere i suoi ultimi giorni fino alla morte, avvenuta nel 1598.\n\u00c8 considerato a ragione un tempio della storia, della cultura e dell'arte dei secoli XVI-XVII, particolarmente felici per la Spagna. A costruzione completata inviarono opere oppure furono chiamati dall'Italia e dalla Spagna gli artisti pi\u00f9 accreditati del tempo: Pellegrino Tibaldi, Federico Zuccari, Alonso S\u00e1nchez Coello, Leone e Pompeo Leoni, Tiziano, El Greco, Juan G\u00f3mez de Mora, Giovanni Battista Crescenzi, Diego Vel\u00e1zquez, Luca Giordano, Luca Cambiaso, il gi\u00e0 citato Giovan Battista Castello, Juan Bautista Monegro, Luis de Carvajal, Juan Fern\u00e1ndez de Navarrete, Granello e altri.\nL'Escorial \u00e8 stata la tomba dell'imperatore Carlo V, e nel monastero venne anche sepolta Isabella Gonzaga (\u2020 1593), figlia di Ferrante Gonzaga, primo marchese di Castiglione. Nel 2013 la zecca spagnola ha dedicato una moneta commemorativa da 2 euro al monastero.\nLa struttura.\nIl monumento si compone di diverse parti:\nPochi chilometri pi\u00f9 a sud, a sinistra della strada per Avila, sulla sommit\u00e0 di un colle roccioso, c'\u00e8 la \"Silla del Rey\" (la Sedia del re); un incavo nella roccia in cui Filippo II era solito sedere e osservare dall'alto i lavori della costruzione dell'Escorial. Nelle vicinanze si trova la \"Casita de Arriba\", gi\u00e0 piccola residenza e studio del principe Juan Carlos I di Spagna con mobili e arredi in stile impero.\nDintorni.\nA 9 chilometri \u00e8 la Valle de los Ca\u00eddos (Valle dei Caduti) che prende il nome dal grandioso monumento ai caduti della guerra civile spagnola, in una zona solitaria e suggestiva di boschi di pini e di rocce di granito grigio. Il complesso monumentale \u00e8 costituito da una grandiosa e grande basilica-cripta a una sola navata con transetto e cupola. \u00c8 scavata interamente nella roccia e sopra di essa sul costone roccioso s'innalza un'enorme croce di cemento armato alta 150 metri. Dietro alla croce c'\u00e8 un vasto monastero benedettino di pi\u00f9 recente costruzione.\nL'interno della chiesa, in cui si entra da una porta bronzea scolpita e poi attraverso un gigantesco cancello, \u00e8 arredato riccamente alle pareti con otto enormi arazzi raffiguranti scene dell'Apocalisse tessuti a Bruxelles, con bronzi, marmi, statue e mosaici moderni; sulla cupola un grandioso mosaico moderno rappresentante Cristo fra angeli, santi, eroi e martiri di Spagna che si muovono verso la gloria divina. Ospita al centro sotto la cupola i sepolcri di Francisco Franco, i cui resti furono traslati nell'ottobre del 2019 al cimitero di Mingorrubio nel quartiere madrileno del Pardo, dittatore capo dello stato dal 1938 al 1975 e di Jos\u00e9 Antonio Primo de Rivera, fondatore della Falange spagnola sovrastati da due semplici lapidi sepolcrali con il solo nome di ciascuno dei due."}
{"id": "762148", "revid": "1573940", "url": "https://it.wikipedia.org/wiki?curid=762148", "title": "Aneta Konieczna", "text": "Ha vinto due bronzi nel K2\u00a0500\u00a0m alle Olimpiadi di Sydney 2000 e Atene 2004, sempre in coppia con Beata Soko\u0142owska-Kulesza. A Pechino 2008 ha vinto invece l'argento, sempre nella stessa gara, ma in coppia con Beata Miko\u0142ajczyk."}
{"id": "762153", "revid": "1573940", "url": "https://it.wikipedia.org/wiki?curid=762153", "title": "Beata Soko\u0142owska-Kulesza", "text": "Ha vinto due bronzi nel K2\u00a0500\u00a0m alle Olimpiadi di Sydney 2000 e Atene 2004, sempre in coppia con Aneta Pastuszka. Ha inoltre vinto numerose medaglie ai mondiali."}
{"id": "762161", "revid": "1086846", "url": "https://it.wikipedia.org/wiki?curid=762161", "title": "Taranto Sport 2005-2006", "text": "Questa voce raccoglie le informazioni riguardanti il Taranto Sport nelle competizioni ufficiali della stagione 2005-2006.\nStagione.\nNella stagione 2005-2006 la societ\u00e0 ha militato nel girone C del Campionato di Serie C2, classificandosi seconda alle spalle del e conseguendo la promozione in Serie C1 l'11 giugno 2006 dopo aver vinto la finale dei play-off contro il Rende (andata 1-1; ritorno 1-0).\nMaglie e sponsor.\nLo sponsor tecnico per la stagione 2005-2006 \u00e8 la Umbro, mentre gli sponsor ufficiali sono la ProJet e la Taranto citt\u00e0 d a..mare. Durante la stagione i rossobl\u00f9 hanno vestito due tipi differenti di prime divise: la prima divisa presentava le classiche strisce rossobl\u00f9 verticali, la seconda bianca con una fascia sulla spalla rossobl\u00f9 e la terza interamente arancione. La casacca del portiere era azzurra oppure nera con le spalle leopardate\nRosa.\nElenco dei giocatori della nella stagione 2005/06."}
{"id": "762164", "revid": "716642", "url": "https://it.wikipedia.org/wiki?curid=762164", "title": "Associazione Sportiva Pro Gorizia", "text": "L'Associazione Sportiva Pro Gorizia \u00e8 una societ\u00e0 calcistica italiana con sede nella citt\u00e0 di Gorizia.\nStoria della societ\u00e0.\nLa fondazione del primo club calcistico di Gorizia, lo \"Jugoslavia\", comprendente giovani studenti, risale al 1907, ai tempi dell'Impero austro-ungarico. Dopo la prima guerra mondiale l'Italia espanse i suoi confini ad est e inglob\u00f2 nel suo territorio Gorizia; tutte le associazioni fondate in precedenza furono sciolte e nel 1919 si costitu\u00ec la prima formazione calcistica unitaria della citt\u00e0 di Gorizia\nLa nascita ufficiale dell\"Associazione Sportiva Pro Gorizia\" avvenne, per\u00f2, il 9 marzo 1923, quando in una sala del Caff\u00e8 Adriatico, tredici soci sottoscrissero l'atto costitutivo.. Il primo presidente della neonata societ\u00e0 fu Atto Retti Marsani, i colori sociali il bianco e azzurro; la sede e il campo da gioco erano situate in Corso Verdi e in Villa Lantieri, diventato poi Stadio Littorio e successivamente Baiamonti.\nAl momento della costituzione del sodalizio, la Pro Gorizia, nei suoi primi campionati ottenne la promozione in Seconda Divisione nel 1925 e in Prima Divisione nel 1929, nel quale milit\u00f2 fino alla stagione 1934-1935 quando la categoria venne rinominata Serie C.\nPer tutti gli anni trenta la Pro Gorizia milit\u00f2 in Serie C, sfiorando la promozione in Serie B al termine del campionato 1941-1942, quando il quoziente reti le cost\u00f2 il salto di categoria a favore di Cremonese e di Roma, e ottenendola l'anno successivo, quando i campionati furono per\u00f2 sospesi per cause belliche, con Aldo Paolo Tacchini presidente fino al 1972. La squadra, ammessa al campionato di Serie B 1946-1947, schier\u00f2 in squadra il futuro commissario tecnico Enzo Bearzot, campione del Mondo con l'Italia nel 1982, ma la pesante situazione in cui versava il territorio giuliano compromise il campionato dei bianco-azzurri, che retrocessero, salvo poi essere ripescati per il campionato successivo cos\u00ec com'era successo in Serie A per la . Anche il campionato successivo si concluse con la retrocessione e fu l'ultima apparizione in Serie B.\nDalla retrocessione in Serie C, i bianco-azzurri assistettero ad un rapido declino fino a scendere al termine del campionato di Serie C 1951-1952, in Quarta Serie rimanendoci per molti anni alternandosi con la Prima Categoria Regionale.\nNel gennaio del 1972, la squadra si trasfer\u00ec nel nuovo lo Stadio della Campagnuzza, oggi intitolato ad Enzo Bearzot, che divenne il nuovo terreno di gioco della squadra che milit\u00f2 nei campionati dilettantistici e regionali.\nAl termine dell'Interregionale 1981-1982, dopo trent'anni dall'ultima apparizione in un campionato professionistico, i bianco-azzurri vinsero il proprio girone, conquistando la promozione in Serie C2 dove rimasero per un triennio. Durante quel periodo, la societ\u00e0 poteva vantare tra le sue file allenatori come Edoardo Reja e giocatori come Luigi Delneri, che nella stagione 1983-1984 erano i protagonisti assoluti della compagine goriziana. Nel 1987, due anni dopo la retrocessione nel Campionato Interregionale, la Pro Gorizia in gravi difficolt\u00e0 economiche venne rilevata da Giancarlo Pozzo, fratello del pi\u00f9 noto Giampaolo Pozzo proprietario dell'Udinese, che durante la sua presidenza allest\u00ec una squadra con lo scopo di ritornare al pi\u00f9 presto in Serie C2 insieme a Luigi Delneri alla sua prima esperienza da tecnico.\nNegli anni a seguire, la squadra conobbe una lunga alternanza tra vari presidenti, i quali riuscirono a mantenere sempre la Pro Gorizia nel Campionato Interregionale, con solo due brevi parentesi di una stagione in Eccellenza Regionale. In quel periodo, nella stagione 1994-1995, nell'Interregionale avvenne lo storico derby con la Triestina appena fallita per la prima volta, poi vi fu un lento declino che port\u00f2 fino al fallimento della societ\u00e0 nel 2003, quando, per volont\u00e0 di un gruppo di appassionati sotto la spinta di don Sergio Ambrosi, rilevarono il club, attraverso l'aiuto delle istituzioni e di alcuni imprenditori locali, riuscendo a mantenere l'affiliazione per meriti sportivi e ad iscrivere la squadra al campionato di Eccellenza.\nNel 2005 subentr\u00f2 poi alla presidenza Manganelli, che mantenne la carica fino al 2008 collezionando una retrocessione l'anno precedente del campionato di Promozione restandoci fino alla stagione 2010-2011.\nDal 2011, con Paolo Bressan al timone della societ\u00e0 (fino al 2016), la Pro Gorizia nel suo primo anno di gestione sfior\u00f2 la promozione in Eccellenza, ma gli anni successivi prosegu\u00ec l'agonia del sodalizio dapprima con una salvezza all'ultima giornata, e poi con la clamorosa retrocessione in Prima Categoria nel 2011. Dopo due buoni campionati di Prima Categoria, in cui in particolare nella stagione 2012-2013 vennero sfiorati i play-off, l'annata successiva culmin\u00f2 con un'altra retrocessione in Seconda Categoria dopo aver perso i play-out contro la Ponziana.\nSuccessivamente a partire dal 2014 al 2016, i biancocelesti conquistarono una doppia promozione dalla Seconda Categoria al campionato di Promozione.\nNella stagione 2017-2018 i biancazzurri ottengono la promozione in Eccellenza a distanza di 12 anni dall'ultimo campionato disputato."}
{"id": "762165", "revid": "809415", "url": "https://it.wikipedia.org/wiki?curid=762165", "title": "John Corbett", "text": "Biografia.\nInizia a farsi conoscere grazie al ruolo di Chris Stevens nella serie tv \"Un medico tra gli orsi\", ruolo che ricopre dal 1990 al 1995. \u00c8 conosciuto anche per la sua partecipazione al film \"Il mio grosso grasso matrimonio greco\", di cui \u00e8 protagonista. Partecipa alla serie tv \"Sex and the City\", dove interpreta Aidan, che vive un'intensa storia d'amore con Carrie Bradshaw, interpretata da Sarah Jessica Parker. Recita anche nei film \"Serendipity\", \"Quando meno te lo aspetti\" di Garry Marshall, \"Se ti investo mi sposi?\" con Kim Basinger, \"Nata per vincere\" con Hilary Duff e nell'horror \"The Messengers\". Nel 2006 pubblica un album country intitolato semplicemente \"John Corbett\", lanciato dal primo singolo \"Good to Go\".\nVita privata.\nCorbett \u00e8 stato educato dalla chiesa cattolica, ma \u00e8 un cristiano rinato. Nel dicembre 2020, in piena pandemia COVID-19 si \u00e8 sposato con la sua partner dal 2002, l'attrice statunitense Bo Derek. \"Non volevamo che il 2020 fosse quella cosa per cui tutti guardandosi indietro avrebbe provato odio - ha detto l'attore -. Abbiamo pensato che dopo 20 sposarsi sarebbe stata una cosa bella da fare\". Non ha avuto figli.\nDoppiatori italiani.\nNelle versioni in italiano dei suoi film, John Corbett \u00e8 stato doppiato da:"}
{"id": "762167", "revid": "48040", "url": "https://it.wikipedia.org/wiki?curid=762167", "title": "Pro Gorizia", "text": ""}
{"id": "762168", "revid": "1573940", "url": "https://it.wikipedia.org/wiki?curid=762168", "title": "Andreas Ihle", "text": ""}
{"id": "762169", "revid": "3082", "url": "https://it.wikipedia.org/wiki?curid=762169", "title": "Battaglia di Mursa Major", "text": ""}
{"id": "762171", "revid": "88740", "url": "https://it.wikipedia.org/wiki?curid=762171", "title": "Claude Barzotti", "text": "Biografia.\nNacque in Belgio da genitori italiani e crebbe in Italia. Si trasfer\u00ec poi in Belgio all'et\u00e0 di 18 anni e successivamente ha vissuto a Court-Saint-\u00c9tienne. Non si \u00e8 mai sposato ed ha due figlie, Vanessa e Sara. Suo fratello Alessandro \u00e8 il suo manager. Con la sua voce roca ebbe grande successo negli anni '80 ed '90.\nCarriera.\nBarzotti inizi\u00f2 la propria carriera con il successo \"Madame\", che raggiunse le copie vendute in pochi mesi in Francia e Belgio nel 1981.\nIn quello stesso anno pubblic\u00f2 il disco polemico \"Le Rital\", che rivendicava le sue origini italiane (il termine \"rital\" \u00e8 un termine dispregiativo francese usato per definire gli Italiani).\nNegli anni ottanta e novanta Barzotti ottenne i suoi maggiori successi, come con il disco \"Amami\", andando anche nel Qu\u00e9bec ed in Italia.\nRicevette alcune critiche per la canzone \"La France est aux Fran\u00e7ais\", considerata xenofoba."}
{"id": "762172", "revid": "6923", "url": "https://it.wikipedia.org/wiki?curid=762172", "title": "Battaglia di Mursa Maggiore", "text": "La battaglia di Mursa Maggiore fu combattuta nel 351 tra l'esercito dell'imperatore romano Costanzo II e le forze dell'usurpatore Magnenzio. Fondamentale per la vittoria di Costanzo II fu il tradimento del franco Claudio Silvano, comandante di una forte ala di cavalleria per conto di Magnenzio.\nLa sconfitta ridusse notevolmente le possibilit\u00e0 di successo della ribellione di Magnenzio: l'usurpatore, che aveva perso nella battaglia il proprio fidato \"magister officiorum\" Marcellino, avrebbe sofferto la sconfitta decisiva due anni dopo, alla battaglia di Mons Seleucus. La battaglia ebbe anche un significato religioso, in quanto Magnenzio aveva ripristinato alcuni diritti per i pagani, mentre Costanzo arriv\u00f2 a lasciare il campo di battaglia per pregare sulla vicina tomba di un martire; il vescovo di Mursa, Valente, rifer\u00ec di aver saputo della vittoria di Costanzo direttamente da un angelo.\nSi tratt\u00f2 di una delle pi\u00f9 sanguinose battaglie della storia romana: secondo Giovanni Zonara (xiii 8.17), Magnenzio perse due terzi delle sue truppe e Costanzo met\u00e0 delle proprie, per un totale di 54.000 uomini. Perdite tuttavia che non scossero alle fondamenta la potenza militare di Roma, n\u00e9 provocarono tra i contemporanei l'eco profonda di cui \u00e8 testimonianza questa battaglia.\nAntefatti.\nAll'inizio del 350, l'Impero romano era diviso tra i due fratelli Costante I e Costanzo II, figli di Costantino I; Costante governava sull'Occidente, fino alla Grecia e alla Libia incluse, Costanzo sull'Oriente. Nel gennaio di quell'anno un generale di Costante si ribell\u00f2 al proprio imperatore e lo fece uccidere; Magnenzio, questo il nome dell'usurpatore, tent\u00f2 dapprima di stringere alleanza con Costanzo, poi, anche a seguito della breve rivolta di Vetranione, si rese conto che uno solo di loro due avrebbe potuto regnare.\nNel gennaio 351 Magnenzio entr\u00f2 ad Aquileia, poi, durante l'estate, occup\u00f2 Siscia, in Pannonia. Costanzo invi\u00f2 il proprio prefetto del pretorio d'Oriente, Flavio Filippo, a negoziare con Magnenzio, richiedendo che l'usurpatore si ritirasse in Gallia. Il discorso di Filippo, che fece leva sul senso di fedelt\u00e0 dei soldati di Magnenzio (che erano stati di Costante) alla dinastia costantiniana and\u00f2 vicino a vincerne la lealt\u00e0; solo l'abilit\u00e0 di Magnenzio nel ricordare ai propri uomini le vessazioni di Costante gli permise di riavere il controllo della situazione. Magnenzio invi\u00f2 a sua volta un'ambasciata a Costanzo, guidata dal senatore Tiziano, con una proposta provocatoria; ovviamente l'ambasciata fall\u00ec.\nLasciata Sciscia, Magnenzio si diresse su Sirmio, che per\u00f2 non riusc\u00ec a conquistare; pass\u00f2 allora oltre, raggiungendo Mursa, dove per\u00f2 i cittadini gli impedirono l'accesso con tutti i mezzi. Nel frattempo arrivarono anche le truppe di Costanzo, e Magnenzio tent\u00f2 di attirarle in una imboscata in uno stadio ricoperto dagli alberi, ma lo stratagemma non ebbe successo e Magnenzio perse tutti gli uomini che aveva impegnato nello scontro.\nIl giorno dopo, 28 settembre 351, i due eserciti si schierarono a battaglia.\nForze in campo.\nL'esercito orientale di Costanzo II era costituito da molte truppe di cavalleria pesante sul modello persiano, i catafratti, e arcieri a cavallo, quasi tutti reclutati in Asia; le fanterie legionarie, erano in pratica quelle illiriche del precedente usurpatore Vetranione.\nMagnenzio poteva contare su un esercito inferiore della met\u00e0 di quello orientale, ma su soldati tradizionalmente pi\u00f9 validi di quelli asiatici; galli, germani, britanni, pannoni, perlopi\u00f9 legionari e ausiliari. Magnenzio aveva dovuto prendere misure repressive in Italia dopo la rivolta di Nepoziano.\nPoco prima dell'inizio della battaglia, il tribuno Claudio Silvano, uno dei comandanti di Magnenzio, disert\u00f2 con la propria cavalleria franca a favore di Costanzo.\nCostanzo dispose le proprie truppe con il fiume Drava alla propria destra e il Danubio alle spalle, in modo che ai suoi soldati fosse chiaro che potevano solo vincere o essere massacrati. Ai fianchi si trovava la cavalleria pesante catafratta mista ad arcieri, al centro la fanteria pesante, alle terga di questa, altri arcieri e frombolieri appiedati.\nBattaglia.\nLa battaglia ebbe inizio nel tardo pomeriggio. Lo squilibrio delle forze era soprattutto nell'ala sinistra dello schieramento di Costanzo, rispetto a quella destra di Magnenzio, e proprio da l\u00ec part\u00ec l'attacco, in linea obliqua e avvolgente; al centro i catafratti non sfondarono la linea delle fanterie legionarie. Gli ausiliari germani, nudi, affrontarono le frecce degli arcieri, e il muro di ferro dei catafratti: si assistette a duplice dimostrazione di valore, con i legionari che disciplinatamente si rinserrarono e si riordinarono ad ogni carica, i germani che fecero strage di asiatici con la loro foga guerriera. Secondo Giuliano, l'ala sinistra di Costanzo II, composta dai potenti catafratti, aggir\u00f2 il lato destro di Magnenzio calando sulla fanteria, che fu gettata nella confusione e sopraffatta. Magnenzio rischi\u00f2 la cattura e abbandon\u00f2 il campo di battaglia, ma i suoi soldati gallici rifiutarono di arrendersi e combatterono al comando di Marcellino, che fu per\u00f2 ucciso.\nI soldati di entrambi gli schieramenti, presi dalla furia della battaglia, continuarono a combattere anche dopo l'arrivo della notte.\nLe perdite tra i vincitori furono maggiori che tra i vinti, a testimonianza della grande resistenza di questi ultimi, 30000 contro 24000, ma la proporzione delle perdite fu irreparabile per Magnenzio. Giuliano incolpa Magnenzio per la sconfitta, accusandolo di aver sbagliato lo schieramento della fanteria e di essere fuggito dal campo di battaglia lasciando ad altri il compito di combattere.\nConseguenze.\nLa sanguinosa vittoria di Mursa Maggiore apr\u00ec a Costanzo la strada per l'Italia. Lo scontro decisivo si ebbe nella battaglia di Mons Seleucus, in Francia, nel 353, e vide la sconfitta definitiva di Magnenzio."}
{"id": "762177", "revid": "1573940", "url": "https://it.wikipedia.org/wiki?curid=762177", "title": "Mark Zabel", "text": "Ha fatto parte dell'equipaggio tedesco del K4\u00a01000\u00a0m alle Olimpiadi di Atlanta 1996, Sydney 2000 e Atene 2004, vincendo una medaglia d'oro e due d'argento. Sempre nel K4 ha vinto numerosi titoli mondiali."}
{"id": "762178", "revid": "1958640", "url": "https://it.wikipedia.org/wiki?curid=762178", "title": "Peter Guthrie Tait", "text": "Biografia.\nNato in Scozia, insegn\u00f2 scienze matematiche a Belfast e fisica ad Edimburgo.\nAutore, in collaborazione con Lord Kelvin il \"Treatise of natural philosophy\" che, sebbene incompiuto, costituisce un lavoro fondamentale per l'esposizione della fisica matematica."}
{"id": "762180", "revid": "15756", "url": "https://it.wikipedia.org/wiki?curid=762180", "title": "Ultimate Iron Man", "text": "Ultimate Iron Man \u00e8 una miniserie a fumetti pubblicata dalla Marvel Comics a partire dal 2005, seguita nel 2007 da un'altra miniserie intitolata Ultimate Iron Man II. Le storie, scritte da Orson Scott Card, raccontano le origini della versione alternativa Ultimate Marvel del personaggio di Iron Man, apparsa per la prima volta nella miniserie \"Ultimates\".\nLa trama del fumetto contrasta con le origini del personaggio raffigurate nell'albo \"Ultimate Spider-Man Super Special\" (2002), oltre a presentare un protagonista estremamente diverso dalla versione classica del personaggio; la miniserie ricevette quindi reazioni contrastanti dal pubblico. Il fumetto ha poi subito un definitivo \"retcon\" nel 2011 con la miniserie di Mark Millar \"Ultimate Avengers vs. New Ultimates\", in cui \u00e8 stato trasformato nella trama di un anime. La redattrice Sana Amanat ha successivamente affermato che \"Ultimate Iron Man\" \"non corrispondeva a dove stavamo andando\".\nPubblicazione.\nLa prima miniserie, pubblicata da maggio 2005 a febbraio 2006, \u00e8 composta da cinque numeri e racconta i primi anni di vita e le origini di Tony Stark, ed \u00e8 stata disegnata da Andy Kubert, eccetto il finale dell'ultimo numero che \u00e8 disegnato da Mark Bagley. L'edizione italiana fu pubblicata nel n. 43 di \"Marvel Crossover\" (luglio 2006).\nAnche la seconda miniserie, intitolata \"Ultimate Iron Man II\", \u00e8 composta da cinque numeri, usciti da dicembre 2007 a luglio 2008. Essa segue direttamente la prima serie e descrive i primi utilizzi dell'armatura di Iron Man; \u00e8 disegnata da Pasqual Ferry, eccetto il finale dell'ultimo numero che \u00e8 disegnato da Leonardo Manco. L'edizione italiana fu pubblicata nel n. 46 di \"Marvel Mega\" (ottobre 2008)."}
{"id": "762181", "revid": "1573940", "url": "https://it.wikipedia.org/wiki?curid=762181", "title": "Bj\u00f6rn Bach", "text": "Ha fatto parte dell'equipaggio tedesco del K4 1000m alle Olimpiadi di Sydney 2000 e Atene 2004, vincendo due medaglie d'argento. Sempre nel K4 ha vinto numerosi titoli mondiali."}
{"id": "762182", "revid": "15756", "url": "https://it.wikipedia.org/wiki?curid=762182", "title": "Prima guerra giudaica", "text": "La prima guerra giudaica fu combattuta tra l'Impero romano ed Ebrei ribelli. Inizi\u00f2 con una ribellione degli Ebrei nel 66, che riuscirono a infliggere una pesante sconfitta ai Romani e prosegu\u00ec fino al 70, anno in cui le legioni di Tito entrarono a Gerusalemme dopo un lungo assedio, che si concluse con la distruzione del Secondo Tempio. L'ultimo episodio collegato alla guerra fu l'assedio di Masada, una piazzaforte ebraica che cadde in mani romane solo nel 73.\nContesto storico.\nI rapporti tra Romani ed Ebrei iniziarono a incrinarsi nel 40: in quell'anno, secondo Filone di Alessandria, l'imperatore Caligola avrebbe tentato di far collocare una statua con le sue fattezze nel tempio di Gerusalemme, sostenendo di essere un dio e pretendendo di essere venerato; chi si fosse opposto sarebbe stato mandato a morte. All'ordine imperiale si sarebbero opposti i Giudei, comunicando al legato di Siria che Caligola avrebbe dovuto annientare l'intero popolo - in quanto la legge e i costumi vietavano di porre nel Tempio immagini di divinit\u00e0.\nSegu\u00ec la morte di Caligola nel 41; successive opere, come il \"Quarto libro dei Maccabei\", parlavano di resistenza civile e non armata all'oppressione. Dopo il 44, secondo Giuseppe Flavio, furono altre le cause: il malgoverno dei prefetti romani, come Lucceio Albino e Gessio Floro, e la crescente avversione all'aristocrazia laica e sacerdotale sempre pi\u00f9 corrotte. Tali condizioni avrebbero accresciuto la certezza di essere nel periodo di tribolazione premessianica (si veda \"Libro di Daniele\" in special modo) con il manifestarsi di numerosi profeti ritenuti mendaci.\n\"Casus belli\": la rivolta (66).\nNel 66, il \"procurator Augusti\" della Giudea romana, Gessio Floro, pretese che fossero prelevati diciassette talenti dal Tempio e, trovando una forte opposizione da parte degli ebrei, mand\u00f2 avanti i propri soldati, che provocarono la morte di 3.600 persone. In seguito Floro, con il pretesto di avere una dimostrazione di fedelt\u00e0 da parte dei Giudei, ordin\u00f2 che accogliessero due coorti dell'esercito romano che si stavano dirigendo a Gerusalemme da Cesarea. Le coorti avevano l'ordine di attaccare la folla qualora questa avesse insultato Floro, cosa che avvenne, provocando un altro intervento contro la popolazione; le coorti, facendo uso della forza per raggiungere la fortezza Antonia, il forte di Gerusalemme a ridosso del Tempio, vennero assalite dalla popolazione, perci\u00f2 Floro, sedata l'agitazione, disse che sarebbe partito da Gerusalemme per andare a Cesarea, lasciando un presidio all'Antonia.\nFloro, alla presenza del governatore di Siria Gaio Cestio Gallo, dichiar\u00f2 che erano stati i Giudei ad iniziare i disordini. Dopo la visita a Gerusalemme degli ispettori di Cestio, che diede ragione ai Giudei, la situazione sembr\u00f2 distendersi, ma le frange ebraiche pi\u00f9 radicali diedero inizio alla guerra occupando Masada, sterminandone la guarnigione romana, mentre Eleazaro ben Simone, sacerdote del Tempio, proib\u00ec di eseguire i consueti sacrifici in favore dei Romani e occup\u00f2 il Tempio. Floro invi\u00f2 duemila cavalieri a domare la rivolta, che si era estesa per tutta la citt\u00e0 alta. I rivoltosi, guidati da un certo Menahem, incendiarono gli edifici romani, mentre il sommo sacerdote del Tempio, Anania, venne assassinato fuori citt\u00e0. Menahem venne ucciso a sua volta quando fu raggiunto dagli uomini di Eleazaro, e i pochi seguaci scampati fuggirono a Masada.\nA Cesarea Floro fece uccidere tutti i Giudei della citt\u00e0, circa diecimila, fatto che fece estendere la ribellione a tutta la Giudea settentrionale, dove Giudei e Siri si massacrarono a vicenda senza piet\u00e0. Ad Alessandria scoppiarono altri tumulti, ma Tiberio Alessandro, governatore della citt\u00e0, li sed\u00f2 violentemente. Infine Cestio intervenne di persona con la XII legione; partendo da Tolemaide saccheggi\u00f2 diverse zone della Giudea e, quando giunse a Seffori, affront\u00f2 un gruppo di rivoltosi, sconfiggendolo. Di qui si diresse verso Gerusalemme, dove si stava svolgendo la festa delle capanne; i rivoltosi vinsero il primo scontro, ma vennero sconfitti nel secondo, cos\u00ec Cestio pot\u00e9 conquistare alcuni quartieri di Gerusalemme. A causa dell'indugio di Cestio, molti Giudei giunsero dalle regioni circostanti in soccorso dei rivoltosi e lo obbligarono a ritirarsi frettolosamente; pochi giorni dopo l'esercito di Cestio fu quasi completamente distrutto tra Bethoron e Antipatride, e Cestio si salv\u00f2 con difficolt\u00e0.\nI rivoltosi diedero poi ad Eleazaro la guida della rivolta, che organizz\u00f2 la difesa e la gestione delle diverse regioni, affidate ai suoi uomini pi\u00f9 fedeli. In questo periodo emerge la figura di Giovanni di Giscala, capo di una nuova fazione di rivoltosi, che complotta contro Giuseppe ben Mattia (poi divenuto Giuseppe Flavio) per sottrargli il controllo della Galilea, affidatogli da Eleazaro.\nForze in campo.\nRomani.\nAll'inizio della campagna militare (nel 67), Vespasiano poteva contare gi\u00e0 su un esercito imponente:\nIl totale era quindi di ben 60.000 armati schierati da Vespasiano.\nCampagne.\nFine del 66.\nNel 66, quando Nerone venne informato della sconfitta subita in Giudea dal suo \"legatus Augusti pro praetore\" di Siria, Gaio Cestio Gallo, colto da grande angoscia e timore, trov\u00f2 che il solo Vespasiano sarebbe stato all'altezza del compito, e quindi capace di condurre una guerra tanto importante in modo vittorioso.\nE cos\u00ec Vespasiano fu incaricato della conduzione della guerra in Giudea, che minacciava di espandersi a tutto l'Oriente. Vespasiano, che si trovava in Grecia, al seguito di Nerone, invi\u00f2 il figlio Tito ad Alessandria d'Egitto, per rilevare la \"legio XV Apollinaris\", mentre egli stesso attraversava l'Ellesponto, raggiungendo la Siria via terra, dove concentr\u00f2 le forze romane e numerosi contingenti ausiliari di re clienti (tra cui quelli di Erode Agrippa II).\nAd Antiochia di Siria, Vespasiano, concentrava e rafforzava l'esercito siriaco (\"legio X Fretensis\"), aggiungendo due legioni (la \"legio V Macedonica\" e la \"legio XV Apollinaris\", giunta dall'Egitto), otto \"ali\" di cavalleria e dieci coorti ausiliarie, mentre attendeva l'arrivo del figlio Tito, nominato suo vice (\"legatus\"); Nel frattempo i Giudei assediarono disastrosamente Ascalona, ancora fedele ai Romani, i quali cominciarono la campagna occupando Seffori.\nAnno 67.\nVespasiano mosse da Antiochia alla volta di Tolemaide (inverno, inizi del 67). Gli vennero incontro gli abitanti di Zippori, la citt\u00e0 pi\u00f9 grande della Galilea, che si erano dimostrati fedeli anche a Cestio Gallo e che ricevettero, per questo motivo, nuovi armati romani a loro protezione (mille cavalieri e seimila fanti), sotto il comando del \"tribunus militum\" Giulio Placido. La citt\u00e0 era infatti considerata di fondamentale importanza strategica, atta a vigilare l'intera regione.\nGiulio Placido, dopo aver preso posizione, divise le sue truppe: i fanti vennero inviati nella citt\u00e0, mentre i cavalieri rimasero nell'accampamento, l\u00ec vicino. Dispose, quindi, di condurre continue incursioni nel territorio circostante nemico, al fine di non permettere loro di organizzarsi, infliggendo loro gravi perdite umane, oltre a devastare tutti i territori limitrofi alle citt\u00e0 dove i Galilei si erano rifugiati. Giuseppe, a capo delle truppe ribelli galilee, avrebbe voluto riprendere la citt\u00e0 di Zippori, ma lui stesso in passato l'aveva fortificata, rendendola inespugnabile anche per i Romani. La sua incursione provoc\u00f2, invece, solo un inasprimento della guerra nella regione, poich\u00e9 i Romani intensificarono i loro attacchi e continuarono, sia di notte sia di giorno, a devastare e saccheggiare le loro pianure, uccidendo tutti gli uomini validi alle armi e trascinando in schiavit\u00f9 i pi\u00f9 deboli.\nFrattanto Tito, figlio di Vespasiano, si congiunse col padre a Tolemaide, proveniente da Alessandria e portando con s\u00e9 la legio XV \"Apollinaris\" (inverno, inizi del 67), oltre a diversi contingenti forniti da altri re locali. L'esercito romano risultava composto da tre legioni e diciotto coorti ausiliarie, a cui si aggiunsero altre cinque coorti ed un\"'ala\" di cavalleria (provenienti da Cesarea marittima), oltre a cinque \"ali\" di cavalleria dalla Siria. A tutto ci\u00f2 si aggiungevano 15.000 armati dei re \"clienti\", Antioco IV di Commagene, Erode Agrippa II, Gaio Giulio Soaemo e Malco II re dei Nabatei. Si trattava di un esercito imponente di 60.000 armati.\nVespasiano, insieme con Tito, si trattenne a Tolemaide per qualche tempo per completare la preparazione dell'esercito, mentre Placido continuava con le sue scorrerie per tutta Galilea, mettendo la maggior parte dei prigionieri a morte. Vedendo poi che quelli capaci di combattere riuscivano sempre a rifugiarsi nelle citt\u00e0 fortificate da Giuseppe, Placido decise di marciare contro quella meglio difesa, Iotapata, ritenendo di poterla occupare, ottenendo cos\u00ec fama e gloria per s\u00e9 di fronte ai suoi comandanti, oltre ad indurre le altre citt\u00e0 ad arrendersi, una volta caduta la pi\u00f9 forte. Ma i suoi calcoli si rivelarono errati. Gli iotapateni, infatti, informati del suo arrivo, preferirono attenderlo davanti alle mura della citt\u00e0 e, appena i Romani giunsero in prossimit\u00e0, si scagliarono con veemenza sfruttando l'elemento sorpresa. E poich\u00e9 gli iotapateni risultavano pi\u00f9 numerosi, oltre ad essere determinati a proteggere la loro citt\u00e0 in pericolo, le loro mogli ed i loro figli, riuscirono a sconfiggerli rapidamente, tanto che Placido, visto che era troppo debole per assaltare la citt\u00e0, prefer\u00ec ritirarsi.\nFu cos\u00ec che Vespasiano decise di invadere la Galilea personalmente, facendo uscire le sue truppe in bell'ordine da Tolemaide. Giunto ai confini della Galilea si accamp\u00f2, tenendo a freno i suoi soldati, desiderosi di combattere, ma mettendo in bella mostra le sue forze per spaventare i nemici, con la speranza che volessero cambiare idea, rinunciando alla guerra. Giuseppe, che era accampato non molto distante da Seffori (a \"Garis\"), vedendo che il terrore che incutevano i Romani nei suoi aveva generato molte defezioni, con i pochi rimasti si rifugi\u00f2 a Tiberiade.\nLa campagna militare continu\u00f2. Vespasiano conquist\u00f2 al primo assalto la citt\u00e0 di Gabara, che era rimasta priva di uomini validi per la sua difesa. Nel frattempo Giuseppe, giunto a Tiberiade, decise di scrivere ai governanti in Gerusalemme, cercando di esporre la situazione nel modo pi\u00f9 oggettivo possibile. Nel caso avessero deciso di venire a patti con i Romani, lo informassero il pi\u00f9 rapidamente possibile; nel caso avessero deciso di continuare la guerra, gli inviassero adeguati rinforzi per poter fermare l'avanzata romana.\nE mentre Giuseppe era in attesa di ricevere risposta dai governanti giudei, Vespasiano prosegu\u00ec la sua avanzata in direzione di Iotapata, citt\u00e0 ben fortificata e rifornita di viveri.\nQui incontr\u00f2 un'accanita resistenza e ricevette una ferita al piede, ma alla fine Iotapata cadde: i morti furono 40.000 ed i sopravvissuti 1.200, compreso il comandante della piazzaforte, Giuseppe ben Mattia. Nel giugno del 67 la \"Legio V Macedonica\", sotto il comando di Sesto Vettuleno Ceriale, fu inviata sul monte Garizim per reprimere una ribellione di Samaritani, mentre il legato di Vespasiano Marco Ulpio Traiano conquist\u00f2 Iafa, uccidendo 12.000 difensori.\nLa notizia della caduta di Iotapata, quando giunse a Gerusalemme, gener\u00f2 nei Giudei non solo grande cordoglio per le vittime cadute nel lungo assedio ma anche spavento nei confronti dei Romani ed ira contro Giuseppe, che secondo alcuni testimoni oculari scampati al massacro, non era morto come inizialmente si era creduto.\nIl quarto giorno del mese di Panemo (l'attuale mese di giugno), Vespasiano giunse con l'esercito a Tolemaide e poi da qui a Cesarea Marittima, una delle pi\u00f9 grandi citt\u00e0 della Giudea, dove gli abitanti sono in maggioranza greci. Essi accolsero l'esercito romano con grandi manifestazioni di giubilo, per la loro simpatia verso i Romani, ma ancor di pi\u00f9 in odio ai vinti, tanto da chiedere a gran voce la morte di Giuseppe. Vespasiano, per\u00f2, non diede loro importanza e fece cadere la loro richiesta nel nulla. Subito dopo il comandante romano mise a svernare a Cesarea le legioni V \"Macedonica\" e X \"Fretensis\", mentre la XV \"Apollinaris\" la invi\u00f2 a \"Scythopolis\" per non gravare con tutto l'esercito su Cesarea.\nDurante l'inverno i Giudei si erano radunati e rifugiati a Ioppe (l'attuale Giaffa), distrutta nel 66 da Gaio Cestio Gallo. La citt\u00e0 fu ricostruita e divenne la base delle numerose azioni di pirateria che i Giudei compirono nel periodo successivo, ma i Romani la conquistarono sfruttando una tempesta che aveva distrutto la flotta pirata. Subito dopo, Erode Agrippa II invit\u00f2 il comandante romano con il suo esercito, per riportare l'ordine grazie al loro aiuto in alcuni territori che gli si erano rivoltati contro. Vespasiano, allora, mosse da Cesarea Marittima e raggiunse Cesarea di Filippo. Qui trascorse venti giorni, dove fece riposare l'esercito, intrattenendosi in numerosi festini e facendo offerte agli d\u00e8i per i successi conseguiti fino a quel momento. Quando, per\u00f2, gli fu riferito che a Tiberiade si pensava gi\u00e0 a ribellarsi al potere romano e che Tarichee era gi\u00e0 insorta (entrambe facevano parte del regno di Agrippa), Vespasiano si prepar\u00f2 per intraprendere una spedizione punitiva contro queste due citt\u00e0, anche per ringraziare Agrippa che lo aveva accolto. Decise, pertanto, di inviare il figlio Tito a Cesarea Marittima con l'incarico di portare nuove forze da l\u00ec a \"Scythopolis\" (la citt\u00e0 pi\u00f9 grande della Decapoli, non molto distante da Tiberiade). Poi marci\u00f2 egli stesso alla volta di questa citt\u00e0 per ricongiungersi con il figlio e, insieme alle solite tre legioni, si accamp\u00f2 a trenta stadi da Tiberiade in localit\u00e0 Sennabris. Poco dopo invi\u00f2 il decurione Valeriano con cinquanta cavalieri a fare proposte di pace agli abitanti, cercando di convincerli a trattare, avendo saputo da altre fonti che il popolo era desideroso di pace, costretto alla guerra solo da una minoranza. Quando Valeriano giunse in prossimit\u00e0 delle mura, smont\u00f2 da cavallo insieme ai suoi uomini, non volendo apparire come quello che veniva per attaccare la citt\u00e0. Prima che si iniziasse a parlamentare, gli furono subito addosso un gruppo di facinorosi tra i ribelli, armi in pugno. Li guidava un certo Ges\u00f9, figlio di Safat, che era a capo di quella banda di briganti. Valeriano, ritenendo che fosse imprudente attaccar battaglia, per di pi\u00f9 contravvenendo a quanto aveva disposto il suo comandante, prefer\u00ec fuggire a piedi con i suoi armati, lasciando che il nemico potesse impadronirsi dei suoi cavalli, che gli uomini di Ges\u00f9 portarono, subito dopo, trionfalmente in citt\u00e0.\nPreoccupati da ci\u00f2, gli anziani ed i notabili accorsero nell'accampamento romano e, chiedendo aiuto al loro re Agrippa, si gettarono ai piedi di Vespasiano supplici, pregandolo di perdonare la popolazione cittadina e di non pensare che la follia di pochi fosse condivisa dall'intera citt\u00e0. Proposero al comandante romano di punire i responsabili della rivolta. A queste preghiere il generale diede loro ascolto, vedendo anche quanto la citt\u00e0 stesse a cuore ad Agrippa. Ottenute queste garanzie per il popolo, gli uomini di Ges\u00f9 ritennero opportuno che non fosse pi\u00f9 prudente rimanere a Tiberiade e fuggirono a \"Tarichee\". Il giorno seguente Vespasiano invi\u00f2 il \"legatus legionis\" Marco Ulpio Traiano con un contingente a cavallo sulle alture per capire se effettivamente il popolo nutrisse, in verit\u00e0, sentimenti di pace. Quando gli fu riferito che tutti erano d'accordo con quelli che erano venuti a supplicarlo, si mise in marcia con l'esercito e avanz\u00f2 verso la citt\u00e0. Gli abitanti gli spalancarono le porte e gli vennero incontro festanti, acclamandolo loro salvatore. Vespasiano diede ordine di astenersi dal saccheggio e da atti di violenza e, per compiacere il re alleato, risparmi\u00f2 la cinta delle mura, poich\u00e9 Agrippa si rese garante della fedelt\u00e0 degli abitanti.\nVespasiano prosegu\u00ec, quindi, nella sua marcia e pose l'accampamento fra Tiberiade e Tarichee, fortificandolo pi\u00f9 del previsto, in previsione del futuro assedio. Gran parte della massa dei rivoltosi si era raccolta a \"Tarichee\" facendo affidamento sulle fortificazioni della citt\u00e0 e sul vicino lago di Gennesar. In breve tempo Tarichee venne conquistata da Tito, che insegu\u00ec e distrusse i difensori fuggiti su zattere nel Mar di Galilea. Intanto Vespasiano, che aveva occupato Tiberiade, si occup\u00f2 di vendere 30.400 schiavi fatti dalla citt\u00e0 di \"Tarichee\". Invi\u00f2 poi a Nerone seimila schiavi, perch\u00e9 tagliassero un canale nell'istmo di Corinto.\nI Galilei che ancora restavano ribelli a Roma, dopo l'espugnazione di Iotapata e la disfatta di Tarichee, accettarono la sottomissione al comandante romano, il quale dispose di occuparne tutte le fortezze. Solo le citt\u00e0 di Giscala e le forze che avevano occupato il monte Tabor rimasero ribelli. Con loro si schier\u00f2 anche la citt\u00e0 di Gamala, situata dalla parte opposta del lago rispetto a Tarichee e che apparteneva al territorio assegnato ad Agrippa, come pure allo stesso appartenevano le citt\u00e0 di Sogane e Seleucia (presso il lago Semeconitide), entrambe citt\u00e0 della Gaulantide. E se gli abitanti di Sogane e Seleucia, Agrippa era riuscito a convincerli a venire a patti fin dall'inizio della rivolta, Gamala non si era mai sottomessa, confidando, ancor pi\u00f9 di Iotapata, nelle sue difese naturali. Vespasiano, mentre conduceva il duro assedio contro Gamala, mand\u00f2 il proprio \"tribunus militum\" Giulio Placido a conquistare il Tabor, cosa che fece con facilit\u00e0. L'assedio di Gamala si rivel\u00f2 molto difficoltoso a causa della posizione estremamente vantaggiosa della citt\u00e0 e della resistenza dei suoi abitanti, ma dopo numerosi assalti i Romani ebbero la meglio, e alla strage che segu\u00ec la presa della citt\u00e0 sopravvissero solo due donne su pi\u00f9 di novemila abitanti.\nNon sottomessa al potere romano restava soltanto \"Giscala\", piccola cittadina della Galilea, dove i suoi abitanti, pur essendo pacifici, essendo per lo pi\u00f9 contadini intenti solo al loro lavoro di raccolta, erano stati rovinati dall'arrivo di una banda di briganti, che li avevano convinti a resistere a Roma. Erano comandati da un certo Giovanni, figlio di un certo Levi, definito da Giuseppe Flavio \"\"un subdolo ciarlatano\". Contro costoro Vespasiano invi\u00f2 il figlio Tito con 1.000 cavalieri, mentre la \"legio X Fretensis\" fu inviata a Scitopoli e le altre due legioni (la \"legio V Macedonica\" e la \"legio XV Apollinaris\") fecero ritorno a Cesarea marittima, per porvi i quartieri d'inverno (\"hiberna\") e concedere ai soldati un meritato riposo in vista delle future azioni militari. Vespasiano sapeva che gli rimaneva da affrontare una difficile impresa per ottenere la resa di Gerusalemme, poich\u00e9 non si trattava solo della citt\u00e0 dei re oltrech\u00e9 della pi\u00f9 importante dell'intero popolo giudeo, ma anche perch\u00e9 l\u00ec si stavano raccogliendo ingenti forze fra tutti coloro che erano fuggiti dalla guerra. Questa citt\u00e0 si trovava in una posizione strategica favorevole, non solo per la natura del luogo, ma anche per le imponenti opere difensive e la natura tenace e coraggiosa dei suoi abitanti. Per questi motivi, prepar\u00f2 a dovere i suoi soldati per l'intero inverno, quasi fossero degli \"atleti che si preparavano ad una gara\"\".\nFrattanto Tito, giunto con i suoi cavalieri davanti a \"Giscala\", avrebbe potuto prenderla d'assalto, sterminando inutilmente la popolazione di quella piccola cittadina. Prefer\u00ec, ormai sazio di stragi ed impietosito per la popolazione che sarebbe stata costretta a seguire i ribelli, venire a patti. Argoment\u00f2 agli abitanti che si chiedeva con meraviglia come potessero pensare di resistere, avendo i Romani occupato ogni citt\u00e0 circostante e resistendo, ora, solo loro alle legioni romane. Ricordava loro che citt\u00e0 molto pi\u00f9 grandi e con maggiori opere difensive erano state assediate e poi occupate, mentre chi si era alleato con Roma, ora poteva godersi tranquillamente i suoi beni. Questo era quanto voleva offrire agli abitanti di \"Giscala\", evitando di doverli punire, sostenendo che:\nNel malaugurato caso non si fossero arresi alle offerte di pace e clemenza di Tito, sarebbero stati assaltati e si sarebbero resi conto della spietatezza romana e della facilit\u00e0 con cui le macchine da guerra romane avrebbero demolito le loro mura. Giovanni in persona rispose dicendo che aderiva alle proposte del comandante romano e le avrebbe fatte accettare agli abitanti. Doveva per\u00f2 lasciar passare quel giorno, che era di sabato, quando secondo la legge giudea, non si poteva n\u00e9 combattere, n\u00e9 trattare la pace. Tito acconsent\u00ec e si accamp\u00f2 a \"Cidasa\", mentre Giovanni si prepar\u00f2 alla fuga, preoccupato di essere catturato non appena la citt\u00e0 fosse caduta.\nLa notte successiva Giovanni riusc\u00ec a fuggire verso Gerusalemme insieme ai suoi armati, ma anche a parecchi popolani con le loro famiglie che, per\u00f2, durante la difficile marcia rimasero indietro e perirono \u00ab\"nella lotta per passare davanti agli altri\"\u00bb. Furono soprattutto donne e bambini a fare una fine pietosa. Il giorno seguente Tito si present\u00f2 davanti alle mura per concludere le trattative. I cittadini allora gli spalancarono le porte e lo riconobbero come loro benefattore e liberatore della citt\u00e0, informandolo della fuga di Giovanni e chiedendogli clemenza per i cittadini, non invece dei pochi rivoluzionari rimasti ancora in citt\u00e0. Tito, reputando che le loro richieste fossero di secondaria importanza in quel momento, invi\u00f2 una parte della cavalleria ad inseguire Giovanni, il quale, ancora una volta, riusc\u00ec a sfuggire alla cattura, raggiungendo poi Gerusalemme. I Romani uccisero ben 6.000 dei suoi compagni di fuga, mentre circondarono e riportarono indietro poco meno di 3.000 tra donne e bambini. Il comandante romano, certamente contrariato per la fuga di Giovanni, sembr\u00f2 essere soddisfatto per il gran numero di prigionieri e uccisioni. Dispose, quindi, di far abbattere dai suoi soldati un tratto delle mura in segno di presa di possesso e colp\u00ec gli agitatori della citt\u00e0 soprattutto con le minacce, per evitare di coinvolgere nella punizione qualche innocente. Alla fine Tito vi stabil\u00ec una guarnigione per evitare che potessero ribellarsi nuovamente. Cos\u00ec fu portato a termine l'assoggettamento della Galilea, in vista della preparazione all'attacco finale a Gerusalemme dell'anno successivo.\nNel frattempo Giovanni raggiungeva Gerusalemme, dove una folla immensa venne ad ascoltarlo per conoscere quale fosse l'andamento della guerra. Giovanni sapeva che sarebbe stato inutile esporsi a gravi rischi per la sola Giscala o per altre ed insignificanti citt\u00e0, mentre, al contrario, era necessario concentrarsi, con tutte le loro forze ed armi, nella difesa della capitale. Giovanni, senza temere giudizi per coloro che aveva abbandonati, andava in giro ad istigare il popolo alla guerra, facendo credere che avessero speranze di vittoria, presentando come debole la posizione dei Romani, esaltando invece la propria forza, sostenendo che \"nemmeno se avessero messo le ali, i Romani avrebbero mai potuto superare le mura di Gerusalemme\".\nE mentre Tito faceva ritorno a Cesarea Marittima, la rivolta in Gerusalemme prendeva l'avvio dalla gente del contado. Contemporaneamente Vespasiano si recava a \"Iamnia\" e ad \"Azoto\", le sottometteva e vi collocava una guarnigione, per poi far ritorno a Cesarea con un gran numero di Giudei venuti a patti. C'era poi tra i Giudei una grande confusione: non appena questi ottenevano tregua dai Romani, si battevano tra di loro, chi a favore della pace e chi della guerra. Successe anche che alcuni capi banda, ormai sazi di depredare il territorio, si riunirono in un grande esercito formato da briganti e riuscirono a penetrare in Gerusalemme. La citt\u00e0 non possedeva, infatti, un suo comando militare e, per tradizione, era aperta senza riserve ad ogni giudeo, soprattutto in quel momento, quando la gente arrivava spinta dal desiderio di trovare nella capitale una difesa comune. Ci\u00f2 fu anche causa della rovina della citt\u00e0, poich\u00e9 quella massa inutile ed oziosa consum\u00f2 tutte le riserve di cibo che avrebbero potuto mantenere i combattenti, attirando sulla citt\u00e0, oltre alla guerra, anche rivolte interne e fame. Provenienti dal contado entrarono, infine, in citt\u00e0 altri briganti che, aggregatisi a quelli gi\u00e0 presenti, non si limitarono al furto ed alla rapina, ma anche all'assassinio a cominciare dalle persone pi\u00f9 eminenti. Essi cominciarono con l'imprigionare Antipa, uno dei membri della famiglia reale, a cui era stato affidato il tesoro pubblico; poi fu la volta di Levia, uno dei notabili, e Sifa figlio di Aregete, anch'essi di stirpe regia, oltre a tutti quelli che ricoprivano cariche importanti. Molti di questi vennero poi messi a morte per evitare che le loro numerose casate potessero vendicarsi e il popolo insorgesse contro tale iniquit\u00e0. Essi erano riusciti a contrastare il potere e le antiche tradizioni dei sommi sacerdoti. Si facevano chiamare Zeloti e fecero del grande Tempio il loro quartier generale. Ma ci\u00f2 non dur\u00f2 a lungo, poich\u00e9 il popolo, incitato da Gorion, figlio di Giuseppe, da Simeone, figlio di Gamaliel, e dai pi\u00f9 autorevoli tra i sommi sacerdoti (tra cui Ges\u00f9 figlio di Gamaliele e Anano figlio di Anano), insorse contro la loro tirannide. Ci\u00f2 condusse all'inevitabile scontro tra il popolo di Gerusalemme, pi\u00f9 numeroso, e gli Zeloti, meglio addestrati ed armati.\nGiuseppe Flavio racconta che le vicende successive videro il popolo di Gerusalemme, posto sotto l'alto comando del sommo sacerdote Anano, richiedere l'aiuto dei Romani (o forse si trattava solo di una diceria messa in circolazione da Giovanni di Giscala), mentre gli Zeloti, richiesero l'aiuto degli Idumei, che poterono radunare ben 20.000 armati, sotto il comando di Giovanni, Giacomo figlio di Sosa, Simone figlio di Tacea e Finea figlio di Clusoth. E cos\u00ec, una volta giunti gli Idumei, gli Zeloti si trovarono assediati dal popolo di Gerusalemme, che a sua volta era assediato dagli Idumei. Questi ultimi, con il calare della notte e grazie ad un provvidenziale temporale, riuscirono ad introdursi all'interno delle mura cittadine, raggiungendo il grande Tempio, dove li attendevano gli Zeloti. Insieme si precipitarono per le vie di Gerusalemme, pronti a massacrare la popolazione. La battaglia che ne segu\u00ec vide, inizialmente, il popolo riuscire a respingere le forze alleate straniere, ma poi soccombere tragicamente alla miglior preparazione militare dei due alleati.\nAncora Giuseppe Flavio racconta del terribile massacro che ne segu\u00ec:\nE dopo questa strage, gli Idumei, pentiti di essere stati coinvolti in questo modo dagli Zeloti, temendo inoltre la reazione dei Romani, preferirono mettere in libert\u00e0 circa duemila cittadini rinchiusi in carcere, che prontamente fuggirono dalla citt\u00e0 raggiungendo Simone, mentre, subito dopo, si ritirarono da Gerusalemme tornandosene nei loro territori. La loro partenza non produsse per\u00f2 la cessazione delle ostilit\u00e0 tra il popolo e gli Zeloti, che al contrario continuarono a commettere terribili delitti con rapidit\u00e0 fulminea. Le loro vittime erano per lo pi\u00f9 uomini coraggiosi e nobili.\nAnno 68.\nE mentre queste cosa accadevano a Gerusalemme, molti ufficiali romani, considerando una fortuna inaspettata il dissenso scoppiato fra i nemici, erano favorevoli a marciare sulla citt\u00e0, incitando il loro comandante in capo, Vespasiano, ad intervenire il pi\u00f9 rapidamente possibile. Ma Vespasiano rispose che, non erano questi i ragionamenti da fare, poich\u00e9, qualora si fosse mosso subito contro la citt\u00e0, avrebbe indotto le due fazioni giudee a trovare un accordo e conciliarsi; in caso contrario, se avesse saputo aspettare, li avrebbe trovati ridotti di numero a causa della guerra civile. Questo \u00e8 quanto Vespasiano disse ai suoi ufficiali:\nE cos\u00ec, mentre le schiere nemiche si assottigliavano, Vespasiano avrebbe potuto utilizzare un esercito pi\u00f9 forte, grazie all'opportunit\u00e0 di poter evitare di combattere e, quindi, di affaticarsi inutilmente. I Giudei, infatti, non stavano cercando di fabbricare nuove armi o consolidare le proprie mura o raccogliere alleati, tanto che un rinvio dello scontro, in tal caso, sarebbe risultato dannoso ai Romani ma, consumati dalla guerra civile e dalla discordia, subivano quotidianamente perdite maggiori di quelle che gli avrebbero potuto infliggere i Romani. Conveniva, pertanto, lasciare che si sterminassero a vicenda. Gli ufficiali alla fine riconobbero la validit\u00e0 delle argomentazioni di Vespasiano, anche perch\u00e9 un gran numero di disertori cominciarono ad arrivare ogni giorno, eludendo la vigilanza degli Zeloti con gravi disagi e rischi.\nFrattanto Giovanni, aspirava al dominio assoluto tra gli Zeloti, insofferente com'era di avere uguale dignit\u00e0 a quella dei suoi pari. Egli contravveniva sempre agli ordini emanati dagli altri, mentre diventava inflessibile e chiedeva il rispetto assoluto di quelli emanati da lui. Se da un lato riusc\u00ec a guadagnarsi la simpatia di molti, rimase elevato il numero di quelli a lui ostile, che temevano Giovanni potesse instaurare un suo regime monarchico una volta impadronitosi del potere. E cos\u00ec Giovanni cominci\u00f2 a comportarsi come un re nemico nei confronti dei suoi avversari, seppure non in modo aperto. Al contrario le due fazioni si limitavano ad un vicendevole controllo. La loro rivalit\u00e0 si sfogava sul popolo, facendo quasi a gara a chi lo tartassava maggiormente, tanto che il popolo se avesse potuto scegliere il male minore, tra la guerra, l'oppressione e la lotta delle fazioni, avrebbe certamente scelto la guerra. Ci\u00f2 port\u00f2 da parte di molti a cercare rifugio presso le popolazioni straniere, compresi i Romani.\nLa sorte non sembrava arridere ai Giudei. Non lontano da Gerusalemme si trovava una munitissima fortezza, di nome Masada, costruita dal re Erode il Grande tra il 37 ed il 31 a.C. per nascondervi i suoi tesori, al riparo in caso di guerra. Questa fortezza venne occupata da una banda detta dei \"Sicarii\", che fino a quel momento si era limitata a saccheggiare il territorio limitrofo, rubacchiando solo lo stretto necessario per vivere, poich\u00e9 la paura conteneva la loro voglia di estendere le loro rapine. Quando per\u00f2 seppero che l'esercito romano non si muoveva e che Gerusalemme era dilaniata dalla guerra civile, si decisero ad intraprendere azioni a pi\u00f9 largo raggio.\nIl giorno della festa degli Azzimi, che i Giudei celebravano in ricordo della liberazione dalla schiavit\u00f9 in Egitto, i predoni di Masada diedero l'assalto ad una cittadina di nome Engadde, compiendo un terribile massacro, dove persero la vita anche settecento tra donne e bambini. Svuotarono, quindi, le case e s'impadronirono dei prodotti agricoli pi\u00f9 maturi, trasportando tutto il bottino a Masada. Poi fu la volta di tanti altri villaggi nei dintorni della fortezza, i quali furono presi d'assalto, mentre le file di questi briganti si ingrossavano per il continuo arrivo di ogni genere di feccia. Ci\u00f2 provoc\u00f2 anche in altre regioni della Giudea l'insorgere di tante altre bande, che fino a quel momento erano rimaste tranquille. E cos\u00ec la guerra civile fece s\u00ec che i briganti potessero compiere ogni tipo di rapina o saccheggio con grandissima rapidit\u00e0, senza che nessuno potesse bloccarli o punirli. Non c'era infatti territorio della Giudea che non fosse stato devastato, come lo era, invece per altri motivi, quello della sua capitale, Gerusalemme.\nDi questa situazione Vespasiano era informato dai disertori, che spesso si rifugiavano presso i Romani, incitandoli perch\u00e9 si muovessero a soccorrere Gerusalemme. Fu cos\u00ec che Vespasiano si mise in marcia, pi\u00f9 che per assediare la citt\u00e0, per liberarla dall'assedio degli Zeloti. Prima per\u00f2 era necessario assoggettare il resto del paese, senza lasciare che nessuna citt\u00e0 potesse intralciarne l'assedio. Giunto davanti a Gadara, capitale della Perea, il quarto giorno del mese di Distro (l'attuale mese di febbraio), entr\u00f2 in citt\u00e0, dopo che i notabili, desiderosi di pace, si erano arresi lasciando che le trattative con i Romani rimanessero segrete agli avversari. Questi ultimi, venuti a conoscenza quando ormai non vi sarebbe stata pi\u00f9 alcuna speranza di poter assumere il controllo della citt\u00e0, decisero di fuggire, non senza essersi vendicati uccidendo i responsabili dell'accordo. Catturarono, pertanto, Doleso, primo dei cittadini per dignit\u00e0 e nobilt\u00e0, nonch\u00e9 ispiratore delle trattative, e lo uccisero, facendo scempio del cadavere. Giunto, quindi, l'esercito romano, il popolo di Gadara accolse Vespasiano con gioiose acclamazioni, ottenendo dal comandante romano sufficienti garanzie ed un adeguato presidio di cavalieri e fanti a difesa della citt\u00e0. Giuseppe Flavio aggiunge che le mura cittadine, vennero abbattute dai cittadini stessi, prima ancora che i Romani lo chiedessero, per confermare cos\u00ec la loro volont\u00e0 di pace.\nContro i ribelli fuggiti da Gadara, Vespasiano invi\u00f2 Giulio Placido con 500 cavalieri e 3.000 fanti, mentre egli stesso col resto delle truppe fece ritorno a Cesarea Marittima. I fuggitivi vennero intercettati, poco dopo, nei pressi di un villaggio di nome Bethennabris e attaccati dalle truppe romane, le quali riuscirono a penetrare all'interno del villaggio, saccheggiandolo, incendiandolo e mettendo in fuga, non solo i ribelli ma anche gli abitanti del piccolo centro, i quali presero la strada per Gerico. Placido, imbaldanzito dal precedente successo, cominci\u00f2 l'inseguimento fino al fiume Giordano, nei pressi del quale comp\u00ec una vera e propria strage, dove persero la vita ben 15.000 i Giudei. I prigionieri invece ammontarono a 2.200. Il tribuno romano, sfruttando il successo, si rivolse contro le vicine cittadine e i villaggi. Occup\u00f2, quindi, Abila, Giuliade, Besimoth e tante altre fino al lago Asfaltite, collocando poi in ciascuna di queste un presidio formato dai disertori pi\u00f9 fidati. Imbarc\u00f2 infine gli uomini e cattur\u00f2 quelli che si erano rifugiati sul lago. Cos\u00ec tutta la Perea fino a Macherunte venne posta sotto il dominio romano.\nFrattanto giunsero voci sulla rivolta in Gallia, che vedeva Vindice insieme ai notabili del suo popolo insorgere contro l'imperatore Nerone. Queste notizie, secondo quanto ci racconta Giuseppe Flavio, spinsero Vespasiano a velocizzare le operazioni di guerra, poich\u00e9 prevedeva una nuova guerra civile all'orizzonte. Egli, infatti, fino a quando dur\u00f2 l'inverno, pose all'interno di ogni villaggio una guarnigione con a capo un decurione (dieci uomini) ed all'interno di ogni cittadina un centurione (cento uomini), per il mantenimento dell'ordine. Oltre a ci\u00f2 procedette a ricostruire molti luoghi devastati in precedenza dalla guerra.\nGiunta la primavera, raccolse la maggior parte dell'esercito e la condusse da Cesarea ad \"Antipatride\". Qui trascorse due giorni per sistemare le ultime cose, poi il terzo giorno prosegu\u00ec la marcia devastando l'intero territorio circostante. Assoggettati, quindi, i dintorni della toparchia di Thamna, avanz\u00f2 verso Lidda e Iamnia, entrambe gi\u00e0 sottomesse in precedenza, per poi trasferirsi nel territorio di Emmaus. Costru\u00ec un accampamento, dove sistem\u00f2 la legio V Macedonica, mentre col resto delle forze avanz\u00f2 nella toparchia di Bethleptenfa, devastandone i territori insieme ai lembi estremi dell'Idumea. Anche qui colloc\u00f2 presidi nei luoghi strategicamente pi\u00f9 validi. Occup\u00f2 i due villaggi pi\u00f9 centrali dell'Idumea, Betabris e Cafartoba (non lontani da Hebron), dove uccise pi\u00f9 di 10.000 uomini, facendo pi\u00f9 di 1.000 prigionieri, costringendo gli altri a fuggire. Qui pose due guarnigioni che potessero controllare i territori circostanti e la vicina regione montuosa, con continui attacchi. Col resto dell'esercito torn\u00f2 ad Emmaus, da dove, attraverso la Samaria e la citt\u00e0 di (Flavia) Neapolis (chiamata \"Mabartha\" dagli abitanti del luogo), scese a Corea (ad est di Nablus) ponendovi il campo il secondo giorno del mese di Desio (l'attuale maggio). Il giorno seguente raggiunse Gerico, dove riun\u00ec le sue forze con il \"legatus legionis\" Traiano, che proveniva dalla Perea, visto che ormai il territorio al di l\u00e0 del fiume Giordano era sottomesso. La maggior parte della popolazione era fuggita da Gerico sui monti vicini a Gerusalemme. Tutti quelli, per\u00f2, che rimasero indietro vennero sterminati, mentre la citt\u00e0 all'arrivo dei Romani risult\u00f2 deserta.\nVespasiano preparandosi ora ad attaccare Gerusalemme da ogni parte, pose i suoi accampamenti sia a Gerico sia ad Adida, ponendovi in entrambi sia truppe romane sia alleate. Invi\u00f2, quindi, contro Gerasa, Lucio Annio insieme ad un contingente di cavalleria e numerosi fanti, che attaccarono la citt\u00e0, uccidendo un migliaio di giovani, facendo prigionieri le donne e i bambini e permettendo ai soldati di saccheggiare ogni cosa. Dato fuoco alle abitazioni, comp\u00ec altre azioni di devastazione sui villaggi vicini. Frattanto a Gerusalemme, i suoi abitanti videro bloccate tutte le vie d'uscita, poich\u00e9 chi stava dalla parte dei Romani, non riusciva a fuggire dalla citt\u00e0 a causa della sorveglianza degli Zeloti, mentre chi non era filoromano si trovava di fronte all'imminente arrivo delle legioni romane pronte a mettere la citt\u00e0 sotto assedio.\nE mentre Vespasiano si apprestava a marciare con tutte le sue forze contro Gerusalemme, dopo essere tornato nuovamente a Cesarea, gli giunse la notizia che Nerone si era tolto la vita, dopo un regno di tredici anni, otto mesi e otto giorni. Il comandante romano, allora, prefer\u00ec rinviare la marcia su Gerusalemme, aspettando di sapere chi fosse stato acclamato imperatore. Quando apprese che era stato eletto Galba, prefer\u00ec rimanere a Cesarea, in attesa di ricevere istruzioni sulla guerra. Decise cos\u00ec di inviare il proprio figlio, Tito, per rendergli omaggio e per farsi dare disposizioni sulla guerra in Giudea. Accompagnava Tito, il re Agrippa. E mentre questi stavano attraversando per via di terra l'Acaia, giunse la notizia dell'uccisione di Galba (dopo soli sette mesi e sette giorni di regno), e dell'acclamazione a imperatore del suo rivale Otone. E se Agrippa decise di proseguire per Roma, senza preoccuparsi del cambiamento intervenuto, Tito, per una divina ispirazione, torn\u00f2 in Siria, raggiungendo il padre a Cesarea. Non sapendo come comportarsi, visto lo scoppio della guerra civile, preferirono sospendere le operazioni militari contro i Giudei, in attesa di conoscere quali sarebbero stati gli sviluppi a Roma.\nContemporaneamente, Giuseppe Flavio racconta che su Gerusalemme si stava abbattendo una nuova sventura. Vi era un certo Simone, figlio di Ghiora, nativo di Gerasa, un giovane che per furbizia era secondo solo a Giovanni di Giscala, che come si \u00e8 visto sopra la faceva da padrone in citt\u00e0. Egli era per\u00f2 superiore per forza e per audacia. Allontanato dal sommo sacerdote Anano dalla toparchia di Acrabatene, si era unito ai briganti che occupavano Masada. Qui crebbe in considerazione e con il tempo fu ammesso a partecipare alle loro scorrerie, che devastavano i territori circostanti. Non riuscendo a convincere i briganti ad intraprendere azioni a pi\u00f9 largo raggio, prefer\u00ec con pochi fedeli ritirarsi fra i monti e, promettendo la libert\u00e0 agli schiavi e premi agli uomini liberi, radun\u00f2 da ogni parte una grande massa di briganti. L'esercito che raccolse and\u00f2, col tempo, via via aumentando, inglobando anche semplici cittadini ed esercitando su loro il potere quasi fosse il loro sovrano; mentre il suo raggio di azione si ampli\u00f2 di pari passo, portando devastazione non solo sulla toparchia di Acrabatene, ma anche su tutti i territori fino all'Idumea, che nei mesi successivi pose sotto il suo dominio. Era evidente a tutti che addestrava i suoi uomini con l'unico obiettivo di attaccare ed occupare la stessa Gerusalemme.\nAnno 69.\nA Gerusalemme tra le forze di Giovanni di Giscala scoppi\u00f2 una rivolta, dove tutti gli Idumei insorsero, invidiosi della potenza del tiranno ed uccisero un gran numero di Zeloti, costringendo questi ultimi a rifugiarsi nel palazzo reale. Ma anche da qui furono cacciati fino al tempio, dandosi poi al saccheggio dei tesori di Giovanni, che aveva abitato il palazzo. Gli Zeloti, compresi quelli che si trovavano nella citt\u00e0 al momento dell'attacco, si raccolsero nel tempio, pronti a colpire il popolo e gli Idumei. Ma questi si radunarono a consiglio insieme ai sommi sacerdoti, per stabilire come difendersi dall'imminente furia cieca zelota. Essi ricorsero ad un rimedio che si rivel\u00f2 peggiore della condizione in cui gi\u00e0 si trovavano: per liberarsi di Giovanni decisero di far entrare Simone bar Giora. Il sommo sacerdote Mattia fu inviato chiedere a Simone di entrare in citt\u00e0. Simone acconsent\u00ec e fece il suo ingresso, come se fosse il libertatore della citt\u00e0 dagli Zeloti, acclamato dal popolo come se fosse il loro salvatore e protettore. Quando poi fu dentro col suo esercito non pens\u00f2 che al suo potere, considerando tutti coloro che lo avevano invitato ad entrare, alla pari con quelli contro cui avrebbe dovuto combattere. Cos\u00ec il mese di \"Xanthico\" (l'attuale marzo) del terzo anno di guerra, Simone divenne signore di Gerusalemme, mentre Giovanni e gli Zeloti, costretti a barricarsi nel tempio, cominciarono a temere per la loro sorte.\nE mentre Vespasiano era rimasto pressoch\u00e9 inattivo durante la seconda parte dell'anno 68, in attesa di capire meglio quali fossero gli sviluppi della guerra civile a Roma (che vide alternarsi dopo la morte di Galba del 15 gennaio del 69, prima Otone e poi dal 16 aprile il solo Vitellio), venne a sapere che Simone bar Giora, con i suoi 40.000 armati, aveva assediato e poi occupato la stessa Gerusalemme.\nVespasiano, allora, il cinque del mese di Desio (inizi di maggio), part\u00ec da Cesarea puntando ad occupare i restanti territori non ancora sottomessi della Giudea. Assoggett\u00f2 prima di tutto le due toparchie di Gofna e di Acrabetta, poi le cittadine di Bethela e di Efraim, dove pose una guarnigione, spingendosi infine con la sola cavalleria fino a Gerusalemme in perlustrazione, facendo ovunque grande strage e catturando numerosi prigionieri. Frattanto Sesto Vettuleno Ceriale, \"legatus legionis\" della \"legio V Macedonica\", al comando di cavalieri e fanti, devastava la regione dell'Idumea superiore, dove occup\u00f2 e diede alle fiamme la citt\u00e0 di \"Cafethra\"; in seguito attacc\u00f2 \"Cafarabis\" stringendola d'assedio, ma gli abitanti gli resero le cose pi\u00f9 facili del previsto, aprendogli le porte ed avanzando con rami d'olivo, facendo atto di sottomissione; punt\u00f2, infine, sulla citt\u00e0 di Hebron, e vi penetr\u00f2 con la forza, sterminando tutti i giovani che trov\u00f2 ed appiccando il fuoco alle case. Rimanevano ancora libere le citt\u00e0 o fortezze di \"Erodion\", \"Masada\" e \"Macherunte\", che si trovavano ora in mano dei briganti. L'obiettivo di Vespasiano era ormai chiaro: puntava dritto su Gerusalemme.\nTornato, ancora una volta a Cesarea, dopo aver devastato la regione vicina a Gerusalemme, ricevette la notizia della caotica situazione a Roma e dell'acclamazione a imperatore di Vitellio. E sebbene Vespasiano fosse bravo sia nell'ubbidire sia nel comandare, rimase indignato per come Vitellio si era impossessato del potere a Roma. Afflitto da tanti e tali pensieri sul da farsi, non riusciva a pensare alla guerra che stava conducendo contro i Giudei. Gli ufficiali, inoltre, lo incitavano a prendere il potere e accettare l'acclamazione ad imperatore, sostenendo che:\nI soldati si radunarono tutti insieme e, facendosi coraggio l'un l'altro, acclamarono Vespasiano loro imperatore, pregandolo di salvare la \"Res publica\". Al suo iniziale rifiuto, come ci racconta Giuseppe Flavio, sembra che anche i generali cominciassero ad insistere, mentre i soldati gli si avvicinavano con le spade in pugno, quasi lo stringessero d'assedio, cominciarono a minacciare di ucciderlo qualora non avesse accettato. E se Vespasiano, in un primo momento, espose le sue ragioni che lo inducevano a rifiutare la porpora imperiale, alla fine non riuscendo a convincerli, accett\u00f2 l'acclamazione ad \"imperator\".\nVespasiano, che riteneva di fondamentale importanza il fatto di ottenere il sostegno dell'Egitto alla sua causa, decise di scrivere a Tiberio Alessandro, governatore dell'Egitto e di Alessandria, informandolo di essere stato acclamato \"imperator\" dalle truppe in Giudea e che contava sulla sua collaborazione ed aiuto. Alessandro, allora, dopo aver dato pubblica lettura al messaggio di Vespasiano, chiese che le legioni e il popolo giurassero fedelt\u00e0 al nuovo imperatore (1\u00ba luglio). In seguito Alessandro si dedic\u00f2 ai preparativi per accogliere Vespasiano, mentre la notizia si diffondeva in tutto l'Oriente romano ed ogni citt\u00e0 festeggiava la lieta notizia, compiendo sacrifici per il nuovo imperatore.\nAnche le legioni di Mesia e Pannonia, che gi\u00e0 da tempo avevano dato segni di insofferenza al potere di Vitellio, giurarono con grande entusiasmo la loro fedelt\u00e0 a Vespasiano, il quale da Cesarea si trasfer\u00ec a Berito. Qui fu raggiunto da numerose ambascerie provenienti dalla provincia di Siria e dalle altre province orientali che gli recavano doni e decreti gratulatori. Giunse anche Muciano, governatore di Siria, a tributargli il suo appoggio e giuramento di fedelt\u00e0, insieme a quello dell'intera popolazione provinciale.\nOra che la fortuna era dalla sua parte e ne assecondava tutti i desideri, Vespasiano riflett\u00e9 sul giusto destino di essere stato fatto signore del mondo. Fra i molti presagi ricevuti da ogni parte a predirgli l'impero, si ricord\u00f2 delle parole di Giuseppe, che aveva avuto il coraggio di chiamarlo imperatore quando Nerone era ancora in vita. Sapendo che Giuseppe era ancora in prigione, convoc\u00f2 Muciano assieme ad altri generali e amici e, dopo aver ricordato loro la sua perizia militare nell'assedio di Iotapata, accenn\u00f2 alle sue predizioni, che al momento aveva sottovalutato, ma che il tempo e i fatti ne avevano dimostrato la bont\u00e0 e l'origine divina.\nDetto ci\u00f2, fece condurre Giuseppe al suo cospetto e diede ordine di togliergli i ceppi. Tito, che stava assistendo alla scena a fianco del padre, gli sugger\u00ec:\nVespasiano accolse la richiesta del figlio e la catena venne spezzata a colpi di scure. Cos\u00ec Giuseppe, ricevuta la libert\u00e0, pot\u00e9 godere del credito di profeta. Il nuovo imperatore, dopo aver assegnato i vari comandi nelle province orientali a lui fedeli e congedato le ambascerie, si trasfer\u00ec ad Antiochia di Siria, dove si consigli\u00f2 con i pi\u00f9 fidati collaboratori sul da farsi, ritenendo che fosse importante raggiungere Roma prima possibile. Fu cos\u00ec che, una volta affidato un forte contingente di cavalleria e fanteria a Muciano, lo invi\u00f2 in Italia via terra, attraverso Cappadocia e Frigia, poich\u00e9 la stagione invernale comportava un elevato rischio di naufragio. Contemporaneamente anche Antonio Primo, al comando della \"Legio III Gallica\" di stanza nella Mesia (di cui, secondo Giuseppe Flavio, era a quel tempo governatore), si dirigeva in Italia per affrontare Vitellio.\nLo scontro decisivo tra le truppe favorevoli a Vespasiano e quelle dei Vitelliani avvenne in Italia settentrionale. Qui le truppe Antonio Primo sconfissero l'esercito di Vitellio presso Bedriaco. e poterono avanzare fino a Roma, dove le attendeva Flavio Sabino, fratello di Vespasiano ed il figlio Domiziano. Ma poich\u00e9 gran parte dei soldati e del popolo si opponevano a che Vitellio abbandonasse il potere, egli attacc\u00f2 Flavio Sabino e lo mise a morte. Il giovane figlio di Vespasiano, Domiziano, che era con lo zio, riusc\u00ec a scampare alla strage. Poco dopo, le truppe di Antonio Primo, entrate vittoriose in Roma, trovarono Vitellio nei palazzi imperiali e lo condussero nel Foro romano, dove venne scannato per le vie di Roma, dopo otto mesi e cinque giorni di regno. Il 21 dicembre, il giorno dopo l'ingresso delle truppe di Antonio Primo in Roma, e l'uccisione di Vitellio il Senato proclam\u00f2 Vespasiano imperatore e console con il figlio Tito, mentre il secondogenito Domiziano veniva eletto pretore con potere consolare.\nContemporaneamente a Gerusalemme, la guerra tra le fazioni si era trasformata in una lotta a tre, poich\u00e9 una delle due parti si era divisa e ora combatteva in modo autonomo. Si racconta che Eleazar figlio di Simone, che inizialmente aveva diviso dal popolo gli Zeloti permettendo loro di penetrare nel tempio, fingendosi sdegnato per i comportamenti di Giovanni, poich\u00e9 soffriva di dover sottostare ad un tiranno pi\u00f9 giovane, si stacc\u00f2 dagli altri e prese con s\u00e9 alcuni notabili, tra cui Giuda figlio di Chelchia, Simone figlio di Esron ed Ezechia figlio di Chobaris, oltre a un discreto numero di Zeloti. Essi presero allora possesso della parte pi\u00f9 interna del tempio, dove accatastarono grandi quantit\u00e0 di viveri per costituire sicure riserve in vista dei futuri scontri. Essendo poi in numero inferiore rispetto alle altre fazioni, evitavano di muoversi dalla loro posizione. Giovanni invece, se da un lato era superiore per numero di armati, era inferiore per posizione, poich\u00e9 si trovava al di sotto di Eleazar. Gli scontri che si susseguirono tra le due fazioni, furono sanguinosi e senza tregua, dove il tempio risultava profanato dalle continue stragi di ambedue le parti.\nSimone figlio di Ghiora, che il popolo aveva scelto come tiranno, sperando nel suo aiuto, controllava la citt\u00e0 alta e una parte della citt\u00e0 bassa. Decise di attaccare con maggior violenza le truppe di Giovanni, che erano sottoposte anche agli attacchi dall'alto. Quest'ultimo, infatti, si veniva a trovare nella situazione di dover combattere su due fronti; e se si trovava in una posizione di svantaggio nei confronti degli uomini di Eleazar, per la posizione inferiore, era compensato dal vantaggio della posizione superiore contro quelli di Simone. E cos\u00ec la guerra civile infuriava tra le tre fazioni presenti in citt\u00e0: gli uomini di Eleazar, che occupavano il tempio e che se la prendevano soprattutto contro Giovanni, il quale spogliava il popolo e lottava contro Simone, che a sua volta utilizzava altri mezzi dalla citt\u00e0 per combattere contro i suoi due avversari. I dintorni del tempio andarono poi distrutti dal fuoco e la citt\u00e0 si trasform\u00f2 in un terribile campo di battaglia, dove le fiamme divorarono tutto il grano, che si sarebbe rivelato utile per l'assedio successivo contro i Romani e che avrebbe costituito un'importante riserva di provviste di alcuni anni.\nGiovanni arriv\u00f2 a impiegare il legname che era invece destinato ad usi sacri, per costruire macchine da guerra. Si trattava di travi giunte dal Libano, di grandi dimensioni e diritte. Giovanni le fece tagliare per realizzare delle torri che colloc\u00f2 dietro al piazzale interno, di fronte alla parte occidentale dell'esedra, l'unico lato da dove poteva effettuare l'assalto.\nAnno 70.\nFrattanto Vespasiano, che era giunto ad Alessandria d'Egitto, fu raggiunto dalla notizia che Vitellio era morto e che il Senato ed il popolo di Roma lo aveva proclamato imperatore (inizi di gennaio del 70). Giunsero, quindi, numerose ambascerie a congratularsi con lui da ogni parte del mondo, ora diventato suo. Vespasiano, ansioso di salpare per la capitale non appena fosse terminato l'inverno, sistem\u00f2 le cose in Egitto e sped\u00ec il figlio Tito con ingenti forze a conquistare Gerusalemme e porre fine alla guerra in Giudea.\nTito si trasfer\u00ec per via di terra a Nicopoli, che dista solo venti stadi da Alessandria, e da qui imbarcatosi con l'esercito su navi da guerra, risal\u00ec il corso del Nilo fino alla citt\u00e0 di \"Thmuis\". Da qui prosegu\u00ec a piedi e si accamp\u00f2 presso la citt\u00e0 di \"Tanis\". Poi il secondo giorno marci\u00f2 fino ad Eracleopoli, il terzo fino a Pelusio dove ripos\u00f2 per due giorni. Il sesto giorno oltrepass\u00f2 le foci del Nilo e, dopo un giorno di marcia attraverso il deserto, pose l'accampamento presso il santuario di Giove Casio, e il giorno seguente raggiunse Ostracine. La tappa successiva dove riposarsi fu Rinocorura e da qui prosegu\u00ec per Rafia, lungo il confine con la Siria. Nuova tappa fu Gaza, poi Ascalona, Iamnia, Ioppe ed infine Cesarea Marittima, localit\u00e0 che aveva eletto a suo quartier generale, dove radunare tutte le truppe prima della partenza per Gerusalemme.\nE mentre Giovanni, sperava di farla finita con le altre due fazioni interne a Gerusalemme, dopo che era riuscito a costruire grandi macchine d'assedio per dar loro l'assalto, i Romani si apprestarono a raggiungere la capitale giudea. Tito, infatti, dopo raccolto presso di s\u00e9 la maggior parte dell'armata romana, e disponendo che tutte le altre unit\u00e0 lo raggiungessero a Gerusalemme, si mise in marcia da Cesarea. Aveva ai suoi ordini le tre legioni, che avevano combattuto in Giudea con il padre negli anni precedenti, oltre alla \"legio XII Fulminata\", che all'inizio della guerra, sotto il comando di Gaio Cestio Gallo, era stata sconfitta dalle truppe ribelli e desiderava, pi\u00f9 di ogni altra, vendicarsi. Comand\u00f2, quindi alla \"legio V Macedonica\" di raggiungerlo passando per Emmaus, alla \"legio X Fretensis\" di passare per Gerico, mentre egli stesso si avvi\u00f2 con le altre due (la \"XII Fulminata\" e la \"XV Apollinaris\") ed un numero assai maggiore di truppe alleate fornite dai re clienti, oltre ad un buon numero di ausiliari siriaci.\nI vuoti lasciati nelle quattro legioni, da quei reparti che Vespasiano aveva inviato insieme a Muciano in Italia, furono riempiti dalle truppe condotte da Tito. Egli era infatti giunto da Alessandria d'Egitto con 2.000 legionari scelti tra le truppe di stanza in Egitto, oltre ad averne convocati altri 3.000 dalle guarinigioni siriane lungo l'Eufrate. Nel suo seguito il personaggio pi\u00f9 importante, per lealt\u00e0 e capacit\u00e0 era Tiberio Alessandro che, come governatore d'Egitto aveva appoggiato la candidatura di Vespasiano alla porpora imperiale. Egli assisteva Tito con i suoi consigli su come condurre la guerra.\nTito condusse l'esercito in bell'ordine, procedendo attraverso la Samaria fino a Gofna (dove era presente una guarnigione romana). Dopo aver alloggiato qui per una notte, riprese la marcia e a fine giornata di marcia pose l'accampamento nel luogo che i Giudei chiamano \"Valle delle Spine\" presso il villaggio di nome Gabath Saul (che significa Collina di Saul), a circa trenta stadi da Gerusalemme. Da qui, scelti 600 cavalieri, prosegu\u00ec in ricognizione verso la citt\u00e0, per esaminarne le sue fortificazioni e valutare meglio le intenzioni dei Giudei, qualora, intimoriti al vedere l'armata romana, preferissero arrendersi. Tito aveva infatti saputo, che il popolo desiderava ardentemente la pace, ma non aveva il coraggio di ribellarsi alle tre fazioni di briganti in citt\u00e0.\nOrmai prossimo alle mura della citt\u00e0, poco distante dalle cosiddette \"Torri delle Donne\", all'improvviso un grandissimo numero di nemici apparve, uscendo dalla porta che si trova di fronte ai monumenti di Elena, e s'incune\u00f2 in mezzo alla cavalleria romana, dividendo la stessa in due parti e tagliando cos\u00ec fuori Tito con pochi altri. Non potendo tornare indietro in mezzo ai suoi, a causa del gran numero di nemici che si erano frapposti, considerando che molti dei suoi si erano dati alla fuga senza saper nulla del pericolo che incombeva sul loro comandante, opt\u00f2 per l'unica possibilit\u00e0 che aveva di salvarsi: volt\u00f2 il cavallo e urlando ai compagni di seguirlo, si lanci\u00f2 in mezzo ai nemici, aprendosi a forza il passaggio per raggiungere il grosso della cavalleria romana. I suoi compagni si tennero stretti a Tito, ricevendo colpi da dietro e sui fianchi, sapendo che l'unica loro possibilit\u00e0 di salvarsi era di rimanere uniti al loro comandante, cercando di non rimanere accerchiati. Fu cos\u00ec che Tito riusc\u00ec a mettersi in salvo, raggiungendo accampamento romano.\nUna volta raggiunto nella notte dalla legione proveniente da Emmaus (la \"legio V Macedonica\"), il giorno seguente, Tito tolse l'accampamento e si avvicin\u00f2 ulteriormente alla citt\u00e0 fino a raggiungere la localit\u00e0 di Scopos (monte Scopus), da dove era possibile vedere la citt\u00e0 e la grande mole lucente del Tempio: si tratta di un'altura che con i suoi declivi raggiunge la parte settentrionale della citt\u00e0. Qui, alla distanza di sette stadi dalla citt\u00e0, comand\u00f2 di porre un accampamento per due legioni, mentre la \"V Macedonica\" si acquartier\u00f2 a tre stadi dietro a quelle, poich\u00e9 pi\u00f9 stanca per la marcia notturna e meritandosi maggiore protezione. Poco dopo giunse anche la quarta legione, la \"legio X Fretensis\", che proveniva da Gerico, dove alcune \"vexillationes\" erano state lasciate a guardia dei passi gi\u00e0 occupati in precedenza da Vespasiano. Quest'ultima legione ebbe l'ordine di accamparsi a sei stadi da Gerusalemme, sul monte degli Olivi, che si trova di fronte alla parte orientale della citt\u00e0, da cui la divide un profondo burrone che si chiama \"Cedron\" (valle del Cedron).\nPer la prima volta la lotta tra le fazioni all'interno della citt\u00e0, si ferm\u00f2 per il sopraggiungere dell'armata romana. Osservando la costruzione dei tre accampamenti dalle mura cittadine, i Giudei gettarono le basi per un'alleanza interna. Da qui ebbe inizio l'assedio alla citt\u00e0. Era marzo del 70. Dopo quindici giorni di combattimenti, il 25 maggio del 70, i Romani presero la prima delle tre muraglie che cingevano Gerusalemme, l'abbatterono e penetrarono nel quartiere di Bezeta. Poi Tito pose il suo comando nel Gareb e fece costruire un muro alto tre metri e lungo 7.300 metri tutt'intorno la citt\u00e0.\nNel frattempo, all'interno della citt\u00e0, Eleazaro ben Simone, capo degli Zeloti che occupavano il Tempio, fece entrare dei pellegrini nel recinto per la Pasqua ebraica, che si rivelarono in realt\u00e0 seguaci di Giovanni di Gamala. Dopo una feroce lotta questi prevalsero, cosicch\u00e9 nella citt\u00e0 rimasero solamente i sostenitori di Giovanni e quelli di Simone bar Giora (i \"Sicarii\").\nAlcuni giorni dopo Tito attacc\u00f2 la fortezza Antonia e, per poter avere un pi\u00f9 facile accesso alla spianata del Tempio, la rase al suolo. Furono promessi ricchi premi a coloro che avessero compiuto gesti rilevanti di valore, tanto da creare alcuni episodi estremi di individualismo. Venne la volta del Tempio: Tito inizialmente promise ai difensori che non avrebbe toccato il Tempio (anche se lo storico del IV-V secolo Sulpicio Severo sostiene il contrario) ma, a causa dei continui affronti che ricevette, il 9 agosto 70 appicc\u00f2 il fuoco al Tempio e il vessillo dei legionari venne alzato sulla Porta Orientale. Sesto Giulio Frontino ricorda che l'ultimo baluardo difensivo dei Giudei fu sconfitto durante la festivit\u00e0 ebraica della Shabbat. In questa occasione Tito fu proclamato \"imperator\", e gli fu concesso il trionfo a Roma, dove nel 71 fece sfilare 700 prigionieri, Simone, Giovanni e gli arredi del Tempio.\nGiuseppe Flavio racconta che al termine dell'assedio, il numero complessivo dei prigionieri catturati durante l'intera guerra fu di 97.000, i morti pari a 1.100.000. La maggior parte erano giudei, non di Gerusalemme, giunti da ogni parte del paese per la festa degli Azzimi, e il sovraffollamento gener\u00f2 prima la pestilenza e poi il flagello della fame. Il numero delle vittime risult\u00f2 superiore a quello di qualsiasi altro sterminio prima di allora, secondo quanto riportato da Giuseppe Flavio. Giovanni, capo di una delle fazioni dei ribelli, distrutto dalla fame nei sotterranei insieme con i fratelli, chiese con insistenza gli fosse concessa la grazia, in passato pi\u00f9 volte rifiutata, mentre Simone (a capo di un'altra fazione di ribelli) si arrese dopo una lunga lotta. A quest'ultimo fu riservata la pena di morte dopo aver sfilato in trionfo a Roma, Giovanni fu invece condannato al carcere a vita. I Romani, infine, incendiarono fino alla periferia della citt\u00e0 e abbatterono l'intera cerchia di mura di Gerusalemme.\nTerminato l'assedio, Tito dispose che, ad esclusione della \"legio X Fretensis\", che lasci\u00f2 a presidio di Gerusalemme, il resto dell'esercito venisse inviato nelle localit\u00e0 stabilite. La \"legio XII Fulminata\" venne rimossa dalla Siria e, mentre prima era accampata a \"Raphana\", la sped\u00ec nella citt\u00e0 chiamata \"Melitene\" posizionata presso l'Eufrate, lungo il confine tra il regno d'Armenia e la provincia di Cappadocia. Le altre due legioni, la \"legio V Macedonica\" e la \"legio XV Apollinaris\", lo seguirono fino in Egitto. Poi egli marci\u00f2 con il suo esercito fino a Cesarea Marittima, dove mise al sicuro l'enorme bottino e pose sotto custodia la grande massa di prigionieri, anche perch\u00e9 l'inverno gli impediva di prendere il mare per l'Italia.\nRipartito da Cesarea sul mare, si trasfer\u00ec a Cesarea di Filippo, dove rimase a lungo offrendo alla popolazione ogni genere di spettacoli. Qui trovarono la morte molti dei prigionieri: alcuni gettati alle belve, altri costretti a scontrarsi tra loro a gruppi. Poi Tito venne raggiunto dalla notizia che anche Simone figlio di Ghiora era stato finalmente catturato. Con la cattura di Simone, i Romani nei giorni seguenti scoprirono un gran numero di altri ribelli nelle gallerie sotterranee di Gerusalemme. Quando Cesare torn\u00f2 a Cesarea Marittima, gli venne portato in catene Simone, e \"Cesare\" diede ordine di riservarlo per il trionfo che presto avrebbe celebrato a Roma.\nDurante il soggiorno in questa citt\u00e0, Tito festeggi\u00f2 il compleanno del fratello Domiziano, che si trovava a Roma (24 ottobre del 70), dando inizio ad una serie di spettacoli in cui pi\u00f9 di 2.500 giudei perirono, sia nei combattimenti contro le fiere, sia duellando tra loro o anche arsi vivi. Poi il Tito \"Cesare\" si trasfer\u00ec a Berytus (colonia romana della Fenicia, il cui nome completo era \"colonia Iulia Augusta Felix Berytus\"), e vi si trattenne per un periodo pi\u00f9 lungo, celebrando con maggiore sontuosit\u00e0 il compleanno del padre Vespasiano (17 novembre del 70), e mettendo a morte anche in questa circostanza tanti altri prigionieri, oltre a concedere nuove liberalit\u00e0. E sempre in questo periodo accadde che i superstiti giudei di Antiochia di Siria furono incolpati ingiustamente, correndo il pericolo di essere sterminati dagli stessi Antiocheni, anche a causa di un precedente episodio del 67, che aveva generato malcontento nella popolazione cittadina.\nAnno 71.\nTito \"Cesare\", dopo essersi rimasto a Berito per un certo periodo (inverno del 70/71?), riprese il cammino, e in tutte le citt\u00e0 della Siria in cui passava offr\u00ec magnifici ludi utilizzando i prigionieri giudei. Il popolo di Antiochia, quando seppe che il comandante romano era vicino, gli mosse incontro e si dispose ai margini della strada fra grandi acclamazioni, accompagnandolo fino in citt\u00e0. Qui lo pregarono di cacciare i Giudei dalla citt\u00e0, ma Tito non assent\u00ec per nulla. Prosegu\u00ec fino a Zeugma sull'Eufrate, dove lo aspettava un'ambasceria di Vologase I di Partia, per offrirgli una corona d'oro per la vittoria sui Giudei. Ricevuto l'omaggio e offerto un banchetto in loro onore, Tito torn\u00f2 ad Antiochia. Qui il senato degli Antiocheni lo invit\u00f2 con insistenza di recarsi nel teatro, dove venne festeggiato, ma quando con insistenza gli fu chiesto di bandire i Giudei dalla citt\u00e0, Tito rispose:\nAllora gli Antiocheni fecero una seconda richiesta, quella di rimuovere le tavole di bronzo dove erano contenuti i diritti dei Giudei. E anche questa volta Tito neg\u00f2 loro questa concessione, per proseguire verso l'Egitto. Pass\u00f2 nuovamente da Gerusalemme e, paragonando quella triste visione di desolazione all'antico splendore della citt\u00e0, si commosse per la devastazione. Prosegu\u00ec fino a raggiungere Alessandria d'Egitto. Qui, prima di imbarcarsi per l'Italia, invi\u00f2 alle sedi di provenienza le due legioni che l'avevano accompagnato, la \"legio V Macedonica\" in Mesia e la \"legio XV Apollinaris\" in Pannonia. Quanto ai prigionieri, dispose di mandare subito in Italia i due capi, Simone e Giovanni, insieme ad altri 700, scelti per statura e prestanza fisica, per trascinarli in catene nel trionfo. Il viaggio per mare fu felice e Roma gli riserv\u00f2 un'accoglienza entusiastica come era accaduto in passato a suo padre, Vespasiano, che lo attendava nella capitale con il fratello, Domiziano. Pochi giorni pi\u00f9 tardi, Vespasiano dispose di celebrare un unico trionfo, sebbene il senato ne avesse decretato uno per ciascuno. Una volta avvisati sulla data della cerimonia trionfale, l'immensa popolazione di Roma usc\u00ec a prendere posto dovunque si potesse stare, lasciando libero solo il passaggio per far sfilare il corteo.\nSesto Lucilio Basso, che era stato inviato in Giudea come \"legatus Augusti pro praetore\", ricevendo le consegne da Sesto Vettuleno Ceriale, dopo aver preso la fortezza di \"Herodion\" con tutta la guarnigione, riun\u00ec insieme alla \"legio X Fretensis\" anche le forze ausiliarie che si trovavano distaccate in vari forti e fortini della zona, e decise di marciare contro Macheronte. Era, infatti, assolutamente necessario conquistare questa fortezza, per evitare una nuova rivolta. Dopo una breve resistenza, la fortezza capitol\u00f2 in mano romana grazie ad uno stratagemma. Un giovane e coraggioso di Macheronte era stato fatto prigioniero dai Romani. Dopo aver dato ordine di denudarlo e di infliggergli la flagellazione, Basso si accorse che i Giudei furono profondamente turbati per la sorte del giovane, lamentandosi e gemendo per quella disgrazia. Al notare ci\u00f2, il comandante romano volle portare il loro dolore all'esasperazione in modo da costringerli a consegnare la fortezza in cambio della grazia al giovane, tanto che le sue speranze non andarono deluse:\nSistemate queste cose, Basso condusse l'esercito verso la foresta detta di \"Iardes\", dove sembra si fossero raccolti molti degli scampati all'assedio di Gerusalemme ed a quello di Macherunte. Giunto sul posto, fece circondare il luogo dalla cavalleria per impedire la fuga ai Giudei, mentre alla fanteria diede ordine di abbattere la foresta. I Giudei si trovarono costretti a compiere un'azione valorosa, nella speranza di aprirsi un varco tra le forze romane, ma vennero da ogni parte accerchiati. Tentarono, allora, di opporre una strenua resistenza, ma alla fine dei Romani morirono solo dodici uomini, e pochi furono i feriti, mentre tra i Giudei perirono tutti, in numero di non meno di tremila, compreso il loro capo, Giuda figlio di Ari.\nE mentre accadevano questi fatti l'imperatore Vespasiano ordin\u00f2 a Sesto Lucilio Basso (\"legatus Augusti pro praetore\") e a Laberio Massimo, che era il \"procurator Augusti\", di assoggettare tutto il territorio della Giudea al regime di locazione in affitto. L'imperatore non costitu\u00ec alcuna citt\u00e0, disponendo che quella regione fosse come una sua propriet\u00e0 privata. A soli 800 soldati mandati in congedo permise di costituire una colonia nella localit\u00e0 chiamata \"Emmaus\" (a 30 stadi da Gerusalemme). Impose infine a tutti i Giudei, ovunque risiedessero, una tassa di due dracme ciascuno da versare ogni anno al Campidoglio, in sostituzione di quella versata al tempio di Gerusalemme (\"Fiscus iudaicus\"). Questa fu la sistemazione che venne data alla Giudea.\nAnni 72-73.\nNel quarto anno di regno di Vespasiano (dal luglio del 72), Antioco, re della Commagene, fu implicato in vicende tali che lo portarono a dover rinunciare al trono del regno \"cliente\" di Commagene a vantaggio di un'annessione romana. Giuseppe Flavio racconta che il governatore di Siria, Lucio Cesennio Peto, non sappiamo se in buona o cattiva fede nei confronti di Antioco, mand\u00f2 una lettera a Vespasiano accusando lo stesso regnante, insieme a suo figlio Epifane, di voler ribellarsi ai Romani e di aver gi\u00e0 preso accordi con il re dei Parti. Bisognava prevenirli per evitare una guerra che coinvolgesse l'impero romano.\nGiuntagli una simile denuncia, l'imperatore non pot\u00e9 non tenerne conto, tanto pi\u00f9 che la citt\u00e0 di Samosata, la maggiore della Commagene, si trova sull'Eufrate, da dove i Parti avrebbero potuto passare il fiume ed entrare facilmente entro i confini imperiali. Cos\u00ec Peto venne autorizzato ad agire nel modo pi\u00f9 opportuno. Il comandante romano allora, senza che Antioco e i suoi se l'aspettassero, invase la Commagene alla testa della \"legio VI Ferrata\" insieme ad alcune coorti e ali di cavalleria ausiliaria, oltre ad un contingente di alleati del re Aristobulo di Calcide e di Soemo di Emesa.\nL'invasione avvenne senza colpo ferire, poich\u00e9 nessuno si oppose all'avanzata romana o resistette. Una volta venuto a sapere della notizia, Antioco non pens\u00f2 di far guerra ai Romani, al contrario prefer\u00ec abbandonare il regno, allontanandosi di nascosto su un carro con moglie e figli. Giunto a centoventi stadi dalla citt\u00e0 verso la pianura, si accamp\u00f2.\nFrattanto Peto invi\u00f2 un distaccamento a occupare Samosata con un presidio, mentre col resto dell'esercito si diresse alla ricerca di Antioco. I figli del re, Epifane e Callinico, che non si rassegnavano a perdere il regno, preferirono impugnare le armi, e tentarono di fermare l'armata romana. La battaglia divamp\u00f2 violenta per un'intera giornata; ma anche dopo questo scontro dall'esito incerto, Antioco prefer\u00ec fuggire con la moglie e le figlie in Cilicia. L'aver abbandonato figli e sudditi al loro destino, gener\u00f2 un tale sconcerto nel morale delle sue truppe che alla fine i soldati commageni preferirono consegnarsi ai Romani. Al contrario il figlio Epifane, accompagnato da una decina di soldati a cavallo, attravers\u00f2 l'Eufrate e si rifugi\u00f2 presso il re dei Parti Vologese, il quale lo accolse con tutti gli onori.\nAntioco giunse a Tarso in Cilicia, ma qui venne catturato da un centurione inviato da Peto a cercarlo. Arrestato fu mandato a Roma in catene. Vespasiano per\u00f2, non volendo vederlo in quelle condizioni, oltrech\u00e9 rispettoso dell'antica amicizia, durante il viaggio ordin\u00f2 che fosse liberato dalle catene e lo fece fermare a Sparta. Qui gli concesse cospicue rendite, al fine di poter mantenere un tenore di vita da re. Quando queste informazioni giunsero al figlio, Epifane, che aveva temuto per la sorte del padre, si sent\u00ec liberato da una grave peso e cominci\u00f2 a sperare di potersi riconciliare con l'imperatore. Chiese pertanto a Vologese di potergli scrivere per perorare la propria causa e del fratello. Epifane e Callinico, pur venendo trattati bene, non riuscivano ad adattarsi a vivere al di fuori dell'impero romano. Vespasiano concesse loro, generosamente, di trasferirsi senza paura a Roma insieme al padre, che sarebbero stati trattati con ogni riguardo.\nAl governo della Giudea, successe Lucio Flavio Silva, poich\u00e9 Sesto Lucilio Basso era morto improvvisamente (nel 72). Il nuovo governatore, avendo osservato che tutto il resto del paese era stato sottomesso tranne un'unica fortezza ancora in mano ai ribelli, radun\u00f2 la sua armata dalla regione circostante e marci\u00f2 su di essa. Si trattava di Masada. Essa era stata occupata dai \"Sicarii\", che avevano eletto quale loro leader un certo Eleazar Ben Yair, un uomo potente, discendente da quel Giuda che aveva persuaso molti Giudei a sottrarsi al censimento fatto nel 6-7 d.C. da Publio Sulpicio Quirinio in Giudea.\nSappiamo che in quel periodo, i \"Sicarii\" ordirono una congiura contro quelli che erano disposti a sottomettersi ai Romani, combattendoli come se fossero nemici, depredandoli dei loro averi e del loro bestiame, appiccando il fuoco alle loro case. Essi sostenevano non vi fosse alcuna differenza fra loro e gli stranieri, poich\u00e9 si erano ormai rassegnati a perdere la loro libert\u00e0 per la quale i Giudei avevano tanto lottato. In realt\u00e0, se inizialmente si unirono ai Giudei nella ribellione, prendendo parte attiva nella guerra contro i Romani, in seguito usarono atrocit\u00e0 terribili contro chi denunciava le loro malefatte.\nIl comandante romano mosse contro Eleazar e la sua banda di \"sicarii\" che occupavano Masada, assicurandosi prima il controllo dell'intera regione circostante, stabilendovi presidi nei luoghi pi\u00f9 opportuni. Subito dopo innalz\u00f2 un muro tutt'intorno alla fortezza, perch\u00e9 nessuno degli assediati potesse fuggire, e vi pose a guardia delle sentinelle. Si accamp\u00f2 quindi per condurre le operazioni d'assedio, dove le pareti a strapiombo della fortezza risultano pi\u00f9 prossime alla vicina montagna, anche se risultava in posizione poco comoda per i rifornimenti. Qui infatti le vettovaglie e l'acqua dovevano essere trasportate da lontano, con grande pena dei Giudei addetti a questo lavoro, poich\u00e9 sul luogo non vi era neppure una sorgente. Disposto tutto ci\u00f2, Silva si dedic\u00f2 all'assedio, richiedendo grande abilit\u00e0 strategica e sforzi non indifferenti per la straordinaria solidit\u00e0 della fortezza.\nMasada si presentava su un altopiano scosceso e aveva abbondanti riserve di acqua e cibo. L'assedio romano, intrapreso da Lucio Flavio Silva dur\u00f2 alcuni mesi. Alla fine i Romani, dopo aver costruito una torre rivestita di ferro alta 30 metri sopra un enorme terrapieno, erano ormai prossimi ad entrare nella fortezza. Resosi conto della disfatta ormai imminente, il capo zelota Eleazar Ben Yair, non avendo alcuna intenzione di fuggire, n\u00e9 di permettere a nessun altro dei suoi di farlo, immagin\u00f2 quello che i Romani avrebbero fatto a loro, ai figli e alle mogli, e consider\u00f2 che l'unica opzione per loro fosse il suicidio collettivo. Deciso a compiere un gesto simile, riusc\u00ec a convincere i suoi uomini ad aiutarlo in questa triste impresa, ricordando loro dell'immortalit\u00e0 dell'anima. I presenti allora, spinti dalle parole di Eleazar, in un motto d'incitamento come invasati, cercarono l'uno di precedere l'altro per dar prova di coraggio e per non essere tra gli ultimi a morire, uccidendo mogli, figli e s\u00e9 stessi.\nAlla fine si salvarono solo due donne e cinque bambini nascondendosi nei cunicoli sotterranei che trasportavano l'acqua potabile. Le vittime furono in totale 960, comprese donne e bambini. La data dell'eccidio fu il quindici del mese di Xanthico (marzo del 73).\nQuando all'alba i Romani si gettarono all'attacco finale, gettando passerelle per avanzare dal terrapieno, rimasero stupiti della mancanza di resistenza. Una volta scavalcate le mura trovarono la fortezza desolata e gli edifici in fiamme, senza capire cosa fosse realmente accaduto. Alla fine le due donne uscirono dal nascondiglio e raccontarono ai Romani tutti i particolari dell'accaduto. I Romani, rimasti increduli dinanzi a tanta forza d'animo, quando videro quella immane distesa dei cadaveri, non provarono esultanza per aver annientato il nemico, ma l'ammirazione per il nobile gesto. Occupata la fortezza di Masada, il comandante romano, Lucio Flavio Silva vi lasci\u00f2 una guarnigione, mentre con il resto dell'esercito torn\u00f2 a Cesarea Marittima. Non rimaneva pi\u00f9 alcun nemico nel paese. Era stato completamente sottomesso nel corso della lunga guerra, anche se molti Giudei residenti in altre province romane, furono esposti al pericolo di disordini. Giuseppe Flavio narra infatti che, qualche tempo dopo, molti giudei trovarono la morte ad Alessandria d'Egitto. Quelli che erano riusciti a fuggire dalla rivolta dei \"sicarii\", ripresero a tramare incitando molti intraprendere la lotta per la libert\u00e0 contro l'invasore romano. Contrastati da alcuni notabili della comunit\u00e0 giudaica, assassinarono costoro continuando ad incitare alla rivolta. Vennero allora denunciati, rei di tutti i disastri passati e del loro costante tentativo di sobillare alla rivolta.\nE cos\u00ec la popolazione alessandrina, per dimostrare la sua lealt\u00e0 ai Romani, considerata la gravit\u00e0 della situazione, si scaten\u00f2 furiosamente contro i \"sicarii\", che furono tutti gettati in prigione. Seicento furono catturati subito. Quelli che cercarono rifugio all'interno dell'Egitto, in particolare a Tebe, vennero arrestati e riportati indietro poco dopo. Ma quando venne escogitata contro di loro ogni forma di tortura, affinch\u00e9 dicessero di riconoscere \"Cesare\" come loro padrone, nessuno cedette, nemmeno i pi\u00f9 giovani. Diedero cos\u00ec prova di estremo coraggio, sopportando i tormenti e il fuoco con il corpo, tanto da apparire insensibili.\nA quel tempo era governatore d'Egitto e Alessandria, un certo Tiberio Giulio Lupo, il quale subitamente inform\u00f2 \"Cesare\" di questi primi fermenti di rivolta. L'imperatore, temendo nuove tendenze rivoluzionarie dei Giudei e che si raccogliessero nuovamente in forze, ordin\u00f2 a Lupo di distruggere il tempio giudaico nel cosiddetto distretto di \"Onias\", che si trovava a 170 stadi (27-30 km) di distanza da Menfi, nel nomo detto Eliopolitano. Lupo, allora, ricevuta la lettera dell'imperatore, raggiunse il tempio e, dopo avervi asportato i doni votivi, lo chiuse. Morto poco dopo Lupo (nel 73), il suo successore, Valerio Paolino, spogli\u00f2 il tempio di tutti i doni votivi, viet\u00f2 l'ingresso nel santuario a chi voleva fare cerimonie di culto e rese il tempio del tutto inaccessibile (dopo 343 anni dalla sua costruzione).\nFrattanto altri \"sicarii\" contagiarono con i loro propositi di rivolta anche le citt\u00e0 attorno a Cirene. Qui era giunto un certo Gionata, il quale dopo aver attirato molti tra i pi\u00f9 miserabili del popolino, promise loro prodigi e apparizioni. Ancora una volta i pi\u00f9 ragguardevoli fra i Giudei di Cirene denunziarono i suoi piani a Catullo, il governatore della pentapoli libica. Egli invi\u00f2 un corpo di cavalieri e di fanti che, poco dopo, ebbero ragione di quei poveri miserabili. Molti furono uccisi, altri vennero catturati e portati davanti a Catullo. Gionata, inizialmente riusc\u00ec a fuggire, ma poi venne catturato e, trascinato davanti al del governatore, escogit\u00f2 un modo per aver salva la vita, dichiarando falsamente che erano stati i pi\u00f9 ricchi dei Giudei a costringerlo a rivoltarsi. Il governatore accolse con piacere queste calunnie, ingigantendo la situazione e rendendola molto pi\u00f9 drammatica di quanto fosse realmente, per far credere di trovarsi di fronte una nuova guerra giudaica di immani proporzioni. Il peggio fu che Catullo indusse Gionata a denunziare un giudeo di nome Alessandro, col quale un tempo era venuto in urto, mettendolo a morte; poco dopo il governatore romano fece subire la stessa sorte a tutti i Giudei pi\u00f9 ricchi, in numero di tremila, inglobando poi i loro averi nel fisco imperiale. Per evitare poi di essere smascherato, convinse Gionata e altri, a denunziare come cospiratori le pi\u00f9 importanti personalit\u00e0 giudaiche di Alessandria e di Roma, tra cui lo stesso Giuseppe Flavio. Alla fine Catullo fu smascherato quando venne a Roma, portandosi dietro in catene la banda di Gionata. Qui Vespasiano e Tito ebbero dei sospetti e promossero delle indagini che condussero all'infondatezza delle imputazioni a carico degli accusati. Gionata venne allora, prima torturato e poi bruciato vivo. Catullo inizialmente sub\u00ec un semplice rimprovero da parte dei due imperatori, ma non molto tempo dopo, colpito da una malattia incurabile, fece un'orribile morte.\nConseguenze.\nGli effetti immediati della guerra furono la distruzione del tempio di Gerusalemme, edificio che non verr\u00e0 mai pi\u00f9 ricostruito, e la riduzione in schiavit\u00f9 di 97.000 Giudei, che vennero dispersi in tutto l'impero. Fu l'inizio della diaspora. Dopo questi eventi e la caduta del sacerdozio del Tempio i Farisei si imposero dal punto di vista religioso nel mondo ebraico grazie all'opera compiuta da Jochanan Ben Zakkai.\nReazioni immediate.\nLa grande maggioranza delle notizie sono di prima mano, essendo state fornite dallo storico giudeo Giuseppe, che fu uno dei capi rivolta. Egli, quando scoppi\u00f2 la rivolta, partecip\u00f2 attivamente ottenendo l'incarico di dirigere la resistenza contro i romani nella Galilea settentrionale. Qui, dopo aver resistito per 47 giorni a Iotapata, si arrese alle truppe di Tito e Vespasiano. Una volta davanti a loro, predisse che sarebbero stati imperatori, cosa che gli assicur\u00f2 la loro protezione; fu liberato ed assunse il loro \"praenomen\" di \"Flavio\". Flavio Giuseppe sar\u00e0 per questo sempre molto positivo nei giudizi verso i due cesari. Flavio attribuisce la rivolta alla follia dei ribelli, soprattutto alle frange pi\u00f9 estreme, senza tacere sul malgoverno dei prefetti romani; ma se non tace su questi ultimi salva per\u00f2 l'impero come istituzione. I peccati dei ribelli avevano indotto Dio ad abbandonare Israele per Roma; Dio aveva abbandonato i ribelli che non si erano resi conto dell'assurdit\u00e0 di contrapporsi alla potenza mondiale. Giuseppe afferma che Daniele era stato il pi\u00f9 grande dei profeti e aveva previsto le disgrazie del 66-70.\nTraspare dunque la convinzione della provvisoriet\u00e0 dell'impero romano e della sua identificazione con il regno messianico; ci\u00f2 che distingueva Giuseppe dai ribelli era la valutazione del momento in cui sarebbe avvenuta la guerra tra bene e male.\nFonti storiche.\nLa principale fonte a nostra disposizione per ricostruire gli avvenimenti della Prima Guerra Giudaica \u00e8 la \"Guerra Giudaica\" di Flavio Giuseppe, ex comandante della rivolta ebraica che si arrese al generale romano Tito al termine dell'assedio di Iotapata. Giuseppe ottenne poi la cittadinanza romana quando Tito divenne imperatore, diventando uno storico dell'ebraismo a Roma. Altre fonti importanti sulla rivolta provengono dalle \"Historiae\" di Tacito, le \"Vite dei Cesari\" di Svetonio e lo \"Strategemata\" di Frontino: pur non essendo dettagliate come Flavio Giuseppe, forniscono una preziosa valutazione della guerra del punto di vista romano.\nUna \"Storia della Guerra Giudaica\" venne scritta dallo storico galileo Giusto di Tiberiade, ma \u00e8 andata perduta e sopravvive solo in citazioni da parte di Flavio Giuseppe, Eusebio di Cesarea, San Girolamo. Pare che tale opera fosse severamente critica nei confronti della \"Guerra Giudaica\" di Flavio Giuseppe, provocando una dura risposta da parte di Giuseppe nella sua opera autobiografica \"Vita\".\nUn altro acconto della rivolta proviene da una cronaca del IV secolo d.C. scritta in latino da un autore anonimo, in passato identificato con Egesippo e noto quindi come Pseudo-Egesippo. Tale opera \u00e8 per\u00f2 in gran parte una riscrittura della \"Guerra Giudaica\" di Flavio Giuseppe, con notevoli aggiunte anti-ebraiche e pro-cristiane, rendendola quindi in gran parte inaffidabile."}
{"id": "762184", "revid": "842", "url": "https://it.wikipedia.org/wiki?curid=762184", "title": "Geogebra", "text": ""}
{"id": "762185", "revid": "287204", "url": "https://it.wikipedia.org/wiki?curid=762185", "title": "Giovanni Rapetti", "text": "Biografia.\nNato a Villa del Foro, sobborgo di Alessandria, inizi\u00f2 gli studi di scultura all\"Accademia Albertina di Torino dove ebbe come maestri Felice Casorati e Giacomo Manz\u00f9.\nIn armi.\nNel novembre del 1942 fu chiamato alle armi e al corso ufficiali ebbe modo di manifestare il suo marcato antimilitarismo. Per punizione fu mandato in Francia, e mentre si trovava sul fronte francese, i suoi disegni migliori andarono in fumo sotto gli spezzoni incendiari che devastarono l\u2019Accademia torinese.\nDopo l\u20198 settembre fu catturato dai tedeschi e internato in un campo di concentramento in Provenza, da cui riusc\u00ec fortunosamente a fuggire, sei mesi dopo, evitando la traduzione in Germania. Riusc\u00ec a tornare al paese nel febbraio 1944, vivendo alla macchia e cercando contatti con le formazioni partigiane del Monferrato.\nIl periodo milanese.\nNell\u2019immediato dopoguerra divenne allievo e amico di Manz\u00f9 all'Accademia di Belle Arti di Brera e tent\u00f2 a Milano la carriera artistica, ma \u2013 segnato dalla drammatica esperienza bellica \u2013 ben presto desistette e lasci\u00f2 la metropoli per tornare al paese, dove prese corpo la grande disillusione \u2013 sono parole sue \u2013 di \u00abuna generazione di ventenni alienati, nauseati e annientati, che avevano perso tutto nella guerra, la famiglia, la casa, la serenit\u00e0, che avevano percepito fin dove l\u2019egoismo e la follia umana potessero spingersi, ma avevano desiderato di sopravvivere per essere in un mondo diverso, dove giustizia e democrazia non fossero solo parole\u00bb.\nDal 1946, partecip\u00f2 con disegni e sculture ad alcune mostre nazionali, ma il carattere schivo e difficile lo portarono a isolarsi e cos\u00ec trascorse il resto della sua vita in Alessandria, lavorando come insegnante di disegno in una scuola comunale.\nScultura.\nCome scultore rimase fedele ad un modellato inteso nel senso pi\u00f9 classico e tradizionale, mentre nei disegni di figura (chine) rappresentava, con un realismo vagamente espressionista, il suo mondo paesano (contadini al lavoro, ciclisti, pensionati, bevitori, lavandaie). Ma quello che appare una sorta di diario figurativo che accompagna tutta la sua vicenda di artista innamorato della natura sar\u00e0 (sempre a china, raramente ad acquerello) il disegno di paesaggio, legato a moduli rappresentativi quasi ottocenteschi, di rigorosa semplicit\u00e0 formale e di un lirico verismo di sintesi.\nPoesia.\nNel 1973, pubblica la sua prima opera in dialetto: \"Er fugaron\", cui segue, nel 1987, la plaquette \"I pas ant l\u2019\u00e8rba\" e, nel 1993, la corposa antologia \"Ra mem\u00f2ria dra st\u00e8ila\", pubblicata con la collaborazione di Camera del Lavoro di Alessandria e l\u2019Istituto per la storia della resistenza e della societ\u00e0 contemporanea in provincia di Alessandria. Premiato al concorso di poesia piemontese \"Nino Costa\" 1974, dal 1984 partecipa alle Biennali di poesia di Alessandria.\nCollaboratore del Centro di cultura popolare \u00abGiuseppe Ferraro\u00bb di Alessandria (che custodisce tutta la sua produzione poetica dialettale, superiore ai 1400 testi), con Franco Castelli. porta frequentemente le sue poesie in scuole, circoli, biblioteche, Societ\u00e0 di mutuo soccorso in ambito provinciale e regionale. Per onorare i suoi 90 anni, nel 2012 esce \"Er len-ni an Tani\" (Le lune in Tanaro) e gli \u00e8 stato dedicato il XVII Convegno internazionale del Laboratorio Etnoantropologico di Rocca Grimalda, con due relazioni di Franco Castelli e Piero Milanese sulla sua opera poetica (Castelli, Barillari, Scibilia 2015). Sue composizioni sono state musicate da vari musicisti piemontesi e in particolare dal gruppo alessandrino \"Tre Martelli\" che, dopo i CD \"Omi e Pa\u00ecz\" (1995), \"Car der steili\" (2000) e \"Tra cel e t\u00e8ra\" (2005), in occasione dei 90 anni del poeta, nel 2012 gli dedica un intero disco: \"Cant\u00e8 \u2019r par\u00f2li. Omaggio a Giovanni Rapetti\", che riscuote un grande successo, soprattutto all\u2019estero.\nCon il suo lavoro poetico ciclopico e fluviale, Rapetti si \u00e8 reso protagonista di un\u2019impresa abbastanza unica: quella di raccontare in versi endecasillabi, scolpiti nel ruvido dialetto locale, la memoria, la storia e la visione del mondo di una piccola comunit\u00e0 contadina, con un forte afflato epico-lirico. Si tratta di circa mille e quattrocento poesie che hanno portato Rapetti a essere considerato una delle voci pi\u00f9 interessanti nel panorama neodialettale contemporaneo.\nLa produzione poetica dialettale di Giovanni Rapetti, nata quasi per caso a fine dicembre 1972, con i versi autografi apposti sotto i tre disegni donati alla Societ\u00e0 Operaia di Mutuo Soccorso (SOMS) di Villa del Foro e proseguita negli anni sin verso il 2008, \u00e8 stata donata ufficialmente dal poeta all\u2019Istituto per la storia della Resistenza e della societ\u00e0 contemporanea in provincia di Alessandria (ISRAL) nel 2001, come attesta la poesia \"La donazione\" (contrassegnata con il numero 1072 nell\u2019inventario Giovanni Rapetti), unita a testo olografo testamentario datato 7.3.2001.\nLe raccolte.\nL\u2019opera poetica \u00e8 conservata in quattro faldoni di cartone nell\u2019archivio del Centro di cultura popolare \u00abGiuseppe Ferraro\u00bb presso l\u2019ISRAL, in via dei Guasco 49 ad Alessandria.\nTale raccolta materialmente si compone di originali o fotocopie dei testi, redatti su fogli bianchi A4 prevalentemente dattiloscritti da parte dell\u2019autore, talvolta con firma e data. Un primo inventario del corpus poetico di Giovanni Rapetti (tuttora in corso per nuove acquisizioni postume di testi ritrovati fra le sue carte) \u00e8 stato redatto apponendo ad ogni testo un numero progressivo, preceduto dalla lettera \u2018r\u2019 per distinguere il corpus da altri fondi. L\u2019inventario, fin qui realizzato, \u00e8 consultabile in coda a questa raccolta.\nLa raccolta dei testi delle poesie originali di Rapetti \u00e8 avvenuta gradualmente, seguendo la nascita e lo sviluppo della sua ispirazione poetica, favorita dalla frequentazione assidua dell\u2019autore nella sede dell\u2019ISRAL, per la sua amicizia con Franco Castelli, direttore del Centro di cultura popolare \u00abG. Ferraro\u00bb.\nI testi poetici qui citati fanno sempre riferimento, in primo luogo, al corpus dei manoscritti e saranno indicati con il numero di inventario dell\u2019archivio del Centro di cultura popolare \u00abGiuseppe Ferraro\u00bb (ISRAL).\nCaratteristiche stilistiche.\nCarlo Petrini ne accost\u00f2 l'opera a quella di Edgar Lee Masters in un suo articolo del 2010, definendolo \"un investigatore paziente e minuzioso della memoria, il custode morale di una comunit\u00e0\". Nella propria poesia di Rapetti utilizz\u00f2 di preferenza la parlata alessandrina, distaccandosi cos\u00ec da altri autori a lui contemporanei che adottarono invece una forma pi\u00f9 standardizzata della lingua piemontese."}
{"id": "762187", "revid": "1573940", "url": "https://it.wikipedia.org/wiki?curid=762187", "title": "Stefan Ulm", "text": "Ha fatto parte dell'equipaggio tedesco del K4\u00a01000\u00a0m alle Olimpiadi di Sydney 2000 e Atene 2004, vincendo due medaglie d'argento. Sempre nel K4 ha vinto numerosi titoli mondiali."}
{"id": "762189", "revid": "305330", "url": "https://it.wikipedia.org/wiki?curid=762189", "title": "Naufragi della flotta romana nella Prima guerra punica", "text": ""}
{"id": "762192", "revid": "919135", "url": "https://it.wikipedia.org/wiki?curid=762192", "title": "Distanza di un punto da un insieme", "text": "In geometria, la distanza di un punto \u00e8 la misura della distanza di un punto da un'altra entit\u00e0 geometrica nel piano o nello spazio. Generalmente, tale distanza \u00e8 definita come la \"distanza minima\" fra il punto ed i vari punti dell'entit\u00e0 geometrica:\nLa distanza pu\u00f2 essere semplice da calcolare quanto avviene fra due punti definiti, o pi\u00f9 complicata quando l'altro elemento \u00e8 un insieme di punti; in questo caso bisogna prima individuare su quale traiettoria lineare bisogna misurarla.\nCalcolo di alcune distanze nella geometria euclidea.\nDistanza tra due punti.\nLa distanza tra due punti \u00e8 la pi\u00f9 semplice da calcolare, si misura lungo la retta passante per i due punti; se si \u00e8 su un piano cartesiano con coordinate dei due punti formula_2 e formula_3 basta applicare il teorema di Pitagora\nnello spazio invece con coordinate P0 (x0, y0, z0) e P1 (x1, y1, z1)\nDistanza di un punto da una retta.\nLa distanza di un punto da una retta si misura lungo la \"distanza minima\" che \u00e8 possibile individuare, ovvero lungo il segmento che parte dal punto e interseca ortogonalmente la retta.\nNel piano cartesiano, coordinate punto formula_6\n.&lt;/math&gt;\nSe formula_11 ci si riconduce al caso precedente tramite la traslazione degli assi.\nNel riferimento formula_13 la retta formula_14 \u00e8 rappresentata dall'equazione: formula_15.\nRipercorrendo la dimostrazione precedente si giunge facilmente alla formula che si voleva dimostrare.\nDistanza di un punto da un piano.\nNello spazio, la distanza di un punto da un piano si misura lungo la retta passante per il punto che interseca perpendicolarmente il piano\nIn un sistema di coordinate tridimensionali consideriamo le coordinate del punto formula_16\nL'equazione del piano formula_17\nFra le applicazioni di questa relazione, si noti che ad esempio la distanza fra il centro di una sfera ed un piano tangente ad essa \u00e8 uguale alla lunghezza del raggio della sfera stessa.\nDistanza di un punto da una superficie.\nLa distanza tra un punto ed una superficie generica \u00e8 pi\u00f9 complicata da calcolare. Pu\u00f2 inoltre esistere un'altra distanza notevole, la \"distanza massima\", definita come il massimo delle distanze tra i punti della superficie e il punto dato.\nAd esempio, la distanza minima di un punto da una sfera \u00e8 la differenza tra la distanza del punto dal centro della sfera e il raggio della sfera, mentre la loro distanza massima \u00e8 la somma di queste due lunghezze (distanza del punto dal centro della sfera e il raggio della sfera)."}
{"id": "762193", "revid": "458786", "url": "https://it.wikipedia.org/wiki?curid=762193", "title": "Categor\u00eda Primera A", "text": "La Categor\u00eda Primera A, organizzata dalla Divisi\u00f3n Mayor del F\u00fatbol Colombiano (DIMAYOR), \u00e8 la massima serie del campionato colombiano di calcio. Per ragioni di sponsor \u00e8 anche nota come Liga BetPlay Dimayor.\nNel corso della sua storia il massimo campionato nazionale ha avuto le seguenti dominazioni: dal 1948 al 1989 \"Campeonato Profesional\"; dal 1990 al 2009 \"Copa Mustang\"; dal 2010 \"Categor\u00eda Primera A\".\nIl campionato colombiano occupa il 14\u00ba posto del ranking mondiale dei campionati stilato annualmente dall'IFFHS e il 5\u00ba posto a livello continentale, pertanto \u00e8 considerato una delle leghe calcistiche pi\u00f9 competitive del Sudamerica.\nFormula.\n\u00c8 composto da torneo di Apertura e torneo di Finalizaci\u00f3n. Entrambi i tornei hanno la stessa struttura: dopo una prima fase all'italiana, le migliori otto classificate danno vita a due gironi da quattro squadre. Il torneo si chiude con la doppia finale, che prevede andata e ritorno ed \u00e8 disputata dalle prime classificate dei due gironi.\nSquadre.\nStagione 2020.\nNote.\nI dati di tutte le stagioni della \"Primera Divisi\u00f3n del f\u00fatbol colombiano\" sono stati tratti da Tabella all-time del F\u00fatbol Colombiano - RSSSF, Tabella all-time dei migliori marcatori del F\u00fatbol Colombiano - RSSSF\ne https://web.archive.org/web/20110625113335/http://dimayor.com/"}
{"id": "762194", "revid": "104458", "url": "https://it.wikipedia.org/wiki?curid=762194", "title": "Maria Riesch", "text": "Tre volte campionessa olimpica (nello slalom speciale e nella supercombinata a e ancora nella supercombinata a , dove \u00e8 stata portabandiera della Germania durante la cerimonia di apertura), due volte campionessa mondiale e vincitrice di una Coppa del Mondo generale, di cinque Coppe del Mondo di specialit\u00e0 e di una Coppa Europa, \u00e8 stata l'atleta di punta della nazionale tedesca di sci alpino tra gli anni 2000 e gli anni 2010.\n\u00c8 sorella della sciatrice alpina Susanne e nipote del bobbista Wolfgang Zimmerer, a loro volta atleti di alto livello; in seguito al matrimonio ha assunto anche il cognome del coniuge e per questo motivo nell'ultimo scorcio della sua carriera (stagioni 2012-2014) si \u00e8 registrata, nelle liste FIS, come Maria H\u00f6fl-Riesch.\nBiografia.\nCarriera sciistica.\nStagioni 2000-2002.\nLa Riesch, attiva in gare FIS dal dicembre del 1999, esord\u00ec in Coppa Europa l'8 febbraio 2000 a Sonthofen in slalom speciale, senza classificarsi, e in Coppa del Mondo il 16 febbraio 2001 nella natia Garmisch-Partenkirchen in supergigante, piazzandosi 20\u00aa; nella stessa stagione ai Mondiali juniores di Verbier vinse la medaglia d'oro nella combinata, quella d'argento nel supergigante e quella di bronzo nella discesa libera.\nNella stagione 2001-2002 conquist\u00f2 tutti suoi otto podi di carriera in Coppa Europa, dal primo del 2 febbraio a Lenggries in slalom speciale (2\u00aa) all'ultimo del 16 marzo a La Clusaz in supergigante (2\u00aa); tra questi le sue cinque vittorie (dalla discesa libera di Tarvisio del 5 febbraio a quella di Lenzerheide del 5 marzo) che, assieme ad altri piazzamenti, le consentirono di vincere il trofeo continentale generale e quello di discesa libera. Sempre nel 2002 ai Mondiali juniores di Tarvisio conquist\u00f2 la medaglia d'oro nel supergigante e quella d'argento nello slalom speciale.\nStagioni 2003-2004.\nConquist\u00f2 il suo primo podio in Coppa del Mondo il 22 dicembre 2002 nella combinata di Lenzerheide, classificandosi al 3\u00ba posto, e nella stessa stagione esord\u00ec ai Campionati mondiali: a Sankt Moritz 2003 ottenne il 17\u00ba posto nella discesa libera, il 5\u00ba nella combinata e non complet\u00f2 il supergigante, lo slalom gigante e lo slalom speciale. Ai Mondiali juniores del Brian\u00e7onnais di quella stagione vinse altre due medaglie, l'oro nella combinata e il bronzo nello slalom gigante.\nLa prima vittoria in Coppa del Mondo arriv\u00f2 il 30 gennaio 2004 nella discesa libera di Haus; il mese dopo ai Mondiali juniores di Maribor si aggiudic\u00f2 la medaglia d'oro sia nella discesa libera, sia nello slalom gigante. Al termine della stagione la Riesch, con sette podi di cui tre vittorie, fu 3\u00aa nella classifica generale di Coppa del Mondo, dietro alla svedese Anja P\u00e4rson e all'austriaca Renate G\u00f6tschl.\nStagioni 2005-2007.\nNel novembre 2004 si frattur\u00f2 una spalla in allenamento: il mese dopo riusc\u00ec comunque a salire sul podio in Coppa del Mondo, con il 3\u00ba posto nel supergigante di Sankt Moritz, ma il 12 gennaio, nel supergigante di Cortina d'Ampezzo, cadde e si ruppe il legamento crociato anteriore del ginocchio destro. Torn\u00f2 in pista la stagione successiva, ma nuovamente dopo poche gare, il 10 dicembre 2005, cadde nello slalom gigante di Aspen infortunandosi gravemente al ginocchio sinistro, tanto da essere costretta a saltare il resto della stagione 2005-2006.\nLa stagione 2007 la vide tornare sul gradino pi\u00f9 alto del podio, nella discesa libera di Lake Louise del 1\u00ba dicembre, e competere ai Mondiali: a \u00c5re 2007 ottenne il 9\u00ba posto nella discesa libera, il 10\u00ba nel supergigante, il 23\u00ba nello slalom gigante e il 7\u00ba nella supercombinata. Dopo le due annate perse quasi interamente per i gravi infortuni, al termine della Coppa del Mondo del 2007 si classific\u00f2 14\u00aa.\nStagioni 2008-2009.\nNella stagione 2007-2008, grazie anche a otto podi di cui due vittorie, fu 3\u00aa nella classifica generale dietro alla statunitense Lindsey Vonn e all'austriaca Nicole Hosp e si aggiudic\u00f2 le Coppe del Mondo di supergigante e di combinata. Da quella stagione fino al suo ritiro dalle competizioni la Riesch non avrebbe pi\u00f9 concluso una stagione senza essere salita sul podio della Coppa del Mondo.\nAi Mondiali di Val-d'Is\u00e8re 2009 inizialmente ottenne piazzamenti lontani dal podio: 10\u00aa nella discesa libera, 8\u00aa nel supergigante e 28\u00aa nello slalom gigante. Fu poi per\u00f2 4\u00aa nella supercombinata e infine all'ultima gara, lo slalom speciale, vinse la medaglia d'oro davanti alla ceca \u0160\u00e1rka Z\u00e1hrobsk\u00e1 e alla finlandese Tanja Poutiainen. La stagione 2008-2009 la vide anche assieme alla Vonn protagonista in Coppa del Mondo: conquist\u00f2 la Coppa del Mondo di slalom speciale, grazie anche a quattro vittorie consecutive nella specialit\u00e0, e in classifica generale arriv\u00f2 2\u00aa, unica atleta in grado di contendere la vittoria finale alla Vonn che comunque la super\u00f2 di 364 punti; i podi stagionali della Riesch furono dieci, con cinque vittorie.\nStagioni 2010-2011.\nConvocata per i XXI Giochi olimpici invernali di , ne divent\u00f2 una delle protagoniste vincendo due medaglie d'oro. La prima giunse il 18 febbraio nella supercombinata, gara in cui batt\u00e9 la statunitense Julia Mancuso e la P\u00e4rson, mentre la seconda arriv\u00f2 nello slalom speciale, gara in cui precedette l'austriaca Marlies Schild e la Z\u00e1hrobsk\u00e1; si classific\u00f2 inoltre 8\u00aa nella discesa libera, 8\u00aa nel supergigante e 10\u00aa nello slalom gigante. In Coppa del Mondo quell'anno conquist\u00f2, grazie anche a cinque podi nella specialit\u00e0 (una vittoria, due secondi e due terzi posti), la sua seconda Coppa di slalom speciale. Come nella stagione precedente, chiuse ancora 2\u00aa la classifica generale, dopo aver conteso il trofeo alla Vonn fino alle finali di Garmisch-Partenkirchen del mese di marzo. I suoi podi stagionali furono quattordici (tre le vittorie) e il suo distacco dalla Vonn fu di 155 punti; fu 2\u00aa anche nella classifica della Coppa del Mondo di discesa libera, battuta sempre dalla Vonn per 169 punti.\nIn Coppa del Mondo la stagione 2010-2011 registr\u00f2 la conferma ad altissimi livelli della sciatrice bavarese, che riusc\u00ec a primeggiare non solo nelle specialit\u00e0 tecniche, quelle nelle quali nel corso di tutta la sua carriera colse i maggiori successi, ma anche in quelle veloci, tanto da posizionarsi stabilmente al vertice della classifica generale. L'8 febbraio si aggiudic\u00f2 la medaglia di bronzo nel supergigante ai Mondiali di Garmisch-Partenkirchen, preceduta soltanto dall'austriaca Elisabeth G\u00f6rgl e dalla Mancuso. Cinque giorni dopo biss\u00f2 il risultato nella gara di discesa libera, nella quale fu battuta dalla G\u00f6rgl e dalla Vonn; nella rassegna iridata disputata sulle nevi di casa si piazz\u00f2 inoltre 4\u00aa nello slalom speciale, 11\u00aa nella supercombinata e non concluse lo slalom gigante. L'ultima parte della stagione la vide fronteggiarsi in un testa a testa con la Vonn per la vittoria nella Coppa del Mondo generale. Dopo aver condotto per quasi tutto l'anno davanti alla statunitense, la Riesch dopo i Mondiali vide assottigliarsi il suo vantaggio. Durante le finali di Lenzerheide dapprima la Vonn super\u00f2 la rivale grazie al 4\u00ba posto in discesa libera, ma la tedesca torn\u00f2 nuovamente in testa dopo la prova di slalom speciale per 3 punti, dopo che il giorno precedente era stato annullato il supergigante. A decidere la stagione avrebbe dovuto essere l'ultima gara in programma, lo slalom gigante, ma il suo annullamento a causa delle avverse condizioni meteorologiche consegn\u00f2 la coppa di cristallo alla Riesch. L'atleta chiuse la stagione con il record personale di sedici podi (sei vittorie, sette secondi posti e tre terzi posti), ma senza alcuna Coppa di specialit\u00e0: fu 2\u00aa nella classifica di discesa libera (vinta dalla Vonn per 193 punti) e in quella di supergigante (ancora dietro alla Vonn, di 171 punti) e 3\u00aa in quella di slalom speciale.\nStagioni 2012-2014.\nNella stagione 2012 la Riesch vinse tre gare di Coppa del Mondo e and\u00f2 a podio in altre sei occasioni, chiudendo l'annata al 3\u00ba posto nella classifica generale. L'anno dopo, l'8 febbraio 2013, si laure\u00f2 campionessa iridata di supercombinata ai Mondiali di Schladming. Durante la stessa rassegna iridata si aggiudic\u00f2 la medaglia di bronzo nella discesa libera e nella gara a squadre, si piazz\u00f2 9\u00aa nello slalom gigante e non concluse il supergigante e lo slalom speciale. Al termine della stagione di Coppa del Mondo fu 2\u00aa nella classifica generale, dietro alla slovena Tina Maze di 1\u00a0313 punti - il pi\u00f9 alto distacco mai registrato nella storia della competizione - e 3\u00aa in quella di discesa libera.\nNella stagione 2013-2014 in Coppa del Mondo la Riesch ottenne sull'Olimpia delle Tofane di Cortina d'Ampezzo la sua ultima vittoria, in discesa libera il 24 gennaio, e il suo ultimo podio, in supergigante il 26 gennaio, della sua carriera. In febbraio, convocata per i XXII Giochi olimpici invernali di (dove fu portabandiera della Germania durante la cerimonia di apertura), conquist\u00f2 la terza medaglia d'oro olimpica in carriera; infatti la sciatrice tedesca giunse prima nella supercombinata bissando il successo ottenuto nell'edizione di quattro anni prima. Vinse anche la medaglia d'argento nel supergigante e si classific\u00f2 13\u00aa nella discesa libera e 4\u00aa nello slalom speciale, mentre non concluse lo slalom gigante. Il 12 marzo a Lenzerheide, nell'ultima discesa libera della stagione, cadde e si infortun\u00f2 compromettendo definitivamente la rincorsa alla sua seconda Coppa del Mondo generale, che fino a quel momento l'aveva vista in vantaggio sull'austriaca Anna Fenninger. L'infortunio non le imped\u00ec di vincere la sua unica Coppa del Mondo di discesa libera, diventando cos\u00ec la seconda atleta nella storia della Coppa del mondo di sci alpino, dopo la francese Marielle Goitschel, a vincere un trofeo nelle due specialit\u00e0 pi\u00f9 antiche della storia dello sci alpino, lo slalom speciale e la discesa libera. In classifica generale fu 2\u00aa dietro alla Fenninger per 191 punti e quella di Lenzerheide sarebbe rimasta la sua ultima gara in carriera: il 20 marzo, in occasione della cerimonia in cui le venne consegnata la Coppa di specialit\u00e0 - che non aveva potuto ritirare sul podio di Lenzerheide - annunci\u00f2 il suo ritiro dall'attivit\u00e0 agonistica.\nAltre attivit\u00e0.\nDopo il ritiro, dalla stagione 2014-2015 alla stagione 2018-2019, \u00e8 stata commentatore sportivo per la rete televisiva tedesca ARD.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nSL = slalom speciale\nSC = supercombinata\nCoppa Europa.\nCoppa Europa - vittorie.\nLegenda:\nDH = discesa libera\nGS = slalom gigante\nSL = slalom speciale"}
{"id": "762195", "revid": "410660", "url": "https://it.wikipedia.org/wiki?curid=762195", "title": "Pi\u00f9 forte ragazzi", "text": ""}
{"id": "762199", "revid": "1428919", "url": "https://it.wikipedia.org/wiki?curid=762199", "title": "Michal Martik\u00e1n", "text": "Due volte campione olimpico della specialit\u00e0 (Atlanta 1996 e Pechino 2008), ha vinto anche due argenti alle Olimpiadi di Sydney 2000 e Atene 2004 e un bronzo a Giochi Olimpici di Londra 2012 oltre a tre mondiali."}
{"id": "762200", "revid": "120435569", "url": "https://it.wikipedia.org/wiki?curid=762200", "title": "Philip J. Fry", "text": "Philip J. Fry, meglio noto semplicemente come Fry, \u00e8 il protagonista della sitcom animata \"Futurama\".\nBiografia.\nFry nasce il 14 agosto 1974, a Brooklyn, New York, pertanto nel primo episodio della serie ha 25 anni. A quel tempo Fry lavorava come fattorino per la \"Panucci's Pizza\", e l'ultimo dell'anno del 1999 (in cui l'inizio dell'episodio \u00e8 ambientato), a causa di uno scherzo si trova a consegnare una pizza in un laboratorio di criogenia applicata, finendo intrappolato in una capsula e rimanendovi ibernato per 1000 anni.\nQuesto in verit\u00e0 non fu uno scherzo, ma un piano ordito da Mordicchio, l'animale domestico di Leela, il quale lo spinse di proposito nella capsula criogenica, visto che nel futuro Fry avrebbe fatto in modo di acquisire la potenzialit\u00e0 di resistere ai poteri malefici degli alieni noti come \"cervelli giganti\", che avrebbero attaccato la Terra nel XXXI secolo. Nel futuro sar\u00e0 proprio Fry, tornato indietro al 31 dicembre 1999, a spingere il s\u00e9 stesso del 1999 nella capsula. Gi\u00e0 nella prima puntata si intravede infatti l'occhio di Mordicchio e l'ombra del Fry del futuro vicino alla sedia sulla quale siede il Fry del 1999.\nAl suo risveglio nell'anno 3000 Fry trova lavoro dal suo 30 volte pronipote, il vecchissimo e bizzarro professor Hubert Farnsworth, come responsabile delle merci (e della loro consegna per tutto lo spazio) della ditta di spedizioni intergalattiche \"Planet Express\". Abita nell'armadio dell'appartamento del collega ed amico Bender, un robot, essendo l'armadio grande come un appartamento. La maggior parte della sua giornata la passa negli uffici della ditta.\nHa avuto una breve relazione con la collega Amy. Tra le sue avventure amorose \u00e8 inclusa anche la sirena Ambrielle, figlia del sindaco della citt\u00e0 perduta di Atlanta, ma in seguito a dei \"problemi a letto\" Fry abbandoner\u00e0 Atlanta e torner\u00e0 in superficie. Ha frequentato la burocrate n. 19 come si nota nell'episodio \"L'onore ritrovato\", che poi lascer\u00e0 perch\u00e9 stufo delle attenzioni asfissianti della collega. Un'altra breve storia \u00e8 stata con l'ex fidanzata Michelle, che lo lascer\u00e0 per un divo del cinema.Ma il suo grande amore \u00e8 sempre stata Leela, il suo superiore, inizialmente il sentimento non era corrisposto, ma alla fine pure Leela ammetter\u00e0 di amarlo e all'inizio della sesta stagione intraprenderanno una storia, che seppur con alti e bassi, riusciranno a far funzionare.\nLa sua bevanda preferita \u00e8 la \"Slurm\", e la sua serie televisiva preferita \u00e8 la serie classica di Star Trek, di cui \u00e8 un profondo conoscitore. La sua canzone preferita \u00e8 \"Walking on Sunshine\"\nCaratteristiche del personaggio e ruolo.\nFry \u00e8 il protagonista di \"Futurama\" e viene caratterizzato come un ragazzo molto ottuso, semplice, immaturo e ingenuo, ma anche dolce, coraggioso, sincero e generoso. Il suo migliore amico \u00e8 Bender, con cui condivide l'appartamento e la pigrizia. Fry ha una grande cotta per Turanga Leela, ma a causa della sua scarsa intelligenza non riesce a farsi corrispondere da Leela se non in poche occasioni, ottenendo al contrario reazioni fredde ogni qual volta le rivolga attenzioni. Fry cresce senza amici in una famiglia apatica che lo ignora, e poco si preoccupa per la sua scomparsa. Lui stesso non rimpiange di aver perso la famiglia (tuttavia nella settima stagione quando ritorner\u00e0 virtualmente indietro nel tempo al suo ultimo giorno nel 1999 mostrer\u00e0 grande affetto verso sua madre e grandi rimpianti per non averle potuto dire un'ultima volta che le voleva bene. Questo affetto si scoprir\u00e0 essere ricambiato dalla madre di Fry. Grazie a Mordicchio infatti Fry entrer\u00e0 in un sogno che si riveler\u00e0 essere proprio quello della madre ed \u00e8 cos\u00ec che scoprir\u00e0 come la genitrice lo abbia spesso sognato e quanto gli sia realmente mancato dalla sua scomparsa. L'episodio si concluder\u00e0 con Fry in lacrime che finalmente riabbraccia sua madre e con il risveglio della stessa con un sorriso rivolto verso la foto del figlio), ma rimpianger\u00e0 il suo cagnolino che infatti tenter\u00e0 di far clonare nel futuro. In generale Fry cerca sempre di fare la cosa pi\u00f9 giusta e moralmente corretta, anche se spesso \u00e8 tanto sprovveduto, inconsapevole e pasticcione da creare pi\u00f9 guai che altro. Mostra anche sprezzo del pericolo in numerose occasioni, gettandosi spesso a capofitto in situazioni che non \u00e8 in grado di affrontare e dalle quali esce malamente, ci\u00f2 fa intuire come il suo coraggio sia spesso originato dalla sua incapacit\u00e0 di valutazione."}
{"id": "762206", "revid": "33689", "url": "https://it.wikipedia.org/wiki?curid=762206", "title": "Filippo (console 348)", "text": "Biografia.\nFiglio di un fabbricante di salsicce, Filippo sal\u00ec la scala sociale diventando un \"notarius\". Nel 344 divenne prefetto del pretorio d'Oriente per nomina dell'imperatore Costanzo, forse per l'influenza degli eunuchi di corte (in particolare Eusebio); ottenne anche il consolato per l'anno 348.\nLa sua politica religiosa rispecchi\u00f2 quella di Costanzo, che era un fervente sostenitore dell'Arianesimo. All'inizio del suo governo deport\u00f2 il vescovo ortodosso di Costantinopoli, Paolo I, a Tessalonica, sostituendolo con l'ariano Macedonio I; Paolo fu poi giustiziato nel 351 per ordine di Filippo a Cucusus, in Armenia.\nNel 351, quando Costanzo era impegnato dalla minaccia della ribellione di Magnenzio, Filippo fu inviato al campo ribelle, ufficialmente per negoziare la pace, ma in realt\u00e0 per informarsi sullo stato di preparazione delle truppe nemiche. Filippo rivolse un discorso all'esercito ribelle, rinfacciando ai soldati la loro ingratitudine verso la dinastia costantiniana e proponendo a Magnenzio di lasciare l'Italia e di tenersi solo la Gallia; fu forse a seguito del suo intervento che un generale di Magnenzio, Claudio Silvano, disert\u00f2 con i suoi uomini da Costanzo. Dopo la conquista di Siscia, Filippo fu preso prigioniero dall'usurpatore, che lo accus\u00f2 di aver abusato del proprio status di ambasciatore: ne utilizz\u00f2 il nome anche per far transitare il proprio esercito sul Sava. Dopo che Costanzo lo priv\u00f2 del rango di prefetto, perch\u00e9 lo sospettava di collusione col nemico, Filippo mor\u00ec.\nIn seguito, per\u00f2, l'imperatore ne riabilit\u00f2 la memoria, inviando una lettera di lodi al proconsole d'Asia, la quale venne incisa e resa pubblica ad Emesa, e che celebrava Filippo, \"parentem et amicum nostrum eximium\", con l'erezione di statue in tutte le citt\u00e0 principali.\nFilippo ebbe un figlio, Simplicio, e un nipote, Antemio, anche lui prefetto del pretorio. Tra i suoi discendenti vi fu l'imperatore romano Antemio."}
{"id": "762208", "revid": "60765", "url": "https://it.wikipedia.org/wiki?curid=762208", "title": "Pendolo composto", "text": "In fisica classica, in particolare in meccanica newtoniana, un pendolo composto \u00e8 un corpo rigido in grado di oscillare liberamente, sotto l'azione della sua forza peso o di altre forze aggiuntive (risultante di forze), in un piano verticale attorno ad un asse orizzontale non passante per il centro di massa.\nSe il pendolo composto viene spostato dalla sua posizione di equilibrio, laddove l'angolo formato tra il pendolo e il suo asse verticale passante per O era nullo, sia a destra che a sinistra, l'azione del peso sar\u00e0 tale da riportare il pendolo nella sua posizione di equilibrio: della forza peso dunque agisce come momento di richiamo verso \u03b8=0.\nIl modulo M del momento della forza peso sar\u00e0 pari a M=- mg*sin\u03b8. Se non vi sono forze non conservative allora i momenti delle reazioni dei supporti fisici sono ortogonali all'asse.\nPu\u00f2 essere utilizzato come strumento (pendolo di Kater) per la misurazione dell'accelerazione di gravit\u00e0. Per piccole oscillazioni, al pari del pendolo semplice, pu\u00f2 essere associato con buona approssimazione ad un moto armonico semplice, tuttavia \u00e8 possibile avere misure con precisione di circa l'1 per mille della accelerazione di gravit\u00e0, mentre con il pendolo semplice tale precisione \u00e8 di circa 1%."}
{"id": "762210", "revid": "2121638", "url": "https://it.wikipedia.org/wiki?curid=762210", "title": "GeoGebra", "text": "GeoGebra \u00e8 un software per l'apprendimento e l'insegnamento della matematica che fornisce strumenti per lo studio di geometria, algebra e analisi.\nIl suo creatore, Markus Hohenwarter, inizi\u00f2 il progetto nel 2001 presso l'Universit\u00e0 di Salisburgo, proseguendo presso la Florida Atlantic University (2006\u20132008), la Florida State University (2008\u20132009) e ora presso l'Universit\u00e0 di Linz, avvalendosi del supporto di sviluppatori open-source e traduttori sparsi in tutto il mondo.\nPer un verso, GeoGebra \u00e8 un sistema di geometria dinamica: permette la costruzione di punti, vettori, segmenti, rette, coniche e funzioni, modificandoli in tempo reale. Per altro verso, equazioni e coordinate possono essere inserite direttamente. In questo modo, GeoGebra ha la possibilit\u00e0 di trattare variabili numeriche, vettori e punti, calcolare derivate e integrali di funzioni e dispone di vari operatori.\nQueste due visualizzazioni sono caratteristiche di GeoGebra: un'espressione nella finestra \"algebra\" corrisponde a un oggetto nella finestra \"geometria\" e viceversa.\nEsportazione.\nI progetti costruiti con Geogebra possono essere esportati in diversi formati. Le applet dinamiche possono essere direttamente caricate su GeoGebraTube, esportate in html (come file singolo, utilizzabile in ambienti VLE (virtual learning environment), quale la piattaforma Moodle). Le immagini vettoriali SVG possono essere modificate utilizzando software di terze parti, per esempio Inkscape. Il formato EMF vector formats pu\u00f2 essere direttamente importato in diverse applicazioni Microsoft Office. Vi sono opzioni per esportare negli appunti in formato PNG, PDF, EPS, PGF/TikZ e Asymptote.\nLicenza.\nGran parte del codice di GeoGebra \u00e8 pubblicato sotto la GPL, rendendolo software libero. Invece alcune parti, inclusi gli installatori per Windows e Mac, hanno delle licenze che ne proibiscono l'uso commerciale e sono perci\u00f2 considerati software non liberi. In pratica, ci\u00f2 vuol dire che l'uso non commerciale da parte di docenti e studenti \u00e8 sempre gratuito, mentre gli usi commerciali possono necessitare di un pagamento. Per dettagli consultare la descrizione della licenza di GeoGebra.\nDa luglio 2010 la distribuzione Debian GNU/Linux offre una versione libera di GeoGebra 4.0 nella quale tutte le parti non libere del programma sono state rimosse o rimpiazzate da analoghi liberi. Questa versione pu\u00f2 essere usata per usi commerciali senza pagamenti per la licenza. Comunque, a partire dalla versione 4.2 dal dicembre 2012, la licenza \u00e8 cambiata in una versione pi\u00f9 restrittiva cosicch\u00e9 GeoGebra non pu\u00f2 pi\u00f9 essere incluso in Debian. D'altro canto, il software pu\u00f2 ancora essere scaricato gratuitamente dalla sua pagina di download ufficiale per molte piattaforme software (inclusa Debian).\nEstendere GeoGebra.\nGli utenti avanzati interessati alla programmazione di estensioni possono usare JavaScript con l'Applet GeoGebra."}
{"id": "762220", "revid": "725", "url": "https://it.wikipedia.org/wiki?curid=762220", "title": "Col San Martino", "text": "Col San Martino \u00e8 una frazione di Farra di Soligo, in provincia di Treviso.\nGeografia fisica.\nIl paese sorge lungo il torrente Raboso, addossandosi alle pendici delle colline che delimitano a nord il Quartier del Piave. A sud della frazione si estendono i pal\u00f9, formazioni paludose tipiche del Trevigiano.\nStoria.\nI reperti archeologici provano che l'area di Farra era abitata sin dall'epoca preistorica. Per quanto riguarda Col San Martino, Leo Berti e Cino Boccazzi parlano di monete e laterizi di epoca romana rinvenute nei dintorni della localit\u00e0 Canal, a cui si aggiungono reperti di et\u00e0 imprecisata. Ulteriori ritrovamenti fanno pensare che per la zona transitasse una strada, la quale raggiungeva il Piave a Vidor.\nNel medioevo Col San Martino rappresentava un piccolo feudo dominato da un fortilizio, il quale sorgeva sul colle non per niente denominato \"Castel\" e dove oggi si trova la chiesetta di San Martino; alcuni suoi ruderi resistettero sino alla fine dell'Ottocento. Il territorio appartenne ai Collalto, ma sul finire del XIII secolo risulta possedimento della famiglia Col San Martino, legata al comune di Treviso; dalla met\u00e0 del Trecento fu nuovamente dimora dei Collalto.\nCome tutti i nobili della zona, anche i Col San Martino risiedevano perlopi\u00f9 in citt\u00e0, dove ricoprirono numerose cariche pubbliche. In seguito i beni passarono in eredit\u00e0 ai Ramponi di Feltre, i quali sin dal XVI secolo possedevano nella zona terre, servi e oratori privati.\nSul finire del XIV secolo, il paese segu\u00ec le sorti di tutto il Trevigiano e passo alla Repubblica di Venezia. Ancora nel Settecento la localit\u00e0 appare organizzata in due comuni: Col San Martino alla destra del Raboso e Posmon alla sinistra.\nDurante la Grande Guerra Col San Martino vers\u00f2 un grave tributo in termini di vite umane: morirono 88 soldati del luogo e, con l'occupazione seguita alla Rotta di Caporetto, la popolazione dovette lasciare il paese, cosa che provoc\u00f2 la morte di 264 civili per stenti.\nMonumenti e luoghi d'interesse.\nArchitetture religiose.\nChiesa parrocchiale.\nIl grandioso edificio, intitolato all'Annunciazione del Signore, fu progettato da Augusto Zardo e iniziato nel 1898. Il 21 novembre 1904 fu aperta al culto, sostituendo la precedente parrocchiale di Santa Maria de Silva. Il campanile fu costruito tra il 1950 e il 1968.\nChiesa di San Martino.\nIl paese trae il nome da questo tempietto, innalzato poco dopo il Mille all'interno dell'antico castello. Si tratt\u00f2 infatti della prima parrocchiale di Col San Martino ed \u00e8 ricordata come una delle trentasei pievi della diocesi di Ceneda, con giurisdizione su Vidor, Colbertaldo e Mosnigo. Distrutta durante la Grande Guerra, fu ricostruita a pianta ottagonale nel 1927.\nLa devozione per Martino di Tours \u00e8 antichissima. Memori del miracolo secondo il quale il santo avrebbe resuscitato un bambino morto poco dopo la nascita, gli si raccomandano le coppie che desiderano avere un bambino.\nChiesa di San Vigilio.\nSorta su un colle sopra il borgo di Posmon, fu edificata tra l'XI e il XII secolo. Viene citata nel 1217 come \"Eclesia San Bosman\". Nel Quattrocento fu ingrandita e affrescata; nel secolo successivo furono realizzati l'abside e il campanile. All'interno conserva tuttora alcuni affreschi risalenti al XV secolo, posti sulla parete destra e in controfacciata, attribuiti al pittore Giovanni di Francia. Vi sono inoltre conservate due pale d'altare di pi\u00f9 recente fattura, una di Giuseppe Modolo (1913-1987) con San Giuseppe falegname, e una del bellunese Luigi Cima (1860-1944), con Sant'Antonio Abate in adorazione.\nResti della chiesa di Santa Maria de Silva.\nFu pieve del paese dopo San Martino e prima dell'attuale. A differenza delle altre due chiese, non sorgeva sui colli, ma nella campagna a sud del villaggio, presso l'attuale cimitero, dove si estendeva un bosco di roveri; motivo per cui \u00e8 citata come \"Plebs de Silva\" o \"Plebs S. Mariae de Silva\" Funzion\u00f2 come parrocchiale dalla met\u00e0 del Duecento almeno sino al 1904, anno in cui fu demolita e sostituita dall'attuale. Della chiesa resta solo il campanile, del 1537; si sa che aveva quattro altari, di cui il maggiore intitolato alla Santissima Vergine Annunziata e gli altri alla Trinit\u00e0, alla Madonna del Rosario e a San Giuseppe.\nArchitetture civili.\nVille venete.\nAnche nel territorio collinare, come in tutta la provincia di Treviso, sono presenti delle ville venete di un certo valore architettonico. Di seguito sono elencate le pi\u00f9 importanti della frazione di Farra di Soligo:\nCultura.\nEventi.\nA Col San Martino si organizza sin dal 1966 la \"Mostra Interprovinciale del Prosecco D.O.C.G. di Col San Martino\", una delle pi\u00f9 importanti manifestazioni legate alla promozione del vino Prosecco. A questo evento si aggiungono poi la \"Mostra dei prodotti lattiero-caseari\", in luglio, e la \"Rassegna bovina\", a novembre, sempre con l'obbiettivo di far conoscere i prodotti tipici di queste zone"}
{"id": "762222", "revid": "104458", "url": "https://it.wikipedia.org/wiki?curid=762222", "title": "Therese Borss\u00e9n", "text": "Biografia.\nStagioni 2000-2005.\nAttiva in gare FIS dal gennaio del 2000, Therese Borss\u00e9n esord\u00ec in Coppa Europa il 18 febbraio 2001 a Krompachy Plejsy, classificandosi 52\u00aa in slalom gigante, e in Coppa del Mondo il 28 novembre 2003 a Park City nella stessa specialit\u00e0, senza qualificarsi per la seconda manche. Il giorno dopo nella medesima localit\u00e0 colse in slalom speciale i suoi primi punti nel circuito grazie al 13\u00ba posto.\nIl 22 dicembre 2003 al Passo del Tonale ottenne in slalom speciale il suo primo podio in Coppa Europa (3\u00aa), mentre nella stagione successiva esord\u00ec ai Campionati mondiali: nella rassegna iridata di Bormio/Santa Caterina Valfurva 2005 si piazz\u00f2 32\u00aa nello slalom gigante e 5\u00aa nello slalom speciale.\nStagioni 2006-2013.\nNella stagione 2005-2006 conquist\u00f2 il suo primo podio in Coppa del Mondo, l'8 gennaio nello slalom speciale di Maribor (3\u00aa), e debutt\u00f2 ai Giochi olimpici invernali: a fu 8\u00aa nello slalom speciale. Il 29 dicembre 2009 a Semmering conquist\u00f2, sempre in slalom speciale, la sua unica vittoria in Coppa del Mondo; ai successivi Mondiali di \u00c5re si classific\u00f2 33\u00aa nello slalom gigante e 7\u00aa nello slalom speciale, mentre a quelli di Val-d'Is\u00e8re 2009 non complet\u00f2 lo slalom speciale, unica prova cui prese parte. Il 13 marzo dello stesso anno a \u00c5re sal\u00ec per l'ultima volta sul podio in Coppa del Mondo, sempre in slalom speciale (3\u00aa).\nAi XXI Giochi olimpici invernali di , sua ultima presenza olimpica, fu 21\u00aa nello slalom speciale. Nella stagione successiva, sempre in slalom speciale, conquist\u00f2 la sua prima vittoria in Coppa Europa, l'11 dicembre 2010 a Gressoney-La-Trinit\u00e9, e gareggi\u00f2 ai suoi ultimi Mondiali: a Garmisch-Partenkirchen 2011 tuttavia non complet\u00f2 la prova. Ancora in slalom speciale il 20 gennaio 2013 a Schruns ottenne la sua ultima vittoria, nonch\u00e9 ultimo podio, in Coppa Europa, mentre il 16 marzo successivo a Lenzerheide disput\u00f2 (senza concluderla) la sua ultima gara di Coppa del Mondo prima del definitivo ritiro, avvenuto l'anno seguente in occasione di uno slalom speciale FIS disputato a Lindvallen il 4 aprile, chiuso dalla Borss\u00e9n al 10\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nAustralia-New Zealand Cup - vittorie.\nLegenda:\nSL = slalom speciale"}
{"id": "762224", "revid": "36426", "url": "https://it.wikipedia.org/wiki?curid=762224", "title": "Malatesta da Verrucchio", "text": ""}
{"id": "762228", "revid": "112311960", "url": "https://it.wikipedia.org/wiki?curid=762228", "title": "Imperium (romanzo)", "text": "Imperium \u00e8 il primo romanzo della trilogia di Robert Harris sull'Antica Roma e sulla vita di Marco Tullio Cicerone, il celeberrimo oratore, avvocato e politico Romano. Il successivo romanzo della trilogia, \"Conspirata\", \u00e8 stato pubblicato nell'ottobre 2009 negli Stati Uniti, terminando con il terzo ed ultimo romanzo nell'ottobre del 2015 dictator (romanzo).\nTrama.\nIl libro \u00e8 strutturato come una biografia. A raccontarci la vita di Marco Tullio Cicerone \u00e8 infatti Tirone, un suo schiavo e segretario che, dopo la morte di Cicerone, decide di raccontare in questo volume gli avvenimenti pi\u00f9 interessanti della sua vita. In realt\u00e0 lo scritto di Tirone \u00e8 stato perduto alla fine dell'Impero Romano. Alcuni dei fatti narrati, potrebbero non essere mai accaduti. La narrazione in questo primo volume termina nel 63 a.C., anno del consolato di Cicerone. Tra gli avvenimenti pi\u00f9 importanti, la vittoria nel processo a Verre, contro un altro dei pi\u00f9 celebri avvocati, Ortensio."}
{"id": "762236", "revid": "33689", "url": "https://it.wikipedia.org/wiki?curid=762236", "title": "Virio Nepoziano", "text": "Spos\u00f2 Eutropia, sorellastra dell'imperatore romano Costantino I, dalla quale ebbe un figlio, Nepoziano. Venne probabilmente ucciso nelle purghe della famiglia imperiale del 337, perch\u00e9 era un possibile concorrente per il soglio imperiale contro i figli di Costantino."}
{"id": "762237", "revid": "80960", "url": "https://it.wikipedia.org/wiki?curid=762237", "title": "San Clemente Romano", "text": ""}
{"id": "762240", "revid": "1714743", "url": "https://it.wikipedia.org/wiki?curid=762240", "title": "Raimondo Berengario III di Provenza", "text": "Origine.\nSecondo la \"Ex Brevi Historia Comitum Provinci\u00e6 e familia comitum Barcinonensium\" era figlio della regina d'Aragona e contessa di Sobrarbe e Ribagorza, Petronilla e del principe d'Aragona e conte di Barcellona, Gerona, Osona e Cerdagna, Raimondo Berengario IV che, secondo la \"Ex Brevi Historia Comitum Provinci\u00e6 e familia comitum Barcinonensium\" era figlio del conte di Barcellona, Gerona, Osona e Cerdagna, Raimondo Berengario III e della contessa di Provenza e G\u00e9vaudan, Dolce I, figlia primogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dalle \"Note dell'Histoire G\u00e9n\u00e9rale de Languedoc, Tome II\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.Petronilla, secondo la \"Ex Brevi Historia Comitum Provinci\u00e6 e familia comitum Barcinonensium\" era figlia del re d'Aragona e conte di Sobrarbe e Ribagorza, Ramiro II e della moglie, Matilde (o Agnese) di Poitiers (1103-ca. 1160), figlia legittima del duca d'Aquitania e conte di Poitiers, Guglielmo IX (questa tesi \u00e8 sostenuta, sia dal \"Chronicon sancti Maxentii Pictavensis, Chroniques des Eglises d'Anjou\" che dalla \"Ex Gestis Comitum Barcinonensium\", e anche dalla \"Cr\u00f3nica de San Juan de la Pe\u00f1a\". Infine, secondo le \"Europ\u00e4ische Stammtafeln\", vol II, 58 e 76 (non consultate) era figlia illegittima di Guglielmo IX) e vedova del visconte Emerico V di Thouars (questo matrimonio \u00e8 confermato dalla donazione n\u00b0 CXLVII del \"Cartulaire de l'abbaye de la Sainte-Trinit\u00e9 de Tiron, Tome I\", del 1030 circa, fatta unitamente da Emerico e Agnese), che si era dimostrata fertile col suo primo marito, come ci conferma il documento n\u00b0 1159 della \"Chronique de Robert de Torigni, abb\u00e9 de Mont-Saint-Michel, Tome I\", dove la sposa e chiamata Matilde; e la \"Ex Fragmentis Chronicorum Comitum Pictavi\u00e6, Ducum Aquitani\u00e6\" dove la sposa \u00e8 chiamata Matilde (\"Mahauda\"), detta Agnese (\"Agnes dicta\"), che per\u00f2 sostiene, assieme ad altre fonti non primarie che Agnese era la figlia di Guglielmo, signore di Puy-du-Fou.\nBiografia.\nAlla nascita, avvenuta il 1158, fu battezzato con lo stesso nome del fratello primogenito, Pietro. Infatti in un passo delle \"Cr\u00f3nicas navarras\" (Cr\u00f3nicas navarras), si legge \u00ab \u2026el conte don Pedro de Proven\u00e7a...\u00bb.In quello stesso passo viene confermato che Pietro era il terzogenito, in quanto, elencando i figli di Raimondo Berengario IV e Petronilla, viene nominato per terzo (\"don Pedro\u2026el rey don Alfonso, que ovo nombre Rem\u00f3n Belenguer et el conte don Pedro de Proven\u00e7a et el conte don Sancho\"). Sempre le \"Cr\u00f3nicas navarras\" confermano che il primogenito (anche lui di nome Pietro) mor\u00ec giovane e infatti la \"Ex Brevi Historia Comitum Provinci\u00e6 e familia comitum Barcinonensium\" lo citano, col nome Raimondo, come secondogenito, dopo il fratello maggiore Ildefonso (Alfonso).\n[Nell'agosto del 1161, secondo la \"Ex Gestis Comitum Barcinonensium\", suo padre, Raimondo Berengario IV accompagn\u00f2 sino a Torino il nipote, il conte di Provenza Raimondo Berengario II, per richiedere ed ottenere la conferma della contea di Provenza da parte dell'imperatore Federico Barbarossa.Sulla via del ritorno da Torino, a Borgo San Dalmazzo, nel 1162, Raimondo Berengario IV mor\u00ec (la morte di Raimondo Berengario IV \u00e8 riportata anche dagli \"Annales Sancti Victoris Massilienses\").\nDopo la morte del padre, Pietro (non aveva ancora assunto il nome di Raimondo Berengario), nel 1162, sotto la tutela della madre, Petronilla, eredit\u00f2 il titolo di Conte di Cerdagna, incluso la signoria su Narbona e Carcassonne.\nNel 1166, alla morte del cugino, il conte di Provenza, Raimondo Berengario II, che, in competizione con Genova, cercava di espandere la contea verso occidente, tentatando di conquistare Nizza (la \"Ex Brevi Historia Comitum Provinci\u00e6 e familia comitum Barcinonensium\", ci conferma che mor\u00ec a Nizza, mentre gli \"Annales Sancti Victoris Massilienses\" ci confermano che Raimondo Berengario, nipote del conte di Barcellona, mori nel 1066), suo fratello, Alfonso il Casto, rivendic\u00f2 la contea, in quanto l'erede legittimo, Dolce II di Provenza, era femmina.\nNel 1167, dato che, secondo la \"Ex Brevi Historia Comitum Provinci\u00e6 e familia comitum Barcinonensium\" la madre di Dolce, Richenza di Polonia, si stava accordando col conte di Tolosa, Raimondo V, Alfonso, con un esercito, entr\u00f2 in Provenza, spodest\u00f2 Dolce e s'impadron\u00ec della contea, assumendo il titolo di conte Alfonso I di Provenza, come risulta da un documento di quell'anno \u00ab \"Ildefonsus\u2026rex Aragonensis, comes Barchinonensis, duc Provinci\u00e6\"\u00bb.\nMolto probabilmente, dopo aver occupato la Provenza, suo fratello Alfonso II, pur mantenendo il titolo di duca di Provenza, gli affid\u00f2 il governo della contea, e, nel 1168, Pietro cedette la contea di Cerdagna al fratello Sancho.\nNel 1173, dopo la morte della legittima erede, Dolce II, avvenuta alla fine del 1172 (Dolce mor\u00ec prima del 12 dicembre 1172, perch\u00e9, in quella data, secondo il documento CCXXIX, delle \"Notes de l'Histoire G\u00e9n\u00e9rale de Languedoc, Tome IV\", la nonna, Beatrice conferm\u00f2 nel titolo di contessa di Melgueil, solo sua figlia, Ermessinda e non pi\u00f9 Dolce), suo fratello Alfonso II gli cedette il titolo di conte di Provenza.\nNel 1176, assieme al fratello Sancho, riuscirono a conquistare Nizza alla repubblica di Genova.Fu coinvolto nella guerra tra i signori di Linguadoca ed il conte di Tolosa, Raimondo V.\nFu assassinato, nei pressi di Montpellier il 5 aprile 1181 dagli uomini di Ademaro di Murviel, feudatario del conte di Tolosa. Gli \"Ex Gestis Comitum Barcinonensium\", definendolo un glorioso giovane, che govern\u00f2 la contea di Provenza con molta liberalit\u00e0, finch\u00e9 visse; ma, nell'anno 1181, fu ucciso da alcuni traditori, nel giorno di Pasqua, e fu portato e tumulato, nella citt\u00e0 di Melgueil, mentre gli \"Annales Sancti Victoris Massilienses\" ci confermano che Raimondo Berengario, conte e marchese di Provenza, fratello di Alfonso II, re d'Aragona e conte di Barcellona, uomo nobile e generoso, e amato da tutti, nel giorno della Santa Pasqua fu ucciso a tradimento.\nLa Provenza pass\u00f2 a suo fratello Sancho, gi\u00e0 conte di Cerdagna.\nMatrimonio e discendenza.\nTra il 1176 ed il 1178, secondo le \"Europ\u00e4ische Stammtafeln\", vol II, 177 (non consultate) Raimondo Berengario fu fidanzato con Eudocia Comnena, appartenente alla famiglia imperiale bizantina dei Comneni (Secondo lo storico Sturdza, M. D, nel suo \"Dictionnaire Historique et G\u00e9n\u00e9alogique des Grandes Familles de Gr\u00e8ce, d'Albanie et de Constantinople\" sostiene che fosse la nipote di Andronico Comneno (figlio di Giovanni II)); per\u00f2 non ci fu alcun matrimonio, in quanto, nel 1178, Eudocia spos\u00f2 Guglielmo VIII, signore di Montpellier, come ci viene confermato dalla \"Histoire de la ville de Montpellier Tome I\", che racconta che la principessa, figlia dell'imperatore bizantino, Manuele I Comneno (1118-1180), era venuta nella penisola iberica per sposare Alfonso II; siccome aveva ritardato molto, Alfonso si era gi\u00e0 sposato. Allora si era recata a Montpellier, in attesa di una decisione dell'imperatore suo padre; nell'attesa, il signore di Montpellier fu con lei molto galante, tanto che riusc\u00ec ad ottenerne la mano.Secondo la \"Historia del rey de Arag\u00f3n Don Jaime I\", una autobiografia del re d'Aragona, Giacomo I, all'inizio del Cap. I, conferma che Eudocia venne nella penisola iberica, a seguito di un accordo tra suo nonno, Alfonso II, ed il padre di Eudocia, l'imperatore bizantino, Manuele I Comneno; quando per\u00f2 arriv\u00f2 in Aragona, la principessa scopr\u00ec che Alfonso si era gi\u00e0 sposato con Sancha di Castiglia, e che lo stesso Alfonso II si adoper\u00f2 per farla sposare con Guglielmo VIII, signore di Montpellier.\nComunque di Raimondo Berengario non si conosce alcuna discendenza."}
{"id": "762241", "revid": "767487", "url": "https://it.wikipedia.org/wiki?curid=762241", "title": "Sahara (film 1983)", "text": "Sahara \u00e8 un film del 1983 diretto da Andrew V. McLaglen.\nLa pellicola ha tra gli interpreti Brooke Shields, Lambert Wilson, John Mills e Horst Buchholz.\nTrama.\nDale \u00e8 una giovane intraprendente aspirante alla vittoria di una gara internazionale automobilistica tenutasi nel Sahara, corsa che la vedr\u00e0 prima oggetto di un rapimento da parte di beduini del deserto impegnati in guerre tribali, poi catapultata come per magia in una intensa e immensa storia d'amore, col leader di una di queste.\nAccoglienza e critica.\nPer questo film a Brooke Shields \u00e8 stato assegnato un ironico premio Razzie Award al peggior attore non protagonista (la motivazione era \"playing with a moustache\": recitando coi baffi)."}
{"id": "762246", "revid": "45927", "url": "https://it.wikipedia.org/wiki?curid=762246", "title": "Clemens Romanus", "text": ""}
{"id": "762247", "revid": "45927", "url": "https://it.wikipedia.org/wiki?curid=762247", "title": "Clemente da Roma", "text": ""}
{"id": "762248", "revid": "15756", "url": "https://it.wikipedia.org/wiki?curid=762248", "title": "Personaggi di Futurama", "text": "Questa pagina contiene informazioni riguardo ai personaggi di Futurama del disegnatore statunitense Matt Groening.\nPersonaggi principali.\nPhilipp J. Fry.\nPhilip J. Fry (stagioni 1-7), voce originale di Billy West, italiana di Fabrizio Manfredi.Il protagonista della serie. \u00c8 un ragazzo di Brooklyn che lavora come fattorino per la \"Panucci's Pizza\". \u00c8 piuttosto ingenuo, ma anche coraggioso e con un cuore d'oro. La notte di Capodanno del 2000, a causa di un piano progettato da dei parenti di Mordicchio perch\u00e9 in futuro dovr\u00e0 salvare l'universo dai cervelli giganti (grandi cervelli volanti) mentre consegna una pizza in un laboratorio di criogenia applicata, finisce intrappolato in una capsula e rimane ibernato per mille anni; ironicamente, il suo successivo impiego \u00e8 quello di fattorino per la ditta di spedizioni intergalattiche \"Planet Express\", il cui proprietario \u00e8 il suo lontanissimo nipote Hubert Farnsworth. Nel futuro divide un appartamento con il collega e amico Bender, un robot, ma la maggior parte della sua giornata la passa negli uffici della ditta. La sua esclamazione tipica \u00e8 \u00abche fissa!\u00bb. La \"J\" nel suo nome, cos\u00ec come per quella di Homer J. Simpson della serie \"I Simpson\", \u00e8 un omaggio dell'autore all'animatore e produttore Jay Ward.\nTuranga Leela.\nTuranga Leela (stagioni 1-7), voce originale di Katey Sagal, italiana di Pinella Dragani.La co-protagonista, capitano della navetta della Planet Express. Afferma di essere l'ultimo esponente della sua razza: i \"monocoli\" (si scoprir\u00e0 invece che \u00e8 figlia di due degli umani mutanti che vivono nelle fogne di Nuova New York). Dopo un'infanzia difficile a causa del suo unico occhio al centro del volto, le rimangono dei problemi nei rapporti interpersonali. \u00c8 una ragazza molto attraente ed \u00e8 alla costante ricerca dell'uomo giusto per lei. Forte e autoritaria, \u00e8 innamorata di Fry che corrisponde il suo amore, anche se lei non lo d\u00e0 a vedere, e ha avuto una storia \"non voluta\" con Zapp Brannigan. Leela \u00e8 anche una grande esperta di ogni tipo di arti marziali. In Italia il nome Turanga, in alcuni episodi, \u00e8 stato modificato in \"Sora\", per creare un gioco di parole che da \"Sora Leela\" facesse riferimento al personaggio della \"Sora Lella\". La scelta si \u00e8 scontrata con le puntate seguenti di Futurama, dove il nome Turanga le \u00e8 stato ridato per ovvie esigenze di sceneggiatura. Il nome di questo personaggio \u00e8 un chiaro omaggio all'unica sinfonia scritta dal compositore francese Olivier Messiaen: la Sinfonia Turangal\u00eela. La pronuncia in inglese del nome Leela \u00e8 infatti 'Lila'. Turangal\u00eela \u00e8 l'unione di due parole in sanscrito e significa 'canto d'amore'.\nBender.\nBender Piegare Rodr\u00edguez (in originale: Bender Bending Rodr\u00edguez) (stagioni 1-7), voce originale di John DiMaggio, italiana di Dario Penne (st. 1-6) e Paolo Buglioni (st. 7).Un robot costruito in una fabbrica di Tijuana secondo un modello creato dal professor Farnsworth con funzione di \"piegatore\" (il suo nome \"Bender\" significa appunto questo). \u00c8 il migliore amico di Fry. La sua origine \"a sud del confine\" d\u00e0 origine a un gioco di accostamenti fra la reputazione \"peccaminosa\" della cittadina natale e l'espressione inglese \"have a bender\", che significa \"prendersi una sbronza\", come testimonia la passione del robot per l'alcol, la robopornografia e attivit\u00e0 illecite (compreso il furto). \u00c8 costituito dal 40% di zinco e 40% di titanio (anche se nel corso delle puntate dichiarer\u00e0 pi\u00f9 volte di essere al 40% di altri materiali e al 30% anche di ferro). Ha frequentato la facolt\u00e0 per piegatori all'Universit\u00e0 marziana ed \u00e8 specializzato in raddrizzamento dei materiali. Viene assunto dalla Planet Express prima come tuttofare e successivamente anche come cuoco d'astronave, anche se la sua totale inettitudine fra i fornelli ha provocato pi\u00f9 di un danno. Nonostante il suo lavoro principale sia quello di piegare spesse travi e basta, una gag che lo riguarda \u00e8 quella di poter essere utilizzato come ogni tipo di utensile e elettrodomestico: forno a microonde, scaldabagno, macchina da presa, calcolatrice, distributore automatico, barbecue, tritatutto, videoproiettore, registratore, campana, motore, pentola, ecc. Ogni volta che entra in contatto con una calamita il campo magnetico danneggia i suoi circuiti, facendogli perdere le inibizioni e trasformandolo in cantante folk. Malgrado dica di odiare gli esseri umani, si \u00e8 affezionato ai suoi colleghi e li ha salvati in pi\u00f9 di un'occasione. Ha bisogno di ingenti quantit\u00e0 di alcolici per alimentare le sue batterie; quando non beve i suoi riflessi si appannano, la sua voce diventa assopita e trascinata e gli si crea un velo di ruggine attorno alla bocca che gli d\u00e0 un'aria sciatta e trasandata (praticamente l'astinenza da alcol produce in lui i sintomi del doposbronza per gli umani, quel che i suoi amici definiscono essere \"sobrio fradicio\"). Il suo attore preferito \u00e8 \"Calculon\", della soap opera \"Tutti i miei circuiti\" (parodia della celebre \"All My Children\", in Italia nota come \"La valle dei pini\"). \u00c8 appassionato anche dei programmi di cucina condotti dal cuoco del pianeta Nettuno Elzar. Vive in un edificio per soli robot, in un appartamento composto da una minuscola stanza, in cui abita lui, e uno \"sgabuzzino\" grande quanto un appartamento, con vista sulla citt\u00e0, nel quale vive Philip J. Fry. Matt Groening ha dichiarato che il nome di Bender \u00e8 dovuto a John Bender, personaggio del film \"Breakfast Club\" (di John Hughes - Stati Uniti, 1985).\nProfessor Farnsworth.\nHubert J. Farnsworth (stagioni 1-7), voce originale di Billy West, italiana di Sergio Graziani (st. 1-5) e Mino Caprio (st. 6+).Il proprietario della Planet Express, nonch\u00e9 pronipote di Fry. Nato nel 2841, all'inizio della serie ha 159 anni ma, incombendo il suo 160\u00ba compleanno, ne dichiara 150 per evitare di essere catturato dalla \"Squadra del Tramonto\", che prende tutti i 160enni e li trasporta su un apposito pianeta-ospizio facendoli poi vivere in una realt\u00e0 simulata. Farsnworth \u00e8 di cagionevolissima salute e le sue ossa non reggono i lavori pi\u00f9 elementari. Professore di \"matematica dei neutroni quantici\" presso l'Universit\u00e0 marziana e membro pi\u00f9 anziano dell'Accademia dei Professori, \u00e8 inoltre grande inventore dai risultati contrastanti: parecchie sue invenzioni sono geniali e risolvono molti problemi, altre sono disastrose e ne creano di nuovi. In una puntata si scopre essere l'ideatore del progetto sulla cui base sono stati costruiti tutti i robot della Terra. Il suo personaggio \u00e8 ricalcato e ironizza sullo stereotipo popolare dello scienziato pazzo. La sua passione \u00e8 quella di spedire il suo equipaggio (che chiama \"ciurmaglia\") in giro per i pianeti pi\u00f9 pericolosi dell'universo. Per questo motivo ha perso l'equipaggio precedente della navetta (divorati da una vespa spaziale). Ha clonato se stesso per avere un successore, generando Cubert (che si pronuncia come \"Q*bert\", celebre videogame degli anni ottanta che compare anche nell'episodio 3x18 \"Il gioco del Se fossi 2\"): quest'ultimo frequenta la scuola media insieme a Dwight, il figlio di Hermes. Inoltre egli, come da lui esclamato in vari episodi della serie, ha la sua miglior invenzione rappresentata dallo Sniffoscopio, un telescopio capace di far annusare l'odore di qualsiasi oggetto in qualsivoglia parte dell'universo. Lo Sniffoscopio contribuisce al ritrovamento del suo stesso creatore, il professor Farnsworth, rapito dai robot della \"Squadra del Tramonto\", riuscendo a individuare \"l'odore di vecchio\" in un pianeta, nel quale tutti gli anziani rapiti venivano depositati. Il professor Farnsworth \u00e8 stato amante di Mamma, anziana e spietata proprietaria della maggiore (nei fatti monopolista) compagnia produttrice di prodotti per robot. Il nome del professore \u00e8 stato ispirato a Matt Groening dalla figura di Philo Farnsworth, lo scienziato che fu tra i pionieri nello sviluppo della trasmissione televisiva.\nHermes Conrad.\nHermes Conrad (stagioni 1-7), voce originale di Phil LaMarr, italiana di Simone Mori.Un burocrate di livello 36, poi degradato a 38 per eccessivo zelo, e successivamente promosso a 37 (il massimo \u00e8 1.0, mentre il Grande Burocrate corrisponde al livello 0). Ha la burocrazia nel sangue e dirige la \"Planet Express\" come se fosse sua, occupandosi dell'amministrazione finanziaria e del personale. Le sue peculiarit\u00e0 sono la pignoleria, l'ordine, la puntualit\u00e0, il rispetto delle norme e dei regolamenti, la pianificazione e l'economia; queste sue caratteristiche raggiungono spesso apici ossessivi. Hermes \u00e8 sposato con la bellissima LaBarbara, da cui ha avuto un figlio di nome Dwight che si appresta a seguire le orme del padre. Nonostante sia un individuo molto corpulento, Hermes \u00e8 campione di limbo: ha rappresentato la Terra nelle Olimpiadi del 2980; ha abbandonato per\u00f2 lo sport quando un ragazzino, cercando di imitarlo, mor\u00ec rompendosi la colonna vertebrale, tuttavia continua a praticare il limbo come attivit\u00e0 amatoriale. Successivamente, nel 3004, prese parte ancora all'olimpiade poich\u00e9 la squadra del suo paese era rimasta bloccata in aeroporto, e lui era l'unico disponibile; seppur fuori allenamento, grazie a un'invenzione del professore, riusc\u00ec a iniziare la gara e a raggiungere la vetta, fino a quando, all'ultimo limbo, venne squalificato. Questo suo talento nel limbo si rivel\u00f2 inoltre provvidenziale quando lui e i suoi colleghi della \"Planet Express\" dovettero raggiungere le navette di salvataggio del \"Titanic\" che in quella occasione fin\u00ec in un buco nero a causa del suo conducente Zapp Brannigan.\nDottor Zoidberg.\nJohn Zoidberg (stagioni 1-7), voce originale di Billy West, italiana di Claudio Fattoretto (st. 1-6) e Angelo Nicotra (st. 7).Un alieno del pianeta \"Decapod 10\", somigliante ad una grossa aragosta antropomorfa, dichiara pi\u00f9 volte di essere un totano, anche se nel corso della serie gli autori gli hanno attribuito via via caratteristiche di varie creature marine, come il getto d'inchiostro delle piovre o la capacit\u00e0 di produrre perle come le ostriche. Responsabile medico della \"Planet Express\", non ha la minima conoscenza di anatomia umana (nel suo studio medico tiene un atlante anatomico appeso a testa in gi\u00f9): per questo non \u00e8 riuscito a diventare un ricco dottore, come nei suoi sogni. Vorace divoratore di qualsiasi cosa, \u00e8 un vecchio amico del professor Farnsworth. Durante il suo periodo di accoppiamento diventa violento, e deve recarsi nel suo pianeta natale per accoppiarsi (anche se questo comporta la morte del maschio dopo l'accoppiamento). Qui, accecato dall'amore sfida e quasi uccide Fry (parodiando l'episodio della serie classica di Star Trek \"Il duello\"). \u00c8 caratterizzato dalla perenne solitudine, dovuta alla sua povert\u00e0 e dal ribrezzo che ispira negli altri, la catastrofica goffaggine, che lo porta a distruggere o danneggiare ogni oggetto che tocca la sua estrema voracit\u00e0. Quando si sente minacciato, solleva la cresta, sputa inchiostro e poi fugge camminando di lato, come i granchi.\nAmy Wong.\nAmy Wong (stagioni 1-7), voce originale di Lauren Tom, italiana di Rossella Acerbo.Una studentessa dell'Universit\u00e0 Marziana che lavora alla \"Planet Express\". Ha lo stesso gruppo sanguigno del Professor Farnsworth. I suoi genitori, Inez e Leo, (parodia delle coppie asiatiche di mezza et\u00e0, ricche, materialiste e ossessionate dalla discendenza) possiedono l'emisfero occidentale di Marte, sul quale allevano scaramucche e la ossessionano perch\u00e9 si sposi e dia loro numerosi nipotini. \u00c8 una ragazza piuttosto stramba e tremendamente superficiale e vanitosa. \u00c8 fidanzata con Kif Kroker, il paziente e compito attendente di Zapp Brannigan; a seguito del peculiare metodo di riproduzione della specie di Kroker Amy \u00e8 stata fondamentale nella \"produzione\" di una nidiata di girini (la cui gestazione \u00e8 per\u00f2 condotta dal maschio della coppia), attualmente in fase di evoluzione su un lontano pianeta.\nMordicchio.\nMordicchio (in originale: Nibbler) (stagioni 1-7), voce originale di Frank Welker, italiana di David Chevalier.L'animaletto domestico di Leela. Divora qualsiasi cosa trasformandola in materia oscura, utilizzata come carburante per astronavi. All'apparenza stupido, in realt\u00e0 appartiene al popolo avanzatissimo ed esistente dall'inizio dei tempi dei mordicchiani, presso i quali \u00e8 considerato un nobile, tanto da essere insignito del titolo di Lord Mordicchio. Dir\u00e0 lo stesso Mordicchio che quando venne creato l'Universo, la sua razza aveva gi\u00e0 17 anni. Al ritorno sul pianeta di origine, situato al centro esatto dell'Universo, \u00e8 salutato dai suoi simili come \"Lord Mordicchio, ambasciatore sulla Terra, patria mondiale della pizza\". \u00c8 stato lui a pilotare la presunta caduta accidentale di Fry nella capsula criogenica per far s\u00ec che arrivasse nel 3000. Non \u00e8 mai stato dichiarato dagli autori se avessero avuto fin dall'inizio l'idea che l'ibernazione di Fry fosse pilotata o se l'avessero sviluppata col progredire della storia, ma di fatto nell'episodio pilota \u00e8 possibile notare per circa un secondo, nel momento in cui la trombetta di Fry tocca terra, l'ombra di Mordicchio sotto la scrivania alla quale si stava dondolando il protagonista, e nell'episodio 4x10 \"Cuore di cane\", durante un flashback, si vede l'occhio di Mordicchio nel cestino della spazzatura all'interno del laboratorio criogenico, durante la caduta di Fry dalla sedia, si pu\u00f2 sentire il suono di un soffio come mostrato nell'episodio \"il grande cervello\", Mordicchio fa cadere Fry nella cella criogenica soffiandogli addosso. \u00c8 stato trovato in una missione di salvataggio delle specie che popolavano un pianeta prossimo al collasso gravitazionale (Vergon 6): Mordicchio fu fatto salire sulla Planet Express insieme a tutti gli altri animali minacciati dall'evento (anche se non era sulla lista delle specie da preservare). Prima della partenza l'animaletto mangi\u00f2 tutti gli altri, producendo per\u00f2 cos\u00ec la materia oscura necessaria per la fuga dal pianeta, ormai in fase di implosione.\nRobot.\nBen \"Bending\" Rodriguez.\nVoce originale di John DiMaggio, italiana di Massimo Lopez.Ben \u00e8 il figlio illegittimo di Bender e del distributore di bevande della Planet Express \"Bev\". Ben appare solamente nel primo episodio della settima stagione di \"Futurama\". Il corpo di Ben \u00e8 molto simile al padre, l'unica differenza fra i due \u00e8 che il corpo di Ben \u00e8 pi\u00f9 squadrato rispetto al corpo di Bender. Fin dalla nascita Ben \u00e8 stato cresciuto dal padre vivendo il suo stesso stile di vita. Purtroppo la scheda di memoria di Ben \u00e8 stata rimossa dal professore poich\u00e9 il giovane robot voleva saper piegare gli oggetti come il padre ma poich\u00e9 il software da piegatore si eredita dalla madre, e questa non aveva le braccia, Ben non poteva piegare gli oggetti.\nBoxy.\nBoxy \u00e8 un crudele robot, simile al droide Gonk, apparso nella saga fantascientifica \"Guerre stellari\", capace di comunicare solo attraverso dei bippettii. Viene solitamente visto in compagnia di Calculon, e recita assieme a lui nella soap opera \"Tutti i miei circuiti\" (in inglese \"All My Circuits\", parodia di \"All My Children\"), nella parte del suo gemello. Nello show \"Tutti i miei circuiti\", viene spesso visto dormire con Monique, la fittizia moglie di Calculon. Alla sua prima apparizione Fry si chiese se il suono emesso da Boxy fosse un segnale di disapprovazione oppure se stesse facendo marcia indietro (essendo i bip simili a quelli dei carrelli elevatori quando fanno marcia indietro), e Amy gli dice in risposta \"Forse entrambe le cose\".\nCalculon.\nVoce originale di Maurice LaMarche, italiana di Massimo De Ambrosis.Calculon \u00e8 un pomposo e arrogante attore robot, che deve il suo talento recitativo al robot diavolo, con il quale ha stretto un patto all'inizio della sua carriera.\nCalculon inizi\u00f2 la sua esistenza nel XXI secolo, come un normale robot industriale, chiamato Calculon 1.0. Venne coinvolto nel \"Progetto Satana\", la macchina pi\u00f9 crudele che sia mai esistita, ricevendo cos\u00ec la maledizione dell\"'Auto Mannara\" (in italiano tradotta erroneamente come \"Auto che Era\"). Da allora, vive come un attore robot, cambiando identit\u00e0 ogni vent'anni. In passato infatti, si \u00e8 fatto chiamare \"Unit\u00e0 recitativa 0.8\", \"Performat\" e David Duchovny. Recita principalmente ruoli melodrammatici. Il personaggio per il quale \u00e8 pi\u00f9 famoso \u00e8 il protagonista della serie \"Tutti i miei circuiti\". Nell'episodio \"Lei...Bender\" Calculon si innamora di Bender, che aveva cambiato sesso per partecipare alle olimpiadi femminili, e lui/lei per non far soffrire troppo l'attore inscena una morte e ritorna uomo.\nCalculon \u00e8 anche la star del film di Harold Zoid, zio del Dr. Zoidberg, \"I magnifici tre\".\nCalculon muore nella settima stagione, nell'episodio \"Calculon 2.0\".\nFlexo.\nVoce originale di John DiMaggio, italiana di Dario Penne.Come Bender, Flexo \u00e8 un'unit\u00e0 Bender-22. I numeri seriali di Flexo e Bender sono, rispettivamente, 3370318 e 2716057; questo li rende simili in quanto entrambi questi numeri sono esprimibili come la somma di due cubi: 3370318 = 119\u00b3 + 119\u00b3 e 2716057 = 952\u00b3 + (-951)\u00b3.\nFlexo \u00e8 esteticamente e psicologicamente simile a Bender, se non per il pizzetto che porta sul mento. Entra per la prima volta nella vita dell'equipaggio quando Fry lo invest\u00ec con una macchina del passato. Divent\u00f2 buon amico di Bender, rendendo invidioso Fry, che inizi\u00f2 ad avere dei sospetti su Flexo, credendolo il gemello malvagio di Bender. Quando, invece, Fry scopr\u00ec Bender mentre rubava un prezioso oggetto che la Planet Express stava consegnando, si rese conto che il suo amico era il gemello malvagio di se stesso. Quando la polizia arriv\u00f2 sulla scena del crimine, scambiarono Flexo per Bender e, a causa della risata sinistra e del suo pizzetto, lo arrestarono.\nSuccessivamente, Bender frequent\u00f2 brevemente l'ex-moglie di Flexo, Angleene. Quando, per\u00f2, Bender scopr\u00ec che Angleene era sposata con Flexo, Bender imperson\u00f2 Flexo e, per la seconda volta, Flexo venne punito per il comportamento di Bender, quando la robo-mafia gett\u00f2 una grande e impiegabile sbarra di metallo su Flexo, schiacciandolo. Venne salvato da Bender e si rimise con la sua ex-moglie.\nKwanzaa Bot.\nKwanzaa Bot \u00e8 un robot di 647 anni, che professa il culto Kwanzaa. Durante le festivit\u00e0 \u00e8 solito distribuire il libro \"Che diavolo \u00e8 il Kwanzaa?!\". Sebbene la sua professione non implichi la violenza, lo si vede spesso farne uso nei momenti meno opportuni.\nRoberto.\nVoce originale di David Herman, italiana di Vittorio De Angelis.Roberto \u00e8 un robot criminale, amico d'infanzia di Bender. Durante un prelievo in banca Bender e Fry incontrano Roberto, che sta per commettere una rapina. I due vengono giudicati complici di Roberto, fuggito, e rinchiusi in un manicomio per robot: Bender non ha problemi, ma Fry venne considerato dai robot dottori un automa pazzo che crede di essere umano e per questo viene sottoposto ad una sorta di lavaggio del cervello. Successivamente anche Roberto viene rinchiuso nello stesso manicomio e si serve di Bender per fuggire e farsi condurre alla Planet Express. L\u00ec Roberto, inseguito dalla polizia, prende in ostaggio tutti gli impiegati della ditta, ma l'intervento imprevisto di Fry, che ormai si crede un robot, salva la situazione.\nIl personaggio di Roberto si rif\u00e0 al romanzo di John Sladek, \"Robot fuorilegge\" (\"Tik-Tok\", 1983): oltretutto, il personaggio di \"Futurama\" \u00e8 disegnato partendo dalla copertina americana del libro.\nRobot diavolo.\nVoce originale di Dan Castellaneta, italiana di Massimo De Ambrosis (stagione 1), Massimo Lodolo (stagione 5), Roberto Gammino (film TV) e Roberto Chevalier (stagione 6).Il robot diavolo \u00e8 il robot pi\u00f9 potente, \u00e8 il sovrano del robot inferno, situato nel New Jersey. La sua funzione \u00e8 quella di tormentare i robot che hanno commesso vari peccati. Rap\u00ec Bender, quando questo ader\u00ec al culto di \"Robotology\", ma non ne rispett\u00f2 le regole. Fry e Leela tentarono di salvarlo, e il robot diavolo fu obbligato, secondo una legge vigente all'inferno, a liberare Bender se Leela fosse riuscita a batterlo in una gara musicale, con un violino d'oro (da notare il riferimento alla canzone \"The devil went down to Georgia\", interpretata da vari artisti country americani, e apparsa anche nella colonna sonora de \"Le ragazze del Coyote Ugly\"). Leela perse, ma spacc\u00f2 il violino in testa al robot, riuscendo a creare un diversivo per la fuga dei tre.\nIl robot diavolo comparir\u00e0 in seguito, stipulando un patto con Fry, desideroso di possedere le sue mani, capaci di suonare l'olofono. Il robot si accorse ben presto dell'errore commesso e rivolle indietro le sue mani. Il robot ha, inoltre, stretto un patto con Calculon, al quale diede il talento recitativo. Compare anche nel lungometraggio , stipulando un patto con Bender, egli metter\u00e0 a sua disposizione l'esercito robotico del robot inferno in cambio del suo primogenito. Bender per il suo piano glielo offre senza alcuna preoccupazione, buttandolo con un calcio nelle vasche di olio bollente dei robot dannati. Il Robot diavolo ammette che quell'azione \u00e8 stata piuttosto brutale anche per i suoi standard.\nRobot mafia.\nLa robot mafia \u00e8 un'organizzazione mafiosa, impegnata principalmente in traffici illegali di sigari zubani, ai quali ha, in passato, collaborato Bender, mettendo in pericolo la vita dei suoi amici, che stavano trasportando un carico di sigari quando vennero intercettati dalla robot mafia. Bender riusc\u00ec a salvarli, ma si disse fuori dal circolo. Possiedono un'astronave a forma di limousine anni 50.\nL'intera robot mafia \u00e8 composta da tre automi:\nBabbo Natale robot.\nVoce originale di John Goodman (stagione 2) e John DiMaggio (stagione 5), italiana di Angelo Nicotra (stagioni 2, 6) e Renato Mori (stagione 5).Babbo Natale robot \u00e8 stato creato dalle \"industrie di Mamma\" nel 2801, per decidere chi fosse stato buono e chi cattivo e di punire o premiare chi se lo meritava. Sfortunatamente, a causa di un errore di programmazione, i suoi standard furono mal impostati e, ai suoi occhi, tutti venivano giudicati cattivi. L'automa, per\u00f2, puniva, ogni anno, chi era stato cattivo con morte e distruzione. L'unico che venne esentato da tutto questo e considerato meritevole di un regalo fu Zoidberg, al quale venne dato un regalo.\nIl robot risiede nella sua fortezza della morte, situata su Nettuno. All'entrata della residenza appare il cartello \"Se sei pi\u00f9 alto di un elfo, preparati a morire!\" con sopra una feritoia dalla quale esce una grossa sega circolare, in quanto solo i nettuniani, fabbricanti di giocattoli, possono passare. La fortezza \u00e8 attrezzata con diversi dispositivi di difesa, come missili, telecamere collegate a monitor che visualizzano tutte le cattiverie dell'universo, cani-bot, torrette, bombe e mine.\nNell'episodio de I Simpson \"La fobia di Homer\" si pu\u00f2 vedere un giocattolo con le stesse fattezze del Babbo Natale Robot. Esso rappresenta il Babbo Natale giapponese, che viene chiamato in realt\u00e0 \"il porta doni annuale\" ed abita sulla Luna.\nEARL.\nVoce originale di John DiMaggio, italiana di Pasquale Anselmo.EARL \u00e8 un robot ufficiale poliziotto, che lavora a Nuova New York .EARL \u00e8 munito di sirena, megafono, e manganello laser. Il suo linguaggio comprende diverse frasi appartenenti al genere della blaxploitation, come \"Awwww yeah\". \u00c8 spesso visto in compagnia di Smitty, suo partner nel lavoro e nella vita.\nRobot Edonista.\nVoce originale di Maurice LaMarche, italiana di Maurizio Fiorentini.Robot Edonista \u00e8 un robot dorato che viene sempre visto mangiare dell'uva da una ciotola attaccata al suo ventre, accompagnato da diversi servi, tra i quali ne spicca uno chiamato Djambi. Ha la particolare caratteristica di avere pupille rotonde, piuttosto che quadrate, come il resto dei robot. Ha inoltre commissionato un'opera teatrale a Fry, il quale per comporla ha stretto un patto con il robot diavolo.\nIl Robot Edonista \u00e8 una chiara parodia degli imperatori romani.\nTimmy.\nRobot orfano e zoppo che appare in molti episodi. Spesso viene sfruttato da Bender o da altri personaggi, nonostante ci\u00f2, vede in Bender una figura di riferimento. Timmy \u00e8 amico con Dwight Conrad e Cubert Farnsworth. \u00c8 la parodia del piccolo Tim di \"Canto di Natale\" e \"Oliver Twist\", tutti e due di Charles Dickens.\nIl suo aspetto ricorda un personaggio del film \"Il piccolo Lord\" cui il protagonista offre un passaggio sul suo pony e dona una nuova stampella.\nReverendo Lionel.\nQuesto robot \u00e8 il prete della comunit\u00e0 religiosa della citt\u00e0.\nAnimatronio.\nRobot italiano, costruito secoli addietro da Leonardo da Vinci. Fu costruito per detenere tutti i suoi segreti e infine controllare la societ\u00e0 segreta di intellettuali. Fu ritratto con l'aspetto umano di San Giacomo nel dipinto dell'ultima cena. Leonardo, lasci\u00f2 scoperte le sue gambe di legno da robot facendole sembrare i piedi del tavolo, lasciando un indizio nel caso qualcuno scoprisse il mistero. Animatronium and\u00f2 infine a riposarsi nella tomba del vero San Giacomo, spostando il suo corpo in un angolo della cripta. \u00c8 attualmente il robot pi\u00f9 antico che sia comparso nella serie.\nRobot Arm.\nRobot Arm \u00e8 la madre di Bender, ovvero presumibilmente la macchina incaricata al suo assemblaggio. Non compare spesso nella serie; \u00e8 comparsa per la prima volta nell'episodio \"storia di natale\" in una fotografia.\nV-Gina.\nUna gigantesca sfera spaziale munita di numerosi armamenti in grado di distruggere senza problemi un intero pianeta.\nInizialmente la sfera era divisa in due satelliti:\nUsaf destino volante (United States Air Force's Flying Destiny): un satellite militare segreto, dotato di svariati armamenti, lanciato dall'aeronautica militare nel 1998. Contemporaneamente nello stesso anno, la FCC invi\u00f2 nello spazio un satellite top secret per censurare programmi televisivi sconci, chiamato V-chip. I due satelliti entrarono in collisione poco dopo il lancio, facendo perdere le proprie tracce. Per motivi inspiegabili i due satelliti riuscirono a fondersi insieme, generando una nuova intelligenza artificiale con una parlantina da alcolizzato. V-Gina dopo quel momento inizi\u00f2 a sondare i pianeti distruggendo quelli pi\u00f9 indecenti.\nRobot Evolutivi.\nRobot particolari nati dal professore Hubert J. Farnsworth. Il professore, per trovare una spiegazione sugli anelli mancanti dell'evoluzione delle creature viventi sulla terra, si diresse in un pianeta privo di vita per iniziare i suoi esperimenti. Farnsworth versa una fiala contenenti microscopici nanobot con la funzione di ripulire una pozza d'acqua piena di minerali tossici. Poche ore dopo, Farnsworth, esaminando l'acqua, scopre con sorpresa che i nanobot hanno subito una vera e propria evoluzione diventando pi\u00f9 complessi e nel giro di poco tempo evolvono rapidamente in trilobot (trilobiti). Nel giro di una notte, sul pianeta nasce una foresta pluviale meccanica, con altrettanti dinosauri robotici. Nel giro di una settimana i robot evolvono rapidamente, passando da robot di Neanderthal fino ad arrivare ai tempi moderni e, come ultima cosa, trascendono in forme di vita superiore, i quali accusano gli esseri fisici come dei bifolchi, trasferendosi in un'altra dimensione.\nRiproduzione robotica.\nBench\u00e9 i robot siano prodotti e costruiti in alcune fabbriche, anch'essi possiedono la capacit\u00e0 di riprodursi tramite l'accoppiamento, in modo simile agli umani. I robot di Futurama sono simbolicamente di sesso maschile e femminile.\nI robot maschi possiedono un'antenna per lo pi\u00f9 posizionata sulla testa. Nel momento dell'accoppiamento, l'antenna carica un file binario che si inserisce nell'Hard Disk interno della Fembot (robot femmina).\nLe specifiche di fabbricazione di entrambi i robot vengono cos\u00ec ricombinate da un algoritmo randomizzato e il codice risultante regola l'assemblaggio di un nuovo robot. Le caratteristiche funzionali del nuovo robot, come la capacit\u00e0 di piegare, saranno quelle della madre, tuttavia esso potr\u00e0 acquisire nuove capacit\u00e0 installando nel proprio cervello una scheda apposita, contenente il programma per la nuova funzione; il processo tuttavia pu\u00f2 avere un prezzo molto alto, perch\u00e9 se il robot contiene solo lo slot contenente la scheda di memoria, sostituirla con la scheda nuova gli farebbe perdere tutti i ricordi.\nUmani.\nLe teste.\nUno degli elementi portanti di Futurama \u00e8 la costante presenza di personaggi contemporanei e passati (da George Washington a Leonard Nimoy, passando per Richard Nixon e Lucy Liu). La presenza attiva di tali soggetti nel futuro \u00e8 resa possibile grazie ad una tecnologia (inventata da Ron Popeil, come dichiara lui stesso) che consente di separare le teste dal resto del corpo e di conservarle, vive e attive, a tempo indeterminato all'interno di contenitori cilindrici trasparenti pieni di un liquido dalla formula chimica H2OGfat. La maggior parte di questi contenitori \u00e8 radunata all'interno del museo delle teste, dove si trovano politici, atleti, attori e ogni sorta di personaggio famoso. Bench\u00e9 immersi in questo liquido, questi personaggi riescono ugualmente a parlare e sono inoltre in grado di controllare alcuni servomeccanismi tramite una connessione alla base del contenitore (sovente si vedono queste teste \"sotto vetro\" montate su corpi robotici o altri dispositivi, come quando Nixon compra il corpo metallico di Bender a un banco dei pegni).\nAl Gore.\nAl Gore \u00e8 il primo imperatore della Luna. Ha una vasta gamma di accessori, applicati alla base della testa: proiettori d'ologramma, razzi, laser e un mantello. Gore \u00e8 l'inventore dell\"'ambiente\" e autore del libro \"Earth in Balance\" e del suo pi\u00f9 famoso seguito \"Harry Potter and the Balance of Earth\", nel quale spiega che l'ambiente deve essere protetto dal riscaldamento globale e dagli stregoni oscuri.\nRichard Nixon.\nVoce originale di Billy West, italiana di Nino Prester (stagioni 1-4), Michele Gammino (stagione 5), Angelo Nicotra (stagioni 6-7) e Paolo Marchese (stagione 7).La testa di Nixon \u00e8 una delle teste presenti nell'omonimo museo. Nixon raggiunse prestigio e potere quando acquist\u00f2 al monte dei pegni il corpo di Bender, con il quale si candid\u00f2 alle presidenziali terrestri. La testa di Nixon ridiede il corpo a Bender la notte prima delle elezioni, a causa di uno scandalo riguardante i suoi veri intenti. Sostitu\u00ec il corpo del robot con quello di un droide enorme e minaccioso, con il quale si fece strada fino alla casa Bianca, dopo le elezioni, vinte con la differenza di un singolo voto.\nL'amministrazione di Nixon \u00e8 segnata da una violenta e aggressiva politica estera: entra spesso in guerra per insignificanti motivi, guidando la Terra verso la colonizzazione aliena. Alla fine per\u00f2, i suoi progetti al riguardo falliscono quasi sempre, dato che ne affida la risoluzione a Zapp Brannigan.\nSui documenti ufficiali, \u00e8 solito apporre la firma \"Richard Nixon's Head\" (la Testa di Richard Nixon).\nZapp Brannigan.\nVoce originale di Billy West, italiana di Alessandro Rossi.Brannigan \u00e8 un membro dell'esercito dell'Ordine Democratico dei Pianeti (DOOP), anche se i suoi titoli variano, ed \u00e8 stato definito come \"Generale a 25 stelle\" e \"Generale Maggiore Webelo\". Kif Kroker \u00e8 il suo stressato tenente e assistente personale tra i cui molti compiti c'\u00e8 tenere gli appuntamenti di Brannigan sul palmare, raderlo sotto le ascelle, indicare le sue medaglie e riferire all'equipaggio delle sue conquiste sessuali.\nZapp \u00e8 (assieme al suo tenente) il personaggio secondario con pi\u00f9 apparizioni nella serie.\nCubert Farnsworth.\nVoce originale di Billy West, italiana di Fabrizio Vidale (stagioni 2-3, 6-7) e Corrado Conforti (stagioni 4-5).Cubert Farnsworth (il cui nome ha la stessa pronuncia di Q*bert) \u00e8 il clone del professor Hubert J. Farnsworth.\nCubert \u00e8 stato clonato da una verruca dorsale del professore e sottoposto ad un processo di invecchiamento rapido. Frequenta la scuola media insieme all'inseparabile amico Dwight, figlio di Hermes e LaBarbara. Nonostante all'inizio dichiarasse di non voler avere niente a che fare con il \"padre\", alla fine sembra essere deciso ad intraprendere la carriera di \"scienziato pazzo\".\nLui ha il naso schiacciato da maiale perch\u00e9 \u00e8 rimasto appiccicato dentro la provetta per tutto il tempo della clonazione.\nLinda van Schoonhoven.\nVoce originale di Tress MacNeille, italiana di Stefanella Marrama (stagioni 1-4, 6-7 e Simpsorama) e Eleonora De Angelis (stagione 5).Linda \u00e8 la co-conduttrice umana, assieme al collega Morbo, del telegiornale nazionale (U.S.A.) con sede a Los Angeles. Linda appare spesso come ingenua e tutt'altro che intelligente, rendendosi cos\u00ec la spalla comica ai violenti commenti di Morbo.\nMamma.\nVoce originale di Tress MacNeille, italiana di Serena Verdirosi.Proprietaria della ditta \"Robot amichevoli di Mamma\", \u00e8 la produttrice indiscussa di tutti i robot e dell'olio per robot fatto con l\"'antica ricetta della Mamma\". Ogni anno si festeggia il giorno della Mamma, e tutti i robot creati nelle fabbriche di Mamma la onorano portandole regali. Donna di gran classe, dietro all'aspetto materno e amorevole si cela una persona malvagia fino all'osso. Nel quattordicesimo episodio della seconda stagione, \"La festa della Mamma\", cerca di conquistare la terra grazie all'aiuto dei suoi robot.\nDa giovane ebbe una passionale storia amorosa con il Professor Farnsworth, al tempo suo dipendente, che si riveler\u00e0 non ancora finita. Ha tre figli-scagnozzi, di nome Walt, Larry e Igner, che obbediscono a qualunque suo ordine. Indossa un vestito-armatura che ne aumenta la stazza corporea, conferendole un'aria pi\u00f9 bonaria.\nScruffy.\nVoce originale di Carl Reiner, italiana di Diego Reggente (stagioni 1-5) e Giorgio Lopez (stagioni 6-7).Scruffy Scruffington \u00e8 un essere umano, portiere e custode della \"Planet Express\", \u00e8 un personaggio secondario di cui nessuno si interessa, e che spesso durante le sue comparse non viene riconosciuto dagli altri membri dello staff. Appare per la prima volta nell'episodio 1x6 \"Per un pesce di dollari\" mentre smeriglia la schiena di Bender. Non ha mai un ruolo attivo nello svolgimento della trama, tranne che per l'episodio 3x21 \"Un manager d'assalto\", in cui la sua votazione ed il fatto che possieda una grossa partecipazione azionaria della Planet Express (il 40%) consente l'elezione a presidente della compagnia del candidato presentato da Fry.\nScruffy \u00e8 solito comparire nei momenti pi\u00f9 disparati della trama (quasi sempre all'interno degli edifici della Planet). \u00c8 una persona molto riservata e silenziosa, ma anche pigra e scorbutica anche se mantiene sempre un'aria indifferente. In realt\u00e0, Scruffy possiede dei sentimenti molto profondi. Porta sempre un cappello marrone, ha dei baffi e i capelli bianchi e veste con una divisa blu da meccanico. Scruffy \u00e8 solito pulire l'ufficio della Planet con uno straccio e un secchio-robot parlante colmo d'acqua innamorato di lui, ma la maggior parte del tempo la passa a leggere giornalini pornografici seduto sul divano dell'azienda. Si \u00e8 soliti vederlo servire il professor Farnsworth e gli altri membri dell'equipaggio. Non partecipa alle riunioni della Planet Express, ma talvolta si intravede con gli altri dipendenti. Non \u00e8 molto popolare all'interno della ditta, tanto che molte volte i suoi colleghi non ricordano minimamente chi sia. Vive nei sotterranei della Planet, nella sala caldaie e dorme su un materasso per terra. Parla spesso di s\u00e9 in terza persona.\nLe sue frasi ricorrenti sono: \"Non posso, sono in pausa\", \"Sono Scruffy, il custode\" e \" Scruffy muore com'\u00e8 sempre vissuto \".\nSmitty.\nVoce originale di Billy West, italiana di Gabriele Lopez.Smitty \u00e8 un ufficiale poliziotto, che lavora a Nuova New York. \u00c8 spesso visto in compagnia di URL, suo partner nel lavoro e nella vita.\nLeo e Inez Wong.\nLeo Wong e Inez Wong sono i benestanti genitori di Amy Wong. Possiedono un ranch su Marte, grazie al quale hanno fatto fortuna allevando bovini dalle forme di insettoidi chiamati \"scaramucche\".\nI genitori di Amy vengono spesso visti lamentarsi del fidanzato della figlia, Kif (sebbene siano stati loro stessi a farli conoscere), ed esternano, ogniqualvolta \u00e8 loro possibile, il loro desiderio di avere dei nipoti da crescere.\nLeo Wong \u00e8 presente nel quarto film dove fa la parte del cattivo che vuole distruggere il 12% di spazio nella galassia compresa la Nana viola, per costruire il pi\u00f9 grosso campo da golf mai esistito. Si scopre inoltre che voleva un figlio maschio e non femmina.\nMr. Yancy Fry.\nNome sia del padre sia del fratello di Fry. Il primo \u00e8 un fervido repubblicano, vede complotti in ogni cosa ad opera di liberali, comunisti, e sovietici, mentre il secondo \u00e8 molto competitivo con il fratello ma \u00e8 molto legato a lui, tanto da dare lo stesso nome al figlio, che sar\u00e0 il primo uomo ad andare su Marte.\nMrs. Fry.\nMadre di Philip J. Fry. Di lei si sa che era una sfegatata appassionata sportiva. Durante il parto di Fry, infatti, stava ascoltando una partita alla radio e non si preoccupava minimamente della situazione, tanto da non sentire nemmeno i dolori del parto. Inoltre, quando vede arrivare Seymour, il cane di Fry, senza di lui, comincia a preoccuparsi, ma se ne dimentica non appena vede in tv la sua squadra di football fare un touchdown. Nonostante le apparenze, lei e il figlio si volevano molto bene, Fry (grazie all'aiuto di Mordicchio) riesce a dirle addio attraverso un sogno, abbracciandola, infatti a dimostrazione di quanto lei tenesse a Fry, la donna tiene una sua foto nel comodino vicino alla sua parte del letto.\nMr. Panucci.\nEra il padrone del locale Panucci's pizza e datore di lavoro di Fry. Una delle cose che lo contraddistingueva era la scarsa attenzione per le norme igieniche. Infatti lo si \u00e8 visto grattarsi la schiena con un salame per la pizza, starnutire nell'impasto e asciugare il cane Seymour, che aveva fatto il bagno nelle fogne, con l'impasto della pizza. Permetteva anche a Fry di scaccolarci dentro e a Seymour di fare il bagno (e i bisogni) dentro al sugo. Inoltre, Fry ha affermato che usava la spatola sia per infornare la pizza, sia per schiacciare i topi. Passarono molti anni e, circa 10 anni dopo che Fry \u00e8 stato ibernato, muore.\nLaBarbara Conrad.\nVoce originale di Dawnn Lewis, italiana di Tiziana Avarista e Eleonora De Angelis (stagione 5).LaBarbara Conrad \u00e8 la moglie di Hermes Conrad e la madre di Dwight Conrad. Un tempo era sposata con Barbados Slim, rivale di Hermes, a cui fa riferimento chiamandolo \"adone umano\" e \"Dio di mogano\". La presenza di LaBarbara sembra rendere Hermes piuttosto insicuro. Nel film: \", LaBarbara lascia Hermes temporaneamente, quando questo perde il proprio corpo.\nDwight Conrad.\nVoce originale di Phil LaMarr, italiana di Roberto Gammino.Dwight Conrad \u00e8 il figlio di Hermes Conrad e LaBarbara Conrad. \u00c8 amico di Cubert Farnsworth, e sembra aver ereditato dal padre la passione per i conti e la burocrazia.\nBarbados Slim.\nIl principale rivale di Hermes. Medaglia olimpica e campione di limbo e di sesso. Un tempo era sposato con LaBarbara Conrad. Essendo un uomo dal fisico scolpito da vero atleta, Hermes spesso si sente sminuito al confronto, e in alcune occasioni LaBarbara dimostra di provare ancora una forte attrazione per l'ex marito. Nel film: \", LaBarbara lo risposer\u00e0 temporaneamente a causa dell'infortunio del marito.\nPotrebbe essere un riferimento allo sprinter giamaicano Asafa Powell.\nOgden Wernstrom.\nVoce originale di David Herman, italiana di Mino Caprio (stagioni 1, 4-5), Giorgio Lopez (stagione 6) e Massimo Milazzo (stagione 6).Scienziato dell'universit\u00e0 marziana, acerrimo nemico del professor Farnsworth. La loro rivalit\u00e0 inizi\u00f2 cento anni prima dell'inizio della serie, quando Farnsworth neg\u00f2 la lode a Wernstrom (che allora era solo uno studente) per la cattiva grafia e questi giur\u00f2 vendetta. Spesso, di fronte a una catastrofe, i suoi piani per risolverla appaiono pi\u00f9 realistici di quelli dell'ex-insegnante, e per questo spesso il governo si rivolge prima a lui, ma alla fine si rivelano quasi sempre fallimentari e alla fine \u00e8 Farnsworth che risolve la situazione. I due collaborano solo nel film La bestia con un miliardo di schiene, salvo poi tornare nemici alla fine. In passato \u00e8 stato sposato con Mamma.\nAlieni.\nKif Kroker.\nVoce originale di Joe Mantegna, italiana di Vittorio Stagni.\nKif Kroker \u00e8 lo stressato e timido tenente del D.O.O.P. e assistente personale di Zapp Brannigan ed appare per la prima volta nell'episodio \"L'amore perduto nello spazio\". Kif \u00e8 un alieno dal colore verde originario di Amphibios 9 che segue Zapp e ne \u00e8 vittima in tutte le sue avventure, essendo troppo debole di carattere per decidere di separarsi da lui. Zapp solitamente gli affida mansioni umilianti e degradanti alle quali Kif reagisce con sottomissione e pesanti sospiri e mugugni.\nNon possiede scheletro interno, ma \"la sua struttura \u00e8 sorretta da vesciche ricolme di liquido\", \u00e8 in grado di arrampicarsi su pareti e soffitti come un geco, possiede tre capezzoli, inoltre come un camaleonte \u00e8 in grado di cambiar colore della pelle, ma perde controllo di questa funzione quando \u00e8 nervoso. Nel futuro tutte queste caratteristiche sembrano per\u00f2 essere considerate attraenti dalle femmine di molte specie.\nAmy ne \u00e8 la fidanzata (\"smizmar\") e futura madre dei suoi figli, che per il momento hanno ancora aspetto di girini e di cui Leela \u00e8 la madre biologica, grazie al contatto con la mano di Kif durante il suo periodo di fertilit\u00e0, nonostante Kif riveli che tra la sua gente viene considerata madre chi ha scatenato nel padre quel sentimento che lo ha reso fertile, cio\u00e8 Amy. Nel secondo lungometraggio muore in un incidente, dopo essersi finalmente sposato con Amy (\"fanfonru)\". Viene in seguito riportato in vita da Yivo, e una volta tornato compie un gesto mai visto prima: sferra un pugno a Zapp, colpevole di essere andato a letto con Amy mentre Kif era morto.\nElzar.\nVoce originale di Dave Herman, italiana di Vittorio De Angelis.Elzar \u00e8 un famosissimo chef nettuniano dotato di quattro braccia e protagonista di molti programmi di cucina dedicato alla gastronomia aliena; il suo ristorante \u00e8 fra i pi\u00f9 rinomati di Nuova New York, anche se i prezzi astronomici del suo locale sono solo raramente giustificati dalla qualit\u00e0 del cibo o del servizio.\n\u00c8 stato allievo del pi\u00f9 grande chef della passata generazione, Helmut Asparago, il quale tuttavia \u00e8 stato surclassato professionalmente da Elzar (il programma televisivo che quest'ultimo conduce apparteneva originariamente a Helmut). Successivamente, Bender chieder\u00e0 aiuto ad Helmut per poter sconfiggere Elzar in una gara di cucina (Bender riuscir\u00e0 poi nell'impresa grazie ad un condimento speciale, acqua ed LSD, che Helmut gli regala prima di morire).\nIpnorospo.\nL'ipnorospo \u00e8 un rospo di gigantesche proporzioni, caratterizzato da occhi oscillanti multicolore che emettono un inquietante ronzio. Grazie a queste propriet\u00e0, l'ipnorospo \u00e8 in grado di ipnotizzare qualunque essere vivente, anche in gran numero, con sforzo minimo. Durante la sua prima apparizione vince un concorso di bellezza per animali ipnotizzando la giuria e l'intero pubblico. Nella puntata della quarta stagione \"Quelli del P.U.Z.Z.A.\", l'ipnorospo conduce un proprio spettacolo in TV, denominato \"Everybody Loves Hypnotoad\" (\"Tutti amano l'ipnorospo\"). L'intera trasmissione consiste in una ripresa statica dell'ipnorospo che fissa la telecamera.\nDurante un'intervista per il mensile \"ToyFare\", David X. Cohen ha dichiarato \"\u00e8 nostra intenzione produrre un episodio completo, della durata di 22 minuti, di \"Everybody Loves Hypnotoad\" per il rilascio del DVD \"Bender's Big Score\". Dico sul serio.\"\nGoffredo Lrrr.\nVoce originale di Maurice LaMarche, italiana di Francesco Pannofino (stagioni 1-5) e Manlio De Angelis (stagione 6).Signore sovrappeso del pianeta Omicron Persei 8, \u00e8 un violento gerarca che \u00e8 sempre pronto ad invadere la Terra. Un tempo pare fosse una persona dall'animo delicato e sensibile, dedito a scrivere poesie e innamorato della moglie Ndndnd ma ormai fra i due c'\u00e8 ben poco amore e faticano a sopportarsi, malgrado condividano ancora qualche breve momento di romanticismo.\nLa sua razza probabilmente \u00e8 pi\u00f9 sviluppata tecnologicamente di quella terrestre, dato che ad ogni attacco degli Omicroniani i Terrestri sono sempre inermi, e pare aver scoperto la \"formula dell'immortalit\u00e0\", come Lrrr stesso dichiara in mondovisione. \u00c8 un grande appassionato di sit-com statunitensi del XXI secolo, tra le quali Jenny McNeal (parodia del famoso telefilm Ally McBeal), che lui vede sulla TV del suo pianeta nel 3000 in quanto il segnale video gli arriva in ritardo di 1000 anni a causa dei 1000 anni luce di distanza del suo pianeta dalla Terra.\nI piccoli Omicroniani vengono probabilmente \"deposti\" in pianeti-nido e prima dell'inizio del loro sviluppo hanno l'aspetto ed il sapore di gamberetti fritti, rinominati in una puntata \"Scrocchiazeppi\", malgrado una volta adulti siano pi\u00f9 alti e possenti degli umani.\nCompare per la prima volta nella prima stagione, nella puntata 12 intitolata \"Attacco alieno\", in cui minaccia per la prima volta di distruggere la terra. Successive apparizioni nelle puntate 2x7 \"San Valentino decollato\", 2x15 \"Il cibo parlante\", 3x18 \"Il gioco del se fossi 2\" e 4x17 \"Nasi afrodisiaci\". Per ragioni inspiegabili, pur non essendo cambiato il doppiatore, in quest'ultimo episodio il suo nome viene cambiato in \"Goffredo\" e viene adottato un ibrido accento pseudo-napoletano in luogo della normale pronuncia utilizzata in passato.\nNdnd (Indunda).\n\u00c8 l'attuale moglie di Lrrr. Ndnd accompagna spesso Lrrr nei suoi viaggi sulla Terra. Litiga spesso con il marito sulla mancanza di romanticismo nel loro matrimonio e sottolinea continuamente i suoi difetti.\nMorbo.\nVoce originale di Maurice LaMarche, italiana di Glauco Onorato (stagione 1), Sandro Sardone (stagioni 2-5) e Michele Gammino (stagioni 6-7).Morbo \u00e8 un mezzobusto che conduce, assieme a Linda, il telegiornale nazionale. Si tratta di un alieno megacefalo dall'aspetto mostruoso di colore verde; Morbo auspica in ogni suo commento giornalistico la distruzione degli inutili o patetici esseri umani da parte della sua razza che\u00a0\u2013 come annuncia spesso in TV\u00a0\u2013 sta organizzando una flotta per lo sterminio della popolazione terrestre, informazione che i terrestri (compresa la sua collega giornalista) sembrano ignorare o ridicolizzare. Morbo \u00e8 amico di Richard Nixon e vanta una famiglia \"bellicosa e numerosa\".\nMordicchiani.\nI mordicchiani sono una specie aliena che viveva sul pianeta \"Vergon 6\" che venne distrutto nell'episodio \"L'amore perduto nello spazio\". I mordicchiani sono la razza pi\u00f9 antica che vive sulla Terra. Infatti in una puntata si scopre che quando avvenne il Big Bang, questi avevano gi\u00e0 17 anni. I nemici di questa razza sono i cervelli giganti intergalattici.\nMordicchio.\nVoce originale di Frank Welker, italiana di David Chevalier e Massimo De Ambrosis (stagione 5).Mordicchio \u00e8 un esemplare di mordicchiano che viene trovato da Turanga Leela durante una missione, la ragazza ne fa il suo animale domestico, nonostante l'appetito smisurato che lo porta spesso a divorare altri esseri. La prerogativa di questo essere \u00e8 il fatto che espelle Materia oscura, combustibile fossile per navicelle spaziali. Nonostante inizialmente sembri stupido e si dimostri totalmente dipendente da Leela, durante l'attacco dei \"Cervelli galattici\" d\u00e0 la prova di essere una creatura dotata di intelletto e appartenente ad una razza antichissima. Mordicchio \u00e8 inoltre il responsabile dell'arrivo di Fry nel futuro.\nIperpollo.\nVoce originale di Maurice LaMarche, italiana di Luciano De Ambrosis (stagioni 2-3) e Dante Biagioni (stagione 7).Pollo antropomorfo proveniente dall'asteroide agricolo. Di professione fa l'avvocato, sia pure con scarso successo; durante le sue arringhe lo si pu\u00f2 vedere sistemarsi le penne e becchettare per terra come un vero pollo.\nH.G.Blob.\nHorrible Gelatinous Blob, spesso indicato come Blob HG, \u00e8 il padre di Brett Blob ed \u00e8 una creatura dal buon carattere, a meno che non sia arrabbiato per qualcosa come problemi sul lavoro o un film triste. Poi diventa incline alla violenza alla minima provocazione. Questa si conclude di solito con lui che inghiotte il contravventore.\nBrett Blob.\nBrett Blob \u00e8 il figlio di H.G.Blob e Mrs.Blob. Lui \u00e8 il bullo della scuola di Cubert Farnsworth e Dwight Conrad. Quando Dwight e Cubert consegnavano i loro giornali, hanno fatto arrabbiare Brett lanciando un giornale attraverso la sua finestra e H.G.Blob ha combattuto con Hermes e il professor Farnsworth.\nRegina Slurm.\nVoce originale di Tress MacNeille, italiana di Miranda Bonansea.La regina Slurm \u00e8 un mostro che assomiglia ad una lumaca, che produce una bibita chiamata per l'appunto Slurm. Appare per la prima volta nell'episodio \"Gusto sorpresa\" nella prima stagione. Vive in una fabbrica simile a come veniva rappresentata quella di cioccolata Wonka nel film \"Willy Wonka e la fabbrica di cioccolato\".\nMunda e Morris.\nTuranga Munda e Morris sono i genitori di Leela, sono dei mutanti che vivono nelle fogne. Quando era piccola abbandonarono Leela all'orfanotrofio per riservarle un futuro migliore.\nAlieni nudisti.\nSono un gruppo di alieni nudisti che compaiono nel film di Futurama: il colpo Grosso di Bender. Sono dediti a truffe di vario tipo, specialmente informatiche. Sono comandati dal perfido Nudar. Sono esseri rosa, con la pelle flaccida fatta a strati, con un naso simile ad una lumaca. Sulla loro gola \u00e8 posto un organo sensoriale che loro chiamano \"Gargarozzo\" che si gonfia quando individuano enormi segreti carichi di informazioni, di cui si servono per rintracciarle o che si raggrinzisce in caso di forte pericolo. Alla presenza di Fry rimangono stupiti di come esso emani un livello cos\u00ec alto di informazioni che loro chiamano: \"Codice di Livello 87\" considerati tali livelli come leggenda. Infatti Fry possiede il codice per la bolla spazio-temporale per i viaggi nel tempo. Sembrano conoscere i mordicchiani poich\u00e9 mordicchio scoprendo che intendono usare la temposfera tenta di fermarli.\nRoccia Sapiens.\nSono esseri alieni il cui corpo \u00e8 interamente composto di roccia naturale e minerale. Fanno la loro prima comparsa nell'ultima stagione di Futurama bench\u00e9 si siano gi\u00e0 mostrati come comparse in alcune scene degli episodi precedenti. Essi sono probabilmente una delle razze pi\u00f9 antiche dell'universo insieme ai mordicchiani. I roccia sapiens possiedono poteri misteriosi, tra cui il teletrasporto, la possibilit\u00e0 passare da una dimensione all'altra e cambiare il sesso degli individui tra maschi e femmine e viceversa oppure renderli ermafroditi.\nAlieni di Fiamma.\nEsseri fatti di pura energia solare che abitano nelle profondit\u00e0 del sole.\nLe fiamme di cui sono composti sono inestinguibili, e solo le basse temperature come quelle artiche possono spegnerle.\nLangdon Cobb.\nVoce originale di David Herman, italiana di Gabriele Lopez.\u00c8 apparentemente il migliore attore vivente sulla terra. Si presenta come una normale persona con un corpo umano, ma in testa tiene sempre un sacchetto di carta che non si toglie mai, se non quando \u00e8 solo in casa sua. Tutta via, in una recitazione drammatica Langdon, fingendo di piangere da dentro il sacchetto, rivela di avere due occhi. Langdon in realt\u00e0 \u00e8 un alieno proveniente dal pianeta Bayoria 6 abitato dal popolo dei licheni quantistici, chiamati dal professore \"Parassiti dell'attenzione\". Essi sono predatori che si nutrono dell'ammirazione delle loro prede, ma se l'individuo in questione, vede direttamente nel suo vero aspetto il lichene quantistico, viene privato della sua essenza vitale (l'anima). Ci\u00f2 pu\u00f2 accadere anche se il lichene viene fotografato. Gli unici ad essere immuni sono i robot.\nMa come i licheni terrestri, essi hanno una loro controparte. Benche essi siano separati fisicamente entrambi sono legati a livello quantistico. Langdon rappresenta l'ES, la parte bella e seducente, il suo EGO \u00e8 il suo cane da guardia composto da funghi e piante parassite che gli danno un aspetto grottesco e in esso vi sono racchiuse le anime di coloro che hanno guardato Langdon.\nIn passato, Langdon depredava i pianeti risucchiando le anime di coloro che lo guardavano, passando in seguito al pianeta successivo.\nGiungendo sulla terra scoprendo quanto la gente ammirasse le star famose, cambi\u00f2 strategia iniziando a fare l'attore nutrendosi cos\u00ec dell'ammirazione che la gente provava per lui.\nGalassia brillante.\nViene mostrata per la prima volta nell'episodio \"Il mestiere di dio\" della terza stagione e successivamente nel film: \"Il colpo grosso di Bender\"; non \u00e8 chiaro che cosa essa sia in realt\u00e0.\nBender alla deriva nello spazio viene intercettato dalla galassia che gli manda un messaggio in codice binario; successivamente\ndimostra di parlare la lingua umana avendola appresa in un istante nell'avere sentito Bender, traendolo in salvo dalla sua deriva nello spazio. Nel film sentendo il messaggio del Time Code, proietta la bolla per i viaggi nel tempo sulla terra.\nEnciclopodo.\nCompare nel 4\u00b0 film di Futurama: \"Nell'immenso verde profondo\". Nel film il padre di Amy, Leo Wong, intende demolire il sistema solare della Nana Viola per costruire un gigantesco campo da golf solare. In realt\u00e0 la stella Nana Viola \u00e8 un gigantesco uovo di enciclopodo. L'asteroide che ruota intorno alla nana viola inizia a sviluppare forme di vita che crescono rapidamente, quando nelle profondit\u00e0 dello spazio viene liberata la misteriosa energia Khi Verde. Grazie all'aiuto di Fry, l'enciclopodo riesce a nascere. l'asteroide prende la forma con le altre rocce di uno spermatozoo per poi entrare nella nana viola, compiendo una fecondazione cosmica. La nana viola inizia una divisione cellulare, da cui nasce l'enciclopodo che si mostra come una gigantesca manta di colore viola. Sulla schiena vi \u00e8 riposto una enorme ecosistema con laghi, piante e montagne racchiuso in una membrana protettiva. L'enciclopodo dimostra di poter comunicare e parlare la lingua umana. L'alieno possiede la capacit\u00e0 di poter raccogliere ed immagazzinare i dna di qualsiasi specie vivente con cui sia entrato in contatto e rigenerarlo potendo riportare in vita svariate specie estinte da tempo.\nLeonardo Da Vinci.\nNonostante l'apparenza, Leonardo Da Vinci \u00e8 un alieno proveniente da Planet Etvinci, un pianeta abitato da individui dall'aspetto umano ma dotati di una incredibile intelligenza, molto superiore a quella del professor Farnsworth. Come spiegato da Leonardo, gli abitanti del suo pianeta fanno esercizi di studio su ogni materia ad alto livello, per mettere alla prova il loro genio. Leonardo Da Vinci rivela infine che nonostante le apparenze, sul suo pianeta egli \u00e8 la persona meno intelligente, cosa che lo porta ad essere preso in giro dagli altri. Non sopportando tali umiliazioni, millenni fa Leonardo Da Vinci giunse sulla terra per cambiare vita, dove per\u00f2 ebbe a che fare soltanto con persone ancora meno intelligenti di lui.\nProfessor Cats.\nInsegnante di Marte che porta sempre con s\u00e9 un gatto bianco. Si riveler\u00e0 inseguito una marionetta e che la sua reale identit\u00e0 \u00e8 proprio il gatto bianco. Cats proviene insieme dal nono pianeta della stella Thuban. Egli spiega che tempo addietro sul loro pianeta, la rotazione terrestre, inizi\u00f2 progressivamente a rallentare fino a fermarsi. I gatti alieni costruirono un dispositivo, in grado di assorbire l'energia di rotazione, cercando un pianeta compatibile e questo si rivel\u00f2 essere la terra. I gatti alieni giunsero cos\u00ec sulla terra nel 3500 a.c. in Egitto, usando gli umani per costruire l'antenna per trasferire il magnetismo terrestre sul loro pianeta. Questa si rivela essere la piramide di Giza. Gli egiziani convintisi che fossero degli dei, li servirono e riverirono con cibo e ogni altro bene. Venendo viziati cos\u00ec, i gatti si lasciarono andare alla vita agiata, diventando addomesticabili e dimenticando la rovina del loro pianeta perdendo la tecnologia necessaria per salvarlo. I gatti della terra si rivelano essere quindi dei loro lontani discendenti. Cats, sentendo parlare del progetto di Amy all'universit\u00e0 di Marte, gli ruba il brevetto, per usarla per attivare la macchina e ripristinare la rotazione del proprio pianeta."}
{"id": "762250", "revid": "1186766", "url": "https://it.wikipedia.org/wiki?curid=762250", "title": "Flavio Giulio Costanzo", "text": ""}
{"id": "762254", "revid": "289247", "url": "https://it.wikipedia.org/wiki?curid=762254", "title": "Flavio Giulio Delmazio", "text": ""}
{"id": "762255", "revid": "1924342", "url": "https://it.wikipedia.org/wiki?curid=762255", "title": "Empyrean Isles", "text": "Empyrean Isles \u00e8 il quarto album in studio del compositore statunitense Herbie Hancock, pubblicato nel dicembre 1964 dalla Blue Note.\nTracce.\nLP.\nTutti i brani sono stati composti da Herbie Hancock."}
{"id": "762260", "revid": "104458", "url": "https://it.wikipedia.org/wiki?curid=762260", "title": "Dione Cassio Cocceiano", "text": ""}
{"id": "762273", "revid": "1400142", "url": "https://it.wikipedia.org/wiki?curid=762273", "title": "Cizico", "text": "Cizico (in greco antico \u039a\u03cd\u03b6\u03b9\u03ba\u03bf\u03c2 / \"K\u00fdzikos\", latino \"Cyzicus\"), era una citt\u00e0 situata sulla punta di Arctoneso nella Propontide.\nSecondo la tradizione fu fondata da coloni tessali nel 756 a.C. Appiano di Alessandria racconta che Cizico fu donata da Zeus a Persefone a titolo di dote, e che ella era oggetto di grande culto presso gli abitanti della citt\u00e0 come nessun altro dio.\nCizico nella storia e nel mito.\nCizico partecip\u00f2 alle guerre del Peloponneso fra Atene e Sparta, e vide nelle acque antistanti la vittoria della flotta ateniese su quella spartana nella battaglia di Cizico (410 a.C.).\nStretta d'assedio da Mitridate VI del Ponto (74 a.C.), fu liberata dal generale della Repubblica romana Lucio Licinio Lucullo, che distrusse l'esercito pontico nella battaglia di Cizico (73 a.C.).\nNei pressi della citt\u00e0 si combatt\u00e9 nel 193 la prima battaglia di Cizico, episodio dello scontro tra l'imperatore romano Settimio Severo e il suo rivale Pescennio Nigro.\nNel 672 l'Impero bizantino riport\u00f2 una vittoria navale (seconda battaglia di Cizico) nelle acque antistanti la citt\u00e0 sulla flotta araba, ma nel 675 gli arabi conquistarono Cizico e la distrussero.\nNel 1305 vi si svolse la terza battaglia di Cizico tra Ottomani e mercenari al soldo dell'Impero bizantino.\nSecondo il mito gli abitanti del regno di Cizico erano chiamati Dolioni. Apollonio Rodio narra che gli Argonauti, in navigazione verso la Colchide, fecero tappa a Cizico ospiti del re omonimo che stava festeggiando le sue nozze, e furono quivi assaliti dai giganti che sconfissero in duello. Una volta ripartiti, per\u00f2, furono costretti da una tempesta a tornare in citt\u00e0 ove sbarcarono nottetempo e, non venendo riconosciuti dal re, che si era armato avendoli scambiati per pirati, n\u00e9 avendolo essi riconosciuto, furono costretti ad ucciderlo; tra i Dolioni che caddero insieme al sovrano vi fu anche il grandissimo eroe Artace. Solo all'alba gli Argonauti si resero conto del tragico errore, e seppellirono le loro vittime istituendo poi quelli che avrebbero preso il nome di Giochi Cizici. Inoltre il nome di Artace venne dato a un sobborgo della citt\u00e0, il quale era ancora esistente nel periodo tardoantico."}
{"id": "762275", "revid": "1226", "url": "https://it.wikipedia.org/wiki?curid=762275", "title": "Aelita", "text": ""}
{"id": "762276", "revid": "287204", "url": "https://it.wikipedia.org/wiki?curid=762276", "title": "Giovanni Tabacco", "text": "Biografia.\nSi laure\u00f2 all'Universit\u00e0 degli Studi di Torino nel 1939 con Francesco Cognasso, discutendo una tesi su Lo stato sabaudo nel Sacro romano impero.\nProfessore universitario dal 1954, fu dapprima ordinario di Storia medievale e moderna presso l'Universit\u00e0 degli Studi di Trieste e, dal 1966 al 1985, di Storia medievale alla Facolt\u00e0 di Lettere e Filosofia dell'Universit\u00e0 degli Studi di Torino. Inoltre fu membro dell'Accademia dei Lincei, dell'Accademia delle Scienze di Torino e del direttivo del Centro italiano di studi sull'alto medioevo di Spoleto. Pubblic\u00f2 vari studi storici, che lo fecero considerare internazionalmente fra i maggiori medievisti della seconda met\u00e0 del Novecento. Nel 1998 gli venne attribuito il Premio Finale Ligure Storia.\nFu relatore delle tesi di Alessandro Barbero, Renato Bordone, Grado G. Merlo e Giuseppe Sergi e immise nella sua scuola accademica anche Rinaldo Comba e Aldo A. Settia.\nA Tabacco \u00e8 stata intitolata la biblioteca di Studi Storici dell'Universit\u00e0 di Torino."}
{"id": "762278", "revid": "78273", "url": "https://it.wikipedia.org/wiki?curid=762278", "title": "Dromia Vulgaris", "text": ""}
{"id": "762289", "revid": "228587", "url": "https://it.wikipedia.org/wiki?curid=762289", "title": "HGST", "text": ""}
{"id": "762293", "revid": "1983214", "url": "https://it.wikipedia.org/wiki?curid=762293", "title": "Octopus (disambigua)", "text": ""}
{"id": "762296", "revid": "7077", "url": "https://it.wikipedia.org/wiki?curid=762296", "title": "Libro game", "text": ""}
{"id": "762297", "revid": "171881", "url": "https://it.wikipedia.org/wiki?curid=762297", "title": "Malatestino Malatesta", "text": ""}
{"id": "762299", "revid": "78273", "url": "https://it.wikipedia.org/wiki?curid=762299", "title": "Malatestino da Rimini", "text": ""}
{"id": "762302", "revid": "77358", "url": "https://it.wikipedia.org/wiki?curid=762302", "title": "Giovanni Malatesta", "text": ""}
{"id": "762303", "revid": "11959", "url": "https://it.wikipedia.org/wiki?curid=762303", "title": "Nur al-Din", "text": ""}
{"id": "762304", "revid": "54193", "url": "https://it.wikipedia.org/wiki?curid=762304", "title": "I Promessi sposi", "text": ""}
{"id": "762305", "revid": "767487", "url": "https://it.wikipedia.org/wiki?curid=762305", "title": "Scorporo", "text": "Lo scorporo era un meccanismo vigente nel sistema elettorale italiano definito dalla legge Mattarella per l'elezione o assegnazione dei seggi della Camera dei deputati e del Senato della Repubblica (legge 277/1993), abrogata successivamente nel dicembre del 2005 e sostituita dalla legge Calderoli.\nEsso consisteva nel sottrarre dal conteggio dei voti totali di una lista nella parte proporzionale i voti ottenuti dai candidati collegati alla medesima lista che erano eletti nei collegi uninominali con il sistema maggioritario.\nObiettivo del meccanismo era dare maggiore rappresentanza alle liste che avevano pochi candidati eletti con il sistema maggioritario, coerentemente con le finalit\u00e0 di applicazione della quota proporzionale.\nPer aggirare la quota proporzionale venivano usate le cosiddette liste civetta, ossia delle liste fittizie cui venivano collegati i candidati nei collegi uninominali.\nAlle elezioni del 2001 una di queste liste civetta, collegata alla Casa delle Libert\u00e0, prese il nome di Abolizione Scorporo (per intero: \"Movimento per l'abolizione dello scorporo e per il rispetto della sovranit\u00e0 popolare - per l'abolizione dello scorporo, per la stabilit\u00e0 di governo, no ai ribaltoni\"). L'ampio successo ottenuto in quelle elezioni dal centrodestra provoc\u00f2 per\u00f2 un risultato paradossale: non fu possibile assegnare tutti i seggi della quota proporzionale perch\u00e9 non c'erano sufficienti candidati nelle vere liste proporzionali, in particolare quelle di Forza Italia."}
{"id": "762308", "revid": "1226", "url": "https://it.wikipedia.org/wiki?curid=762308", "title": "Volto di Marte", "text": ""}
{"id": "762312", "revid": "18397", "url": "https://it.wikipedia.org/wiki?curid=762312", "title": "Brian &quot;Dexter&quot; Holland", "text": ""}
{"id": "762314", "revid": "1543377", "url": "https://it.wikipedia.org/wiki?curid=762314", "title": "Quadrophenia", "text": "Quadrophenia \u00e8 un album in studio del gruppo rock inglese The Who pubblicato come doppio LP il 26 ottobre 1973 dalla Track Records. Si tratta della seconda opera rock della band. Ambientata tra Londra e Brighton nel 1965, la storia narra le gesta di un giovane mod di nome Jimmy e della sua ricerca di autostima nella vita. \"Quadrophenia\" \u00e8 l'unico album degli Who interamente composto dal solo Pete Townshend.\nAntefatti.\n Il gruppo aveva riscosso un grande successo commerciale e di critica con dischi quali \"Tommy\" e \"Who's Next\", ma trovava difficoltoso dare un seguito a questi capolavori. Nel maggio 1972, la band decise di registrare nuovo materiale con Glyn Johns, gi\u00e0 loro collaboratore per \"Who's Next\", incluse le canzoni \"Is It In My Head\" e \"Love Reign O'er Me\" che sarebbero finite su \"Quadrophenia\", e una mini-opera intitolata \"Long Live Rock \u2013 Rock Is Dead\", che per\u00f2 venne considerata troppo derivativa di \"Who's Next\" e fu quindi accantonata. In un'intervista concessa a \"Melody Maker\", Pete Townshend dichiar\u00f2: \u00abDevo mettere insieme un nuovo gruppo... Le persone non vogliono davvero sedersi e ascoltare tutto il nostro passato\u00bb. Il chitarrista era frustrato nei confronti della band per non essere stata in grado di produrre \"Lifehouse\" (un complesso progetto musicale che, in forma ridotta, divenne poi \"Who's Next\"), e decise di seguire l'idea di Frank Zappa di produrre una colonna sonora con un andamento narrativo simile a quello di un film. A differenza di \"Tommy\", il nuovo lavoro avrebbe affondato le proprie radici nella realt\u00e0 e raccontato una storia di giovent\u00f9 adolescenziale con la quale il pubblico avrebbe potuto identificarsi.\nTownshend trasse ispirazione dal tema portante di \"Long Live Rock \u2013 Rock Is Dead\" e nell'autunno del 1972 inizi\u00f2 la stesura di nuovo materiale, mentre il gruppo fece uscire sul mercato alcuni brani precedentemente inediti come \"Join Together\" e \"Relay\" per tenere viva la propria popolarit\u00e0. Nel frattempo, il bassista John Entwistle pubblic\u00f2 il suo secondo album solista, \"Whistle Rymes\", il cantante Roger Daltrey lavor\u00f2 a qualche suo brano solista, e Keith Moon apparve come batterista nel film \"That'll Be The Day\". Townshend si era incontrato con \"Irish\" Jack Lyons, uno dei primi fan degli Who, che gli aveva dato l'idea di scrivere qualcosa sulla storia passata del gruppo e sul proprio pubblico. Egli cre\u00f2 il personaggio di Jimmy da un amalgama di sei fan dei primi tempi della band, incluso Lyons, e diede al personaggio una personalit\u00e0 scissa in quattro diversi aspetti, che port\u00f2 al titolo dell'album (un gioco di parole tra schizofrenia e quadrifonia).\nI lavori si interruppero per gran parte del 1972 per la lavorazione della versione orchestrale di \"Tommy\" di Lou Reizner. Daltrey complet\u00f2 il suo primo album solista, che incluse il successo \"Giving It All Away\", rinfocolando le voci di uno scioglimento degli Who sulla stampa. Inoltre, Daltrey scopr\u00ec che i manager Kit Lambert e Chris Stamp avevano ricevuto grosse somme di denaro senza averne il merito, e sugger\u00ec di licenziarli, decisione alla quale Townshend si oppose fermamente.\nIl disco.\nRegistrato fra il mese di maggio del 1972 ed il giugno del 1973, agli Olympic Studios e Ramport Studios di Londra venne pubblicato il 26 ottobre 1973, come doppio album, da Track/Polydor nel Regno Unito e da Track/MCA Records negli Stati Uniti, il disco raggiunse la seconda posizione sia nella classifica britannica Official Albums Chart che nella Billboard Pop Albums, classifica dell'omonima rivista statunitense.\n\"Quadrophenia\" \u00e8 un'opera rock che narra, in uno spaccato della societ\u00e0 inglese degli anni sessanta, le vicissitudini di Jimmy, un giovane mod; la vicenda, ambientata a Londra e a Brighton nel 1965, descrive la perdita di tutte le certezze del protagonista e la sua delusione per il movimento \"mod\" del quale era membro. Il titolo \u00e8 una variazione lessicale del termine \"schizofrenia\" utilizzato nell'accezione di disturbo dissociativo dell'identit\u00e0, in modo da riflettere le quattro distinte personalit\u00e0 (o sbalzi d'umore) di Jimmy, il ragazzo protagonista della vicenda narrata. Allo stesso tempo, il titolo rappresenta la personalit\u00e0 di ciascun membro degli Who.\nIl 15 novembre 2011, da un'idea di Pete Townshend, che ha definito \"Quadrophenia\" \"l'ultimo grande album degli Who\", \u00e8 stata pubblicata l'edizione \"Quadrophenia: The Director's Cut\", contenente i brani dell'edizione originale ed i loro demo.\nRegistrazione.\nIn occasione delle sessioni di registrazione di \"Quadrophenia\", il gruppo decise di costruirsi il proprio studio di registrazione personale, i Ramport Studios a Battersea. Le sedute iniziarono nel novembre 1972, ma dopo cinque mesi mancava ancora un adeguato banco mixer nello studio per poter adeguatamente registrare \"Quadrophenia\". Quindi, il bassista degli Small Faces Ronnie Lane, amico di Townshend, rese disponibile il proprio studio mobile per le sessioni dell'album. In maggio, Lambert volle iniziare ad occuparsi della produzione, ma il suo comportamento lassista e non professionale (spesso non si presentava in studio e salt\u00f2 molte sedute), port\u00f2 Daltrey a chiedere che Lambert venisse rimosso dal ruolo di produttore. La band ingaggi\u00f2 allora l'ingegnere del suono Ron Nevison per occuparsi del lato tecnico della produzione discografica dell'album.\nPer illustrare la personalit\u00e0 scissa in quattro parti di Jimmy, Townshend scrisse quattro temi musicali diversi, riflettenti ognuno il carattere di uno dei membri degli Who. Questi brani sono \"Bell Boy\" (Moon), \"Is It Me?\" (Entwistle), \"Helpless Dancer\" (Daltrey) e \"Love Reign O'er Me\" (Townshend). Due lunghi strumentali presenti nel disco, la title track e \"The Rock\" contengono i quattro temi musicali, separatamente e insieme. Gli strumentali furono costruiti direttamente in studio, senza provini precedenti.\nIn molte delle tracce ogni membro della band registr\u00f2 separatamente le proprie parti; a differenza degli album precedenti, Townshend aveva lasciato degli spazi vuoti nei suoi demo per i vari contributi degli altri membri della band, sebbene molte delle parti di sintetizzatore presenti nell'album furono da lui registrate nel suo studio casalingo. L'unica canzone arrangiata collettivamente dagli Who fu \"5.15\". Secondo Nevison, l'ARP 2500 era impossibile da registrare in studio, e i frequenti sbalzi di tonalit\u00e0 costrinsero Townshend a lavorarci sopra a casa per intere nottate. Al fine di ottenere una buona sezione d'archi sull'album, Townshend compr\u00f2 un violoncello e nello spazio di due settimane impar\u00f2 a suonarlo.\nEntwistle incise la sua parte di basso in \"The Real Me\" in un'unica take suonando un Gibson Thunderbird e trascorse svariate settimane durante l'estate ad arrangiare e registrare varie parti di strumenti a fiato. Essendo stato costretto da Johns a suonare in maniera pi\u00f9 eterodossa su \"Who's Next\", Moon torn\u00f2 al proprio stile percussivo in \"Quadrophenia\". Egli contribu\u00ec come voce solista al pezzo \"Bell Boy\", dove diede deliberatamente prova di uno stile narrativo esagerato. Per il finale di \"Love, Reign O'er Me\", Townshend e Nevison misero insieme un alto numero di strumenti a percussione, che Moon suon\u00f2 prima di cimentarsi con delle campane tubolari, che si possono ascoltare nel mix finale.\nDurante la produzione dell'album, Townshend registr\u00f2 molti effetti sonori con un registratore portatile. Questi includono il rumore dell'infrangersi delle onde su una spiaggia della Cornovaglia e il fischio di un treno diesel registrato vicino alla sua casa di Goring-on-Thames. Il finale di \"The Dirty Jobs\" include un estratto musicale tratto da \"The Thunderer\", una marcia del 1889 di John Philip Sousa, che Nevison registr\u00f2 mentre assisteva al concerto di una banda di ottoni a Regent's Park. Assemblare i vari effetti sonori si rivel\u00f2 problematico; a un certo punto, durante \"I Am the Sea\", furono ben nove i registratori a suonare in contemporanea per fornire gli effetti voluti. Secondo quanto riferito da Nevison, fu Townshend a produrre l'intero album, aggiungendo che \"tutto iniziava quando arrivava Pete, e tutto finiva quando Pete se ne andava\". In agosto, Townshend cominci\u00f2 il processo di mixaggio dell'album nel suo studio casalingo a Goring, insieme a Nevison.\nPubblicazione.\nIn Gran Bretagna album fu preceduto dal singolo \"\", che benefici\u00f2 di una apparizione live della band a \"Top of the Pops\" il 4 ottobre 1973, e venne pubblicato il giorno seguente. Il singolo raggiunse la posizione numero 20 nella classifica britannica. \"Quadrophenia\" usc\u00ec nel Regno Unito il 26 ottobre, ma i fan ebbero difficolt\u00e0 a trovarlo nei negozi a causa della scarsit\u00e0 di vinile dovuta alla crisi energetica del petrolio del 1973. In Gran Bretagna, \"Quadrophenia\" raggiunse la seconda posizione in classifica. Anche negli Stati Uniti, l'album sal\u00ec fino alla posizione numero 2 nella classifica di \"Billboard\", la massima posizione mai raggiunta da un disco degli Who negli USA, e il singolo estratto dall'album per il mercato statunitense fu \"Love, Reign o'er Me/Water\", pubblicato il 27 ottobre.\nL'album fu originariamente pubblicato come doppio LP in vinile accompagnato da un booklet con i testi, la trama della storia e fotografie opera di Ethan Russell ad illustrarla. La MCA Records ristamp\u00f2 l'album in formato doppio CD nel 1985. Successive ristampe si ebbero nel 1996 e nel 2011.\nAccoglienza e riconoscimenti.\n\"Quadrophenia\" fu accolto positivamente dalla critica musicale. Chris Welch di \"Melody Maker\" scrisse: \"raramente un gruppo ha avuto tale successo nel distillare la propria essenza e imbracciare una causa in maniera cos\u00ec convincente\", mentre Charles Shaar Murray descrisse l'album su \"New Musical Express\" come \"la pi\u00f9 notevole esperienza musicale dell'anno\". La reazione negli Stati Uniti fu generalmente positiva, sebbene Dave Marsh, scrivendo per la rivista \"Creem\", recens\u00ec in maniera pi\u00f9 critica il disco. Lenny Kaye, scrisse su \"Rolling Stone\" che \"gli Who come gruppo non hanno mai suonato meglio\" ma aggiunse anche, \"alle sue condizioni, \"Quadrophenia\" non raggiunge lo scopo\". In una classifica di fine anno per \"Newsday\", Robert Christgau posizion\u00f2 il disco al settimo posto trovandolo esemplare di come i migliori album del 1973 \"non riescono a premiare l'attenzione casuale, richiedano concentrazione, proprio come l'arte dei musei e nei libri di testo\".\nLe recensioni a posteriori di \"Quadrophenia\" sono anch'esse positive nella stragrande maggioranza dei casi. Scrivendo in \"\" (1981), Christgau defin\u00ec \"Quadrophenia\" pi\u00f9 \"opera\" rispetto a \"Tommy\", possedendo una trama scritta brillantemente anche se confusa, musica stridente ma melodica, e testi compassionevoli\". Chris Jones, recensendo il disco per BBC Music disse \"tutta la grandezza degli Who \u00e8 racchiusa qua dentro\". Nel 2013, \"Billboard\", recensendo l'album in occasione del suo 40\u00ba anniversario, scrisse: \"Pieno di performance vigorose e piene di vita, profondit\u00e0 e personalit\u00e0, \"Quadrophenia\" \u00e8 90 minuti di Who al loro meglio.\" L'album ha venduto circa 1 milione di copie ed \u00e8 stato certificato disco di platino dalla Recording Industry Association of America. Nel 2000, la rivista \"Q\", l'ha classificato al 56\u00ba posto nella sua lista dei 100 migliori album britannici di sempre. La rivista statunitense \"Rolling Stone\", nel 2012 lo ha inserito al 267\u00ba posto nella lista dei 500 migliori album di sempre. Il 9 novembre 2011, il disco \u00e8 stato premiato con il Classic Album Award dalla rivista britannica \"Classic Rock\".\nFilm.\nNel 1979, a seguito dell'uscita dell'omonimo film, venne pubblicata la colonna sonora che contiene dieci dei diciassette brani del disco originale, con l'aggiunta di tre canzoni degli Who non comprese nell'album del 1973: \"Four Faces\", \"Get Out and Stay Out\" e \"Joker James\".\nTracce.\nTesti e musiche di Pete Townshend."}
{"id": "762317", "revid": "1272592", "url": "https://it.wikipedia.org/wiki?curid=762317", "title": "Taddeo di Bartolo", "text": "Vita e opere.\nEra figlio di un certo Bartolo di Mino barbiere e non del pittore Bartolo di Fredi, come riteneva il Vasari, e quindi non fratello di Andrea di Bartolo. Fu attivo anche nella vita pubblica della sua citt\u00e0 e ricopr\u00ec alcune importanti cariche.\nNeanche la madre sapeva della carriera intrapresa dal figlio.\nNel 1389 risulta gi\u00e0 iscritto nella Matricola dei pittori senesi e a quell'anno risale la sua prima opera pervenutaci: si tratta di un polittico con la \"Madonna col Bambino e Santi\" dipinto per la cappella di San Paolo a Collegalli, presso Montaione.\nNel 1393 \u00e8 documentato a Genova, dove Cattaneo Spinola gli commissionava due dipinti per la chiesa di San Luca.\nTra il 1395 e il 1397 fu forse a Pisa: nel 1395 realizz\u00f2 un polittico per la chiesa di San Francesco a Pisa e una \"Madonna con Bambino in trono e Santi\" per la chiesa di San Paolo all'Orto. In quegli anni dovrebbe anche aver realizzato ancora nella cappella Sardi Campigli della stessa chiesa francescana un ciclo di affreschi con \"Storie della transito di Maria\" e \"Santi\". Nel 1397 firm\u00f2 anche il \"Battesimo di Cristo\" della Collegiata di Triora (Imperia).\nNel 1400 era nuovamente a Siena dove dipinse un trittico per l'Oratorio di Santa Caterina della Notte e un \"Giudizio Universale\", perduto, per il Duomo della citt\u00e0.\nNel 1401 Taddeo realizz\u00f2 quello \u00e8 considerato il suo capolavoro, il trittico per il Duomo di Montepulciano. Il pannello centrale del trittico riporta la monumentale figura della \"Madonna Assunta attorniata da Angeli\", mentre sotto sono visibili \"i dodici apostoli che si accalcano intorno alla tomba vuota della Madonna\". Sopra l'\"Assunta\" vediamo l'\"Incoronazione della Vergine\". Le tre scene devono leggersi come una sequenza temporale dal basso verso l'alto con la \"Morte della Vergine\", la sua \"Assunzione\" e la sua \"Incoronazione\". I due pannelli laterali raffigurano vari \"Santi\" nell'atteggiamento di adorare la figura centrale della Madonna, mentre sui quattro pilastri che delimitano i vari pannelli scorgiamo \"dodici piccole figure di Dottori della Chiesa\" (tre per pilastro). Sopra i due pannelli laterali sono riportati l\"'Angelo annunciante\" (a sinistra) e la \"Madonna Annunziata\" (a destra). La predella in basso raffigura \"Nove scene della vita di Ges\u00f9 Cristo\" mentre sopra la predella abbiamo alcune piccolissime \"scene dell'antico testamento\".\nFirmato e datato 1403 \u00e8 il polittico per la chiesa di San Francesco al Prato a Perugia, poi smembrato e oggi in buona parte conservato alla Galleria Nazionale dell'Umbria: si trattava di una complessa macchina d'altare a doppia faccia con cinque tavole per ogni prospetto e due fiancate dipinte.\nA Siena dipinse gli affreschi nel coro del Duomo (perduti), le \"Storie della vita della Vergine\" nella cappella del Palazzo Pubblico (1406-1408) e un ciclo di \"Uomini famosi\" nell'anticappella (1414-1417). Tra il 1416 e il 1418 ebbe due commissioni dal comune di Siene per realizzare affreschi votivi sopra due porte cittadine.\nArtista assai prolifico, fu attivo anche a San Gimignano, dove nella controfacciata nella Collegiata e sulle pareti attigue dipinse un \"Giudizio Universale\" (1393, a Colle di Val d'Elsa (nella chiesa di Sant'Agostino, si trova la quattrocentesca \"Madonna col Bambino\"), a Volterra, a Orte.\nI numerosi spostamenti gli consentirono di conoscere temperie culturali differenti e cos\u00ec il suo stile, inizialmente fortemente debitore della lezione di Simone Martini (per quanto appresa in maniera mediata), si lasci\u00f2 influenzare da Barnaba da Modena, attivo in Liguria, dai maestri veneti Turone e Altichiero, dal tardogotico fiorente in Umbria grazie a Gentile da Fabriano.\nNel 1422 dett\u00f2 il proprio testamento e poco dopo mor\u00ec all'et\u00e0 di 59 anni, secondo quanto Giorgio Vasari riporta nelle \"Vite\"."}
{"id": "762319", "revid": "729019", "url": "https://it.wikipedia.org/wiki?curid=762319", "title": "Giovanni Tabacchi", "text": "Partecip\u00f2 alla spedizione dei Mille e fu deputato e senatore del Regno d'Italia\nBiografia.\nFiglio di Enrico (1805-1864) e di Adele Boselli (1816-1869), di famiglia benestante e laureato in ingegneria presso la scuola militare di Torino (1859), prest\u00f2 servizio nell'esercito sardo come ufficiale dei bersaglieri durante la seconda guerra d'indipendenza e la campagna per l'Indipendenza e l'Unit\u00e0 d'Italia, lasci\u00f2 la carriera militare dopo l'Armistizio di Villafranca.\nQualche mese dopo, rispose all'appello di Giuseppe Garibaldi del 1862 e partecip\u00f2 alla spedizione dei \"mille\" in Sicilia e sull'Aspromonte.\nIn occasione della fuga sui monti calabri, Tabacchi fu tra i quelli che riuscirono a procurarsi una patata nel celebre campo di Gambarie, invitando il commilitone Giulio Adamoli a spartire il magro bottino. Anni dopo, entrambi deputati, Tabacchi rimprover\u00f2 scherzosamente in Parlamento Adamoli per avergli divorato mezza patata, senza neppure ringraziarlo.\nNel 1866 prese parte alla terza guerra d'indipendenza e l'anno successivo, durante l'invasione garibaldina della campagna dell'Agro romano per la liberazione di Roma, partecip\u00f2 al tentativo insurrezionale del 23 ottobre 1867 nel drappello agli ordini di Enrico Cairoli che port\u00f2 allo scontro di villa Glori. Dopo la morte di Cairoli, Tabacchi assunse il comando dei superstiti, riuscendo a condurne molti in salvo, dopo aver resistito fino all'arrivo delle tenebre.\nFu consigliere comunale di Mirandola dal 1881 al 1892 e consigliere provinciale di Modena nel 1891.\nEletto deputato al Parlamento per tre legislature (nel 1886 e 1890 nel collegio elettorale di Modena e nel 1892 nel collegio di Mirandola), fu automaticamente nominato senatore del Regno il 3 giugno 1908. Rimase in carica fino alla morte, avvenuta nella sua citt\u00e0 natale il 5 marzo 1918.\nIn sua memoria \u00e8 intitolata una strada di Mirandola, situata a fianco del Teatro Nuovo (un tempo chiamata via del Mercato)."}
{"id": "762320", "revid": "1543377", "url": "https://it.wikipedia.org/wiki?curid=762320", "title": "Immaterium", "text": "L'Immaterium (chiamato anche Empyreo, Aethyr o, pi\u00f9 spesso, Warp) \u00e8 una dimensione alternativa all'interno dell'universo fittizio di \"Warhammer 40.000\" e, anche se in minor parte, in quello di \"Warhammer Fantasy Battle\".\nSuperficialmente, \u00e8 la soluzione di \"Warhammer 40,000\" ai problemi dei viaggi a velocit\u00e0 superiori a quella della luce, un equivalente del popolare concetto di iperspazio nella fantascienza. Visto che l'Immaterium \u00e8 un dominio di pura energia, non influenzato dalle leggi fisiche, i viaggi interstellari sono possibili attraverso di esso.\nL'energia che generi l'Immaterium si pensa sia una diretta conseguenza del pensiero e dell'esistenza delle anime. Considerato come un riflesso oscuro dell'universo materiale, \u00e8 un oceano di caos, ove le crude emozioni dei viventi prendono forma. Influenzato dalle emozioni e dalle azioni, l'Immaterium \u00e8 il reame del Caos, casa degli oscuri dei e dei loro seguaci. Si pensa anche che sia il luogo dove riposano gli spiriti dei morti, e pu\u00f2 essere considerato l'oltretomba dell'universo di \"Warhammer 40.000\".\nViaggi nel Warp.\nIl regno dell'Immaterium, poich\u00e9 non \u00e8 solo teorico, pu\u00f2 essere usato per comunicazioni e viaggi a velocit\u00e0 superiori a quelle della luce. Grandi quantit\u00e0 di energia sono richieste da un vascello per entrare nell'Immaterium, e mentre vi \u00e8 all'interno, pu\u00f2 cadere in balia delle correnti e delle entit\u00e0 che possono apparire in quella dimensione.\nIl tempo inoltre procede in maniera notevolmente pi\u00f9 lenta nel Warp rispetto all'universo materiale, creando una sorta di forma di stasi. In tempo reale, i viaggi possono durare mesi o addirittura anni, mentre all'equipaggio e ai passeggeri sembreranno passate solo poche settimane. Il tempo stesso \u00e8 imprevedibile, data la particolare natura dell'Immaterium, e occasionalmente una flotta di rifornimenti emerge dall'Immaterium, scoprendo che la guerra per cui erano stati spediti \u00e8 andata persa, o addirittura non \u00e8 ancora iniziata.\nNecessit\u00e0 dei viaggi nel Warp.\nMolte cose sono necessarie per viaggiare attraverso l'Immaterium. Principalmente per questo esistono degli antichi macchinari chiamati Campi Gellar, uno scudo psichico che protegge la nave spaziale. Senza questa arcana macchina, le vite di coloro che viaggiano attraverso il Warp sarebbero esposte a molti demoni e creature che vivono all'interno di questo reame corrotto.\nPer salti pi\u00f9 lunghi di un paio di anni luce, \u00e8 necessario a bordo un membro dei mutanti psichici chiamati Navigatori. Questi mutanti umani hanno l'abilit\u00e0 di \"vedere\" le correnti dell'Immaterium, e sono in grado di guidare una nave alla sua destinazione con un'accuratezza molto pi\u00f9 grande rispetto agli umani comuni. In ogni caso, per far s\u00ec che un Navigatore compia il suo dovere, egli ha bisogno di un punto di riferimento, che \u00e8 dato dall'Astronomican. Le regioni estreme e pi\u00f9 lontane della galassia interna sono troppo lontane da raggiungere da parte dell'Astronomican, lasciando tali pianeti largamente (se non del tutto) inesplorati dall'umanit\u00e0.\nNavigatori.\nUmani mutati a seguito di esposizione al Warp, la loro caratteristica fondamentale, e principale, \u00e8 il possesso del \"terzo occhio\" (anche detto \"occhio pineale\" o \"occhio del Warp\") posto al centro della fronte, che consente, viaggiando attraverso il Warp, di poter vedere il Faro generato dall'Imperatore e per questo non perdere la rotta; ci\u00f2 permette di viaggiare relativamente sicuri (su una nave adeguatamente schermata, benedetta e protetta) attraverso il nefasto e mortifero Immaterium verso una meta prestabilita nello spazio \u201creale\u201d. La frequente e lunga esposizione al Warp causa un invecchiamento esteriore (ad esempio profonde rughe gi\u00e0 presenti anche in giovane et\u00e0), quando non conseguenze maggiormente rilevanti, come la totale mutazione dell'organismo. L'esposizione al Warp congiunta alla loro singolare natura ed indole li fa apparire strani, eclettici, addirittura folli (se gi\u00e0 non lo sono divenuti realmente\u2026). \nI primi Navigatori vennero scoperti fra il Millennio 22 e 25 (qualcuno afferma entro M20), a seguito della scoperta degli acceleratori Warp e della comparsa e scientifico riconoscimento degli psionici come esseri mutati (fra gli umani e non), avvenuta fra i Millenni 18 e 22. Esistono varie Casate di Navigatori, spesso in competizione tra loro (competizioni che a volte possono sfociare in guerra aperta), ma ci\u00f2 nonostante i Navigatori sono tutti imparentati tra loro: sono ammessi solo matrimoni tra famiglie di Navigatori, al fine di conservare la purezza del loro sangue e il dono che posseggono (nessun Navigatore pu\u00f2 sposare qualcuno entro la sua famiglia per evidenti ragioni di purezza della razza, anche se per certo ci\u00f2 \u00e8 a volte accaduto). Tutte le unioni sono combinate per conservare le linee di sangue: ci sono appositi volumi genealogici che riportano i caratteri buoni o cattivi, forti o recessivi, di ogni ceppo famigliare. Dunque i Navigatori si riproducono alla stregua degli animali domestici (bovini, cavalli, cani ecc\u2026), con un basilare sistema di selezione genetica. Le famiglie di Navigatori sono persino pi\u00f9 antiche, e di molto, dei Capitoli degli Space Marine.\nIl valore dei Navigatori \u00e8 essenziale per l'Imperium: senza di loro, i viaggi pi\u00f9 lunghi nel Warp sarebbero impossibili, e il commercio galattico sarebbe ridotto a viaggi fra le sole stelle pi\u00f9 vicine.\nPericoli dei viaggi nel Warp.\nL'Immaterium \u00e8 lontano dall'essere un posto sicuro attraverso cui viaggiare. Grandi correnti e tempeste possono spingere le navi stellari in aree della galassia non segnate sulle mappe e rendere impossibili i viaggi verso alcune regioni. Le Tempeste del Warp, che durano anche decenni o secoli interi, possono isolare settori e lasciare flotte arenate nell'universo materiale. Ancora peggio, le navi possono trovarsi arenate all'interno dell'Immaterium stesso, un terribile destino per i loro occupanti, che diventerebbero gingilli nelle mani delle tetre creature che abitano quel reame diabolico. A volte una nave pu\u00f2 riemergere dal Warp dopo secoli, avendo vissuto poco pi\u00f9 di qualche giorno a bordo, mentre altre flotte spariscono senza lasciar traccia.\nL'analogia delle correnti rapide.\nUna comune spiegazione di come funzioni il Warp \u00e8 quella di una corrente rapida, dove il mondo materiale \u00e8 un molo: lanciando un corpo nella corrente, esso potr\u00e0 viaggiare molto pi\u00f9 velocemente di qualcuno che cammina semplicemente sul molo, ma sar\u00e0 alla merc\u00e9 delle rapide (tempeste warp), di zone rocciose (demoni etc) e dell'acqua. \nIl Reame del Caos.\nI poteri del Caos e dei suoi servitori notoriamente risiedono nell'Immaterium. I Demoni sono in grado di esistere solo nell'Immaterium, nonostante alcune condizioni ne permettano manifestazioni nel reame materiale. L'Immaterium \u00e8 da dove i servi dei quattro Dei Oscuri (Khorne: il Dio del Sangue, Slaanesh: l'Oscuro Principe del Piacere, Tzeentch: l'Architetto del Fato, e Nurgle: il Signore del Decadimento) guadagnano il loro potere, e i loro seguaci compirebbero qualunque azione per aumentare questo potere poich\u00e9 questo aumenta con le emozioni dei mortali.\nAssieme ai poteri del Caos, l'Immaterium \u00e8 popolato da molte strane creature, tra le quali delle presenze conosciute come \"Divinit\u00e0 Minori\". Essi vengono formati dalle energie vaganti del Warp generate dagli incubi delle specie senzienti, e vagano per l'Immaterium come squali. Essi possono cambiare aspetto a piacimento, e sono in continua caccia di anime deboli di cui cibarsi.\nIl Reame psichico.\nL'Immaterium \u00e8 una dimensione dello spirituale, creata e influenzata dalle azioni e dalle emozioni dei mortali. La mente di ogni creatura senziente lascia un'impronta all'interno dell'Immaterium, e nonostante la firma di una mente sia quasi insignificante, quando i segni di un'intera razza sono combinati, essi hanno un gigantesco impatto sulla reale natura del Warp; questo dovrebbe implicare che l'Immaterium non sia caotico per natura, ma che sia stato reso cos\u00ec dal caos e dalla guerra del mondo materiale. Quando un'emozione o una fede cresce abbastanza, essa diventa una delle abitanti del Warp. Molte di queste presenze svaniscono quando l'emozione che le ha generate viene meno, ma le pi\u00f9 forti diventano autonome, spandendosi e raccogliendo l'energia da quegli eventi che le garantiscono forma e potere. La pi\u00f9 forte di queste entit\u00e0 diviene un dio associato ad un gruppo, e quasi ogni singola razza o forza di volont\u00e0 \u00e8 rappresentata, che si tratti del Caos, Eldar, Orki, o umani.\nPsionici.\nLe abilit\u00e0 degli individui psichicamente donati, noti come psionici, sono alimentate dalle energie del Warp, e quando un'azione simile \u00e8 intrapresa, i demoni e le creature dell'Immaterium sono attirate dalla mente dello psionico come insetti verso una luce. Coloro che sono allenati all'utilizzo delle arti psioniche sono in grado di resistere a queste incursioni con una certa abilit\u00e0, ma la pi\u00f9 grande paura dell'Inquisizione \u00e8 che uno psionico non allenato dal sufficiente potere divenga l'obiettivo di una possessione demoniaca.\nPsionici in Warhammer 40000.\nGli psionici sono mutanti (non solo umani, molte razze e specie ne sono \u201caffette\u201d), essi possiedono abilit\u00e0 della mente, molteplici e differenti, in ordine e grado, sono in grado di piegare, influenzare, distorcere, percepire, comunicare, ecc\u2026 con e attraverso gli esseri viventi e con e per mezzo della materia circostante e non solo. L'origine e il funzionamento di tali abilit\u00e0 non \u00e8 del tutto chiaro, ha origine da e per mezzo del Warp, esiste comunque un'ampia letteratura sulla casistica, le potenzialit\u00e0 e modalit\u00e0 d'uso delle abilit\u00e0 e arti psioniche. Molto comunque \u00e8 legato e dipende dalle soggettive disposizioni ed indole dei soggetti psionici.\nEsiste una classificazione dei livelli di uno Psionico: Apex, Alpha Plus, Alpha, Beta, Gamma, Delta, Ipsilon etc\u2026 seguendo l'ordine alfabetico greco. \nUn livello Delta \u00e8 in grado di leggere, simultaneamente, le menti di buona parte degli abitanti di una grande citt\u00e0, oppure spezzare la vita di un uomo da dietro una parete in pochi secondi. I livelli eccelsi di psionici sono estremamente potenti e da non considerare con leggerezza. Uno psionico di livello Alpha plus, possiede un grottesco potere, ad esempio sono in grado di rivoltare un uomo come un calzino, abbattere un Titano da battaglia con un semplice movimento del polso o distruggere interi mondi sebbene non intenzionalmente, cos\u00ec come mormorare follemente e rivolgersi un'arma contro in un eccesso di follia o essere responsabile dello sterminio di un intero reggimento della Guardia Imperiale. Comunque la letteratura si presenta discordante relativamente alla descrizione dei livelli pi\u00f9 elevati di psionici. \u00c8 comunque opinione consolidata che sia difficile controllare livelli superiori di psionici poich\u00e9 fatti oggetto d'attenzione di demoni del Warp, cosicch\u00e9 gli psionici vengono imbrigliati dal Caos o posseduti, divenendo insani di mente. Unica soluzione, essendo la cattivit\u00e0 spesso impossibile da ottenere, \u00e8 la terminazione dei soggetti psionici pi\u00f9 pericolosi e instabili.\nSovrapposizioni fra Warp e Mondo Reale.\nIn rare occasioni, il reame dell'Immaterium \u00e8 in grado di farsi breccia all'interno dell'universo fisico. Questi regni da incubo sono talvolta casa dei seguaci del Caos una volta mortali, e sono altrettanto spesso luoghi di titaniche atrocit\u00e0.\nLe sovrapposizioni note sono:\nTempeste del Warp.\nRegioni del mondo materiale possono essere influenzate dalle forze e dai flussi dell'Immaterium. Queste \"tempeste Warp\" possono isolare sistemi stellari e settori l'uni dall'altro, rendendo impossibili i normali metodi di comunicazione e trasporto dell'Imperium. Queste tempeste possono durare per periodi estremamente variabili, che vanno dalle settimane ai secoli, e possono occasionalmente farsi breccia nell'universo materiale, creando una sovrapposizione temporanea fra i due mondi.\nControllare il Warp.\nVi sono varie forze che tendono ad evitare che l'Immaterium fuoriesca dai suoi confini e inglobi completamente l'universo reale, tra cui Tzeentch, l'Imperatore, o una creatura nota come \"numan\" (dalla Trilogia della Guerra dell'Inquisizione). In ogni caso, fonti recenti sembrano affermare che anche le tecnologie anti-psichiche dei Necron contribuiscano a tutto ci\u00f2. \u00c8 anche possibile che le leggi della fisica agiscano come una barriera.\nSarebbe da sottolineare il fatto che l'Immaterium sembra essere rilevante solo nella Galassia della Via Lattea (nonostante il caso dei Tiranidi ponga un dubbio su tutto ci\u00f2), e ci\u00f2 implicherebbe che si tratti di una occorrenza unica, che ci potrebbero essere altre \"ombre warp\" di altre galassie, o che il Warp continui anche in queste aree, ma sia disabitato dai Demoni per la mancanza di energia psichica emanata da mortali.\nUn paradosso viene allora subito a galla: le entit\u00e0 extradimensionali del Warp sono sostenute dalle menti delle anime dei viventi del mondo fisico. Perci\u00f2, cosa accadrebbe al Warp se tutte le vite fossero spazzate via dal collasso della realt\u00e0 fisica? \u00c8 noto dal Codex dei Necron che il Warp una volta era un calmo reame di pura energia, ma che l'incontrollata attivit\u00e0 psichica e le emozioni degli esseri viventi abbiano 'smosso' il Warp fino a farlo diventare un reame di insanit\u00e0 e pericolo. L'ironia di questa situazione \u00e8 che gli esseri che cercano di consumare la galassia nel Warp (come le forze del Caos) perirebbero se un simile evento accadesse. Certo, questo potrebbe essere il loro obiettivo, seppur non consciamente.\nA questo paradosso inoltre si trova in qualche modo una risposta nella seconda edizione del Codex dei Tiranidi, che include il discorso di un Inquisitore sulla monolitica natura della minaccia Tiranide, e nel quale viene menzionato che perfino le forze del Caos non sarebbero cos\u00ec durevoli, e nel giorno in cui l'umanit\u00e0 cessasse di esistere, lo stesso accadrebbe per il Warp. In ogni caso, tra le molte delle informazioni date dal materiale della Games Workshop, questa \u00e8 presentata nella forma dell'opinione di un singolo personaggio fittizio, piuttosto che come fatto, lasciando al lettore la possibilit\u00e0 di formare una propria opinione su tutto ci\u00f2."}
{"id": "762321", "revid": "287204", "url": "https://it.wikipedia.org/wiki?curid=762321", "title": "Novazzano", "text": "Novazzano () \u00e8 un comune svizzero di 2\u00a0398 abitanti del Cantone Ticino, nel distretto di Mendrisio.\nGeografia fisica.\nSul territorio del villaggio collinare di Novazzano .\nStoria.\nSeppur la prima citazione storica del comune di cui si ha notizia sia dell'anno 875 (nella forma \"Nepotiano\"), il villaggio esisteva gi\u00e0 parecchio prima. .\nNel VI secolo a.C. nella regione si stanzi\u00f2 un'ondata migratoria gallica che successivamente si integr\u00f2 con i Romani, giunti in Insubria attorno all'anno 196 a.C.. Pi\u00f9 tardi, nell'anno 518 d.C., fu la volta dei Longobardi che controllarono il territorio per due secoli e mezzo circa, quando furono sconfitti da Carlo Magno dando origine al dominio dei Franchi; . In questo periodo comparve la famiglia De Novanzano, vassalli che qui si accasarono e fissarono i confini delle loro terre.\nDal 1395 Novazzano fece parte del ducato di Milano, che nel 1499 fu occupato dalle truppe del re di Francia Luigi XII; dal 1512 Novazzano e l'intero Mendrisiotto passarono sotto il governo dei landfogti confederati. Nel 1803, dopo la nascita della Repubblica e Cantone Ticino, , confermando l'appartenenza del distretto alla Confederazione Elvetica.\n. Dagli anni 1950 Novazzano e la regione circostante subirono una radicale trasformazione da comune a vocazione agricola a zona residenziale, con la maggior parte della popolazione impiegata nel settore terziario; ne consegu\u00ec un rapido sviluppo edilizio e un deciso aumento demografico.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "762324", "revid": "125686684", "url": "https://it.wikipedia.org/wiki?curid=762324", "title": "Praefectus urbi", "text": "Il Praefectus urbi era il prefetto di Roma; dal IV secolo, i prefetti divennero due, poich\u00e9 anche Costantinopoli ne ebbe uno proprio.\nLa carica, istituita durante l'epoca regia di Roma (secondo tradizione dallo stesso Romolo), mantenuta in epoca repubblicana e imperiale, sopravvisse in Roma alla caduta dell'Impero romano d'Occidente. L'ultima attestazione di un \"Praefectus Urbi\" risale al 599.\nOriginariamente indicata come Custos urbis, la carica fu indicata per la prima volta come \"Praefectus urbi\" all'epoca dei decemviri nel 451 a.C.\nIstituzione ed evoluzione.\nEpoca regia.\nSecondo la tradizione Romolo istitu\u00ec la carica, destinata a governare la citt\u00e0 in sua assenza. Il prefetto urbano era nominato a vita dallo stesso Re, tra gli uomini pi\u00f9 ragguardevoli dei patrizi della citt\u00e0, e per diritto faceva parte del Senato romano..\nCome rappresentante del re, in sua assenza, ne esercitava tutte le prerogative, come la convocazione del Senato e quella delle altre assemblee elettive, compreso l'uso della forza, per il mantenimento dell'ordine. Tali prerogative potevano essere esercitate unicamente all'interno delle mura cittadine.\nSi conoscono i nomi di soli tre \"praefectus urbis\" di quest'epoca; \"Denter Romulius\", nominato da Romolo, \"Numa Martius\" nominato da Tullo Ostilio e \"Spurius Lucretius\", nominato da Tarquinio il Superbo.\nTito Livio parla di un \"praefectus urbis\" il quale in seguito alla cacciata dell'ultimo re di Roma, Tarquinio il Superbo, convoc\u00f2 i comizi centuriati che poi elessero i primi due consoli: Lucio Giunio Bruto e Lucio Tarquinio Collatino.\nEpoca repubblicana.\nCon la caduta dell'ultimo re, le prerogative della carica rimasero inalterate, essendo per\u00f2 eletto dai consoli. Il prefetto esercitava all'interno delle mura cittadine il potere dei consoli, in assenza di questi. Questi poteri includevano la convocazione del Senato, dei Comizi curiati, come anche la chiamata della leva cittadina.\nNel 487 a.C. la carica divenne elettiva, e il \"praefectus urbis\" veniva eletto dai Comizi curiati. Potevano essere eletti unicamente cittadini che avessero ricoperto un Consolato.\nLa carica venne svuotata delle funzioni quando, al tempo dei Decemviri, fu creata la magistratura del \"Praetor urbanus\". Da questo momento al \"Praefectus urbis\" spettava solo, in assenza dei Consoli, celebrare le \"Feriae latinae\". Inoltre, non veniva pi\u00f9 eletto dalle assemblee cittadine, ma nominato dai Consoli.\nEpoca imperiale.\nAugusto su suggerimento di Mecenate, riform\u00f2 nuovamente la magistratura e le confer\u00ec tutti i poteri necessari per garantire la pace e l'ordine nell\"'Urbs\", in Roma: ebbe la sovrintendenza su macellai, banchieri, guardie, teatri e altri, con la possibilit\u00e0 di mandare per la citt\u00e0 i \"milites stationarii\", una sorta di polizia urbana, organizzata poi nelle coorti urbane, poste alle sue dirette dipendenze.\nAveva anche giurisdizione sui casi che contrapponevano gli schiavi o i liberti ai loro padroni ed ex-padroni, come pure su quelli che vedevano dei figli accusati di mancata \"pietas\" verso i propri genitori. Col passare degli anni i poteri e le competenze del \"praefectus\" aumentarono, inglobando quelli del \"praetor urbanus\". Solo appellandosi direttamente al \"princeps\" era possibile impugnare una sentenza del \"praefectus\", mentre egli si pronunciava sugli appelli riguardo sentenze di ogni altro magistrato della citt\u00e0, e, in seguito, anche dei tribunali provinciali. All'inizio dell'impero, la carica di \"praefectus\" era tenuta per lunghi periodi da una sola persona, talvolta a vita, mentre a partire dall'imperatore Valeriano (253-260) il \"praefectus\" veniva cambiato con frequenza, talvolta una volta l'anno.\nQuando Costantinopoli divenne la seconda capitale dell'impero, ricevette anch'essa un \"prefectus urbi\", che in questo periodo diventa il diretto rappresentante dell'imperatore, con controllo su tutti gli ufficiali civili cittadini, le corporazioni e tutti gli enti pubblici. Sovrintendevano all'importo e alla tariffazione delle derrate, sebbene queste fossero sotto il diretto controllo di altri ufficiali; tra i loro compiti c'era un rapporto mensile all'imperatore sui lavori del senato, e di fare da tramite all'imperatore nel ricevimento di doni e petizioni dalle capitali. Avevano anche compiti di controllo durante le elezioni dei papi.\nLista dei \"praefecti urbi\".\nArles.\nCapitale del territorio controllato da Costantino III (usurpatore):"}
{"id": "762329", "revid": "729019", "url": "https://it.wikipedia.org/wiki?curid=762329", "title": "Giacinto Avenati", "text": "Biografia.\nNacque a Feletto il 15 agosto 1809, figlio del senatore Brunone e di Luigia Nizia, ed entr\u00f2 a soli 17 anni nell'Armata Sarda, assegnato alla Brigata \"Cuneo\". Combatte nel corso della prima guerra d'indipendenza, sia nella campagna del 1848 che in quella del 1849, distinguendosi nella battaglia di Santa Lucia e poi in quella di Novara, e venendo decorato con due Medaglie d'argento al valor militare. Per le ferite riportate nei combattimenti venne costretto a passare nel corpo degli invalidi e dei veterani di guerra con la promozione a maggiore. Venne quindi destinato alla carica di vicedirettore del collegio per i figli dei militari a Racconigi, del quale dal 1856 assunse la direzione.\nPromosso colonnello, venne richiamato in servizio attivo nel 1859, ottenendo il comando del 12\u00ba Reggimento fanteria, Brigata \"Casale\", appartenente alla 5 \u00aaDivisione al comando del generale Domenico Cucchiari, col quale prese parte alla Battaglia di San Martino, dove fu decorato con la Croce di Ufficiale dell'Ordine militare di Savoia, nonch\u00e9 con la Legione d'Onore francese conferitagli per mano dell'imperatore Napoleone III sul campo.\nNel 1860 fu promosso maggiore generale, comand\u00f2 la Brigata Regina della 4\u00aa Divisione durante la battaglia di Castelfidardo, meritandosi la Croce di Commendatore dell'Ordine militare di Savoia per aver assunto direttamente il comando del 9\u00ba Reggimento e aver passato il corso del fiume Aspio. Nel 1860 fu inviato a espugnare la cittadella di Messina, la quale per\u00f2 si arrese solo il 12 marzo 1861 dopo mesi di resistenza da parte dell'esercito borbonico.\nPromosso tenente generale nel 1862, assunse il comando della Divisione militare territoriale di Salerno, partecipando con la 16\u00aa Divisione alla repressione del brigantaggio in Basilicata. Nel 1865 venne posto a capo della Divisione militare territoriale di Ancona ma poco dopo venne costretto a rifiutare questo incarico per motivi di salute, ottenendo di essere collocato a riposto a soli 57 anni.\nMor\u00ec a Torino il 17 marzo 1876. Una via di Feletto porta il suo nome."}
{"id": "762330", "revid": "2519", "url": "https://it.wikipedia.org/wiki?curid=762330", "title": "Sophie Taeuber", "text": ""}
{"id": "762331", "revid": "85525", "url": "https://it.wikipedia.org/wiki?curid=762331", "title": "Chaos (Warhammer)", "text": ""}
{"id": "762333", "revid": "438678", "url": "https://it.wikipedia.org/wiki?curid=762333", "title": "Montagna dei Parcitati", "text": "Egli venne catturato nel 1295 da Malatesta da Verucchio, imprigionato e poi fatto uccidere. Malatesta cos\u00ec prese le redini del comune trasformandolo in una signoria.\nDante Alighieri cita Montagna (Inf. XXVII, v. 47) proprio come vittima del \"Mastin vecchio\" Malatesta, che chiama anche \"tiranno\"."}
{"id": "762334", "revid": "633110", "url": "https://it.wikipedia.org/wiki?curid=762334", "title": "Blocco di Trauzl", "text": "Il blocco di Trauzl \u00e8 un sistema utilizzato per misurare la potenza di un esplosivo.\nConsiste in un blocco di piombo puro all'interno del quale vengono fatti esplodere 10 grammi di esplosivo posto in un foro di dimensioni note. La cavit\u00e0 viene quindi ricoperta di sabbia e si procede alla detonazione tramite elettricit\u00e0. L'immissione di acqua permette di misurare l'aumento di volume della cavit\u00e0 e il valore misurato viene espresso in cm3/g costituisce il \"numero di Trauzl\" dell'esplosivo considerato. Esiste anche una variante che utilizza un blocco in alluminio per evitare i rischi legati alla tossicit\u00e0 del piombo.\nTabella con alcuni valori."}
{"id": "762335", "revid": "290023", "url": "https://it.wikipedia.org/wiki?curid=762335", "title": "Sophie Taeuber-Arp", "text": "Biografia.\nSophie Taeuber-Arp studi\u00f2 arti applicate a Monaco e Amburgo. Nel 1915 incontr\u00f2 Jean Arp, con il quale si spos\u00f2 nel 1922. Entrambi parteciparono al Dada zurighese. La Taeuber disegn\u00f2 burattini e scenografie per gli spettacoli del Cabaret Voltaire, dove apparve anche come marionettista e ballerina. Insieme al marito insegn\u00f2 alla Scuola d'Arte di Zurigo dal 1916 al 1929.\nNei tardi anni venti visse a Parigi e si ciment\u00f2 nel design: la sua abilit\u00e0 si not\u00f2 nella creazione dell'interno del Caf\u00e9 Aubette a Strasburgo. Negli anni trenta si accost\u00f2 al costruttivismo, aderendo in un primo momento al movimento Cercle et Carr\u00e9, fondato dal belga Michel Seuphor, e quindi al gruppo Abstraction-Cr\u00e9ation (Astrazione-Creazione), guidato dallo scultore Georges Vantongerloo. Pubblic\u00f2 inoltre un personale giornale costruttivista chiamato \"Plastique\".\nSuccessivamente Taeuber-Arp, Sonia Delaunay ed altri artisti crearono una colonia d'arte a Grasse, nella Francia meridionale, dopo aver abbandonato Parigi prima dell'invasione tedesca. La colonia fu attiva dal 1941 al 1943, anno in cui Taeuber-Arp mor\u00ec, durante una visita in Svizzera, a causa di un incidente con una stufa.\nNel maggio 2006 il Museo Correr di Venezia ha dedicato una mostra al sodalizio artistico e sentimentale di Sophie Taeuber e di suo marito Jean Arp. Una storia d'amore e di lavoro in 140 opere.\nOmaggi e riconoscimenti.\nL'Arp Museum Bahnhof Rolandseck, in onore di Sophie Taeuber-Arp e Jean Arp, apr\u00ec nel 2007 in un'ala della storica stazione ferroviaria di Rolandseck (Germania).\nIl suo volto \u00e8 stato impresso, sino all'aprile 2016, sulle banconote svizzere da 50 franchi."}
{"id": "762336", "revid": "2166030", "url": "https://it.wikipedia.org/wiki?curid=762336", "title": "Alanya", "text": "Alanya (: ), precedentemente Alaiye, \u00e8 una citt\u00e0 balneare, centro dell'omonimo distretto, sulla costa meridionale della Turchia, nella Regione del Mar Mediterraneo; \u00e8 situata a 138\u00a0km ad est della citt\u00e0 di Adalia. Secondo il censimento turco del 2010 la citt\u00e0 era popolata da 98.627 persone.\nGrazie alla sua naturale posizione strategica su una piccola penisola nel Mar Mediterraneo sotto la catena montuosa del Tauro, Alanya \u00e8 stata una roccaforte locale per molti imperi mediterranei, tra cui quello tolemaico, seleucide, romano, bizantino, e ottomano. Nel medioevo c'\u00e8 stata una grande importanza politica di Alanya con il Sultanato di Rum sotto il dominio di Kayqubad I, da cui la citt\u00e0 prende il nome. Alcuni punti di riferimento della citt\u00e0 sono sicuramente K\u0131z\u0131l Kule (Torre Rossa) e Tersane.\nIl clima mediterraneo, le attrazioni naturali e il patrimonio storico rendono Alanya una destinazione popolare per il turismo, ed \u00e8 infatti responsabile per il nove per cento del settore turistico della Turchia, e del trenta per cento degli acquisti esteri di beni immobili nel territorio turco. A partire dal 1958 il turismo \u00e8 aumentato, diventando il settore dominante in citt\u00e0, con un conseguente aumento della popolazione. Ogni anno in questa citt\u00e0 hanno vita diverse eventi sportivi e festival culturali. Nel 2014 viene eletto sindaco Adem Murat Y\u00fccel, del Partito del Movimento Nazionalista, battendo Hasan Sipahio\u011flu (Partito per la Giustizia e lo Sviluppo), sindaco della citt\u00e0 dal 1999.\nNome.\nLa citt\u00e0 \u00e8 stata posseduta da diversi imperi che si sono successi nel corso dei secoli, variando quindi man mano il suo nome. Alanya era nota in latino come \"Coracesium\" e in greco come \"Korakesion\", derivati da \"Korakassa\" (lingua luvia), il cui significato \u00e8 \"punto/sporgente della citt\u00e0\".\nLa Chiesa cattolica romana riconosce ancora il nome latino come sede titolare nella sua struttura gerarchia. Sotto l'impero bizantino prende il nome di \"Kalonoros\" o \"Kalon Oros\", che in greco significa \"bella montagna\". I Selgiuchidi la ribattezzarono Alaiye (\u0639\u0644\u0627\u0626\u06cc\u0647), un derivato del nome del sultano 'Al\u0101 al-D\u012bn Kayqub\u0101d bin Kayk\u0101'\u016bs. Nel XIII e XIV secolo, i commercianti italiani chiamarono la citt\u00e0 \"Candelore\" or \"Cardelloro\".\nGeografia fisica.\nTerritorio.\nSituata sul Golfo di Antalya, nella pianura costiera anatolica della Panfilia, la citt\u00e0 si trova tra le montagne del Tauro a nord e il Mar Mediterraneo; fa parte della riviera turca, che occupa circa 70 chilometri di costa. \nDa ovest a est, il quartiere Alanya confina con il quartiere di Manavgat lungo la costa, la montagnosa G\u00fcndo\u011fmu\u015f all'interno, Hadim e Ta\u015fkent nella provincia di Konya, Sar\u0131veliler nella provincia di Karaman, e il quartiere costiere Gazipa\u015fa. Manavgat ospita le antiche citt\u00e0 di Side e Selge. Nell'est della citt\u00e0, distante circa 15\u00a0km, scorre il fiume Dim Cayi, che nasce dalle montagne del Konya e confluisce nel Mediterraneo.\nDiversi sono gli altopiani, come P\u0131narba\u015f\u0131, Gedevet e Deret\u00fcrbelinas, nei confini del villaggio di Dere K\u00f6y\u00fc, senza contare T\u00fcrkta\u015f e Mahmutseydi, sicuramente i pi\u00f9 noti della zona. La pianura della Panfilia che si trova tra il mare e la montagna \u00e8 un esempio isolato dell'Ecoregione Foreste di conifere, sclerofille e latifoglie del Mediterraneo orientale del Bacino del Mediterraneo, che comprende il Cedro del Libano, la macchia sempreverde, gli alberi di fico, e il pino nero. Per massiccio montuoso di Alanya ci si riferisce alla zona di rocce metamorfiche nell'est di Antalya. Questa formazione \u00e8 divisa in tre falde, dal pi\u00f9 basso al pi\u00f9 alto: Mahmutlar, Sug\u00f6z\u00fc, e Yumruda\u011f. Nel nord della citt\u00e0 viene estratta la Bauxite, roccia sedimentaria che costituisce la principale fonte per la produzione dell'alluminio.\nLa zona est e quella ovest della citt\u00e0 sono divise da una penisola rocciosa, il tratto distintivo della citt\u00e0. \nIl porto, centro della citt\u00e0, e Keykubat Beach, dal nome del sultano 'Al\u0101 al-D\u012bn Kayqub\u0101d bin Kayk\u0101'\u016bs sono sul lato orientale della penisola. Damlata\u015f Beach e Kleopatra Beach sono invece a ovest. Il nome \"Cleopatra\" probabilmente deriva dalla regina egizia del periodo tolemaico che visit\u00f2 la citt\u00e0.\nAtat\u00fcrk Bulvar\u0131, il viale principale, che percorre parallelamente il mare, divide il sud, la parte di Alanya molto pi\u00f9 turistica, e il nord, la parte invece pi\u00f9 indigena che si estende nel settentrione verso le montagne. \u00c7evre Yolu Caddesi, un'altra importante strada, circonda le principali citt\u00e0 del nord.\nClima.\nAlanya ha un Clima mediterraneo dominante. Situata nel bacino del Mediterraneo, la zona di alta pressione subtropicale permette alla maggior parte delle precipitazione di cadere prevalentemente e frequentemente d'inverno, facendo s\u00ec che le estati siano lunghe, calde, e secche; questa sua caratteristica climatica le valse lo slogan \"dove il sole sorride\".\nIn base ai dati meteorologici, mentre la temperatura media dell'aria \u00e8 di 20 \u00b0C, la temperatura media del mare \u00e8 sui 22,1 \u00b0C. La corrente d'aria che si crea tra la penisola e i monti Tauri e il vento che di pomeriggio soffia dal mare verso terra, sono importanti fattori che regolano la calura estiva. Poich\u00e9 la temperatura dell'acqua marina \u00e8 elevata e il periodo di sole \u00e8 prolungato, perfino in inverno, nelle giornate di sole, \u00e8 possibile fare bagni di mare e di sole. La presenza del Monte Tauro in prossimit\u00e0 del mare causa la quantit\u00e0 abbondante di nebbia che c'\u00e8 nel territorio.\nCitt\u00e0 antiche.\nAyasofya (Colibrasso).\nColybrassus si trova a circa 30 chilometri a nordovest di Alanya, \u00e8 una cittadina ricca di tracce romane. Sono state ritrovate durante degli scavi molte iscrizioni, che danno importanti informazioni riguardo al periodo storico della citt\u00e0, anche se non \u00e8 ancora chiaro e dettagliato il passato del luogo dell'insediamento. Il suo nome deriva dall'etnico Colibrassei, antica popolazione che abitava quest'area. Citata dal geografo Tolomeo come importante centro cittadino, nel 113 A. C., in epoca romana ospit\u00f2 la legione Pontica. In epoca bizantina fu sede di un vescovato e dalla santa patrona della citt\u00e0 assunse il nome di \u0386\u03b3\u03b9\u03b1 \u03a3\u03bf\u03c6\u03af\u03b1 (Santa Sofia). \nDopo il crollo della potenza bizantina in Anatolia, nel 1199 entr\u00f2 a far parte dei possedimenti del principe armeno Kervard con il nome di \u201cSurp Sope\u201d. Il toponimo armeno derivava direttamente dalla chiesa dedicata a Santa Sofia. Dopo quella data non si hanno pi\u00f9 notizia della citt\u00e0.\nLaertes.\nLa citt\u00e0 \u00e8 situata a circa 24\u00a0km ad est di Alanya, in una zona che anticamente veniva denominata la Cilicia Montuosa. I reperti considerevoli, come il viale degli Imperatori, il teatro, l'agor\u00e0, le torri di avvistamento, la cavea a semicerchio per dialogare nell'agor\u00e0, l'hammam, svariati templi e la necropoli risalgono prevalentemente all'Epoca Romana. La citt\u00e0 visse il suo periodo aureo fra il I ed il III secolo, in parallelo al periodo di maggior prosperit\u00e0 dell'Impero romano. \u00c8 stato luogo anche di un insediamento bizantino.\nSyedra.\nSyedra si trova a 23\u00a0km a est di Alanya.\nLa citt\u00e0 risale al VII secolo a.C. Si accede alla citt\u00e0, che \u00e8 circondata da mura e che fu abitata fino al XIII secolo, attraverso una monumentale porta.\nLe vestigia che permangono dall'antichit\u00e0 sono l'agor\u00e0, il teatro, le cisterne, il tempio, l'acropoli e la necropoli. Si \u00e8 inoltre arrivati alla considerazione che Syedra era uno degli importanti centri sportivi dell'antichit\u00e0, grazie alla raccolta di numerose iscrizioni raccolte, che trattano di giochi e gare sportive.\nHamaxia.\nLa citt\u00e0, distante 12\u00a0km da Alanya, si suppone fosse stata abitata prima del periodo romano, fino all'Ellenismo. L'antica citt\u00e0, che nel II secolo era un piccolo insediamento legato ad Alanya (Korakesion), oggi viene chiamata dalla gente del luogo Sinek Kalesi.\nAytap (Iotape).\nQuesta citt\u00e0 \u00e8 situata a circa 30\u00a0km ad est di Alanya; il suo nome della citt\u00e0 proviene da Iotapa, consorte di Antioco, re di Commagene. In cima ad un'altura lungo il mare si trova la sua acropoli.\nGrotte marine.\nLe grotte marine si trovano a sud e a ovest di Alanya, di conseguenza sotto la superficie marina, e ci si arriva solo con i tour di barche. Per la loro bellezza naturale, per la loro formazione geologica e per fatti leggendari che s'intessono intorno, rappresentano una suggestiva attrattiva turistica.\nLa Grotta dei pirati.\nSi tratta della prima grotta che si raggiunge dirigendosi a sud della citt\u00e0. Ci si pu\u00f2 entrare anche con i barconi grazie alla sua apertura d'ingresso molto ampia. C'\u00e8 una leggenda che narra che un tempo ci fosse un passaggio segreto per potervici entrare. Da sott'acqua si pu\u00f2 osservare il riflesso delle variopinte pietre.\nLa Grotta degli innamorati.\nChiamata anche Grotta delle donne (in turco \"K\u0131zlar Ma\u011faras\u0131\"); ci sono diverse storie che narrano l'origine di questa grotta lunga 75 metri e provvista di due ingressi. Secondo una di queste storie, nei tempi passati i pirati ci nascondevano il bottino e le ragazze rapite.\nLa Grotta fosforescente.\nLa grotta fosforescente (in turco \"Fosforlu Ma\u011fara\"). \u00e8 cos\u00ec chiamata per la fosforescenza che riflettono le sue rocce sott'acqua, ed \u00e8 molto luminosa anche di notte. \u00c8 oggetto di studio dal punto di vista geologico; si pu\u00f2 raggiungerla solo con una piccola barca.\nGrotte terrestri.\nDa un punto di vista naturale ad Alanya vi sono anche grotte di terra importanti. \nTra queste le pi\u00f9 interessanti sono in particolare quelle di Damlata\u015f, Kad\u0131ini e Dim.\nGrotta di Damlata\u015f.\n\u00c8 stata scoperta nel 1948 quasi per caso; si trova nella parte occidentale della citt\u00e0. La presenza di stalagmiti e stalattiti (presenti da 15\u00a0000 anni fa) \u00e8 sicuramente la caratteristica pi\u00f9 importante della grotta. Viene cos\u00ec chiamata per l'acqua che ne sgocciola (damla \"goccia\", ta\u015f \"pietra, roccia\"). Questa grotta si distingue dalle altre anche perch\u00e9 possiede virt\u00f9 curative, soprattutto per le malattie respiratorie non di origine allergica o per reumatismi. L'aria nella grotta contiene da 10 fino a 12 volte pi\u00f9 anidride carbonica rispetto all'aria normale e ha il 95% di umidit\u00e0. La temperatura nella grotta \u00e8 di 22\u00b0C.\nGrotta Dim.\nSi trova a 12\u00a0km a est di Alanya, sul pendio della montagna di 1649 metri Cebel-i Reis. Ha un'altitudine di 232 m. La prima visita della grotta aperta ai visitatori avviene nel 1998, ed \u00e8 la seconda grotta pi\u00f9 conosciuta da essi. Si \u00e8 stimato che abbia circa 1 milione di anni. La grotta, con una grande apertura rivolta ad ovest, oltre ad avere le stalattiti e le stalagmiti, ha anche un laghetto sul fondo. Ci sono due percorsi all'interno della grotta: uno \u00e8 di 50 metri, l'altro di 360.\nGrotta Kad\u0131 \u0130ni.\n\u00c8 situata a circa 15\u00a0km a nord-est di Alanya, in un luogo chiamato Catak. Il numero di stalagmiti e stalattiti presenti \u00e8 di circa il triplo rispetto a quello della Damlata\u015f Cave. Nel 1957, nel mezzo di alcune ricerche, gli scienziati hanno trovato alcuni scheletri umani e dei fossili. Hanno anche scoperto che i ritrovamenti appartenevano a 20 anni prima. Nelle vicinanze ci sono elle aree pic-nic. La grotta non \u00e8 visitata molto dai turisti.\nSpiagge.\nQuasi tutte le spiagge di Alanya sono munite di bandiera blu per il mare nitido e per la qualit\u00e0 dei servizi. Nelle sue acque, d'un azzurro intenso che in certi punti varia in turchese, \u00e8 possibile vedere a occhio nudo i pesci nel fondo. Mare e sabbia sono a volte arricchite di resti archeologici.\nSpiaggia di Lara.\nViene chiamata \u201cLas Vegas Turca\u201d per la corposa quantit\u00e0 di lussuosi hotel, nightclub e ristoranti. Si estende presso l'omonima cittadina, e si raggiunge da Antalya con servizio di minubus. Si tratta di una delle pi\u00f9 famose e lunghe spiagge di tutta la Turchia, oltre ad essere una delle pi\u00f9 popolari localit\u00e0 turistiche del paese.\nSpiaggia di Konyaalti.\nCon un mare cristallino, sabbia dorata e piccoli ciottoli la spiaggia di Konyaalti si estende per 7 chilometri circa a ovest di Antalya. Negli ultimi anni \u00e8 diventato un centro turistico molto importante. Intorno alla spiaggia si trova il Beach Park, un'area di circa 22 ettari utilizzato per momenti di ricreativi e di relax.\nSpiaggia di \u0130ncekum.\nSi trova a circa 20\u00a0km ad ovest di Alanya, in un'area ricca di pini, molto ricercata per la sua sottile sabbia dorata. Ha un mare poco profondo, ed \u00e8 circondata da spazi adatti al campeggio.\nStoria.\nSul primo insediamento di Alanya non vi sono molte informazioni precise. Delle ricerche effettuate nella grotta Kadini (distante 12\u00a0km dal centro della citt\u00e0) dimostrano che la storia della localit\u00e0 risale all'et\u00e0 paleolitica. \nLa citt\u00e0, mentre nel IV secolo a.C. era sotto la dominazione dei Persiani, esportava in Egitto prodotti come il vino e il miele. \nNel 197 a.C. grazie alle sue poderose mura, si difese con successo dal re Antioco III il Grande, mentre nel 137 a.C. venne usata come rifugio da Diodotos Tryphon e col tempo divenne il centro della pirateria della Cilicia. \nTale pirateria ebbe fine in seguito alla battaglia navale vinta dal comandante romano Pompeo nel 67 a.C. In seguito a tale battaglia, le terre della regione, conquistate dall'Impero romano, vennero donate dal Generale Romano Marco Antonio alla regina egiziana Cleopatra. La citt\u00e0 che nell'antichit\u00e0 pass\u00f2 dal dominio della Cilicia a quello della Panfilia, nel VII e VIII secolo regred\u00ec a causa delle guerre e subentr\u00f2 un periodo di decadimento economico. L'Islam arriv\u00f2 proprio in questo periodo, pi\u00f9 o meno intorno al VII secolo, con incursioni arabe, che hanno portato alla costruzione di nuove fortificazioni.\nL'area \u00e8 passata dal controllo bizantino, che perse per\u00f2 la battaglia di Manzikert nel 1071 a favore delle trib\u00f9 dei turchi selgiuchidi (dove visse il suo periodo aureo), per essere poi restituito nel 1120 a Giovanni II Comneno.\nNel 1221 il sultano Alaaddin Keykubat la ricostru\u00ec come sede invernale e base navale della flotta ottomana.\nIn questo periodo vennero fortificate le mura e vennero costruite la Torre Rossa (K\u0131z\u0131l Kule) e l'Arsenale. Alanya, conquistata nel 1471 dal Sultano Maometto II il Conquistatore, venne inclusa nei confini dell'Impero ottomano. Fu un'importante citt\u00e0 portuale che dal XIII al XVIII secolo commerciava via mare con l'Egitto, la Siria, e Cipro. Atat\u00fcrk, durante un soggiorno in citt\u00e0, le diede il nome di Alanya. Nel 1868 diventa affiliata ad Adalia, mentre nel 1871 diventa un quartiere di questa provincia.\nDopo la prima guerra mondiale, Alanya \u00e8 stata formalmente spartita nel 1917 dagli Accordi di San Giovanni di Moriana con l'Italia, prima di tornare completamente nella Repubblica turca nel 1923 con il Trattato di Losanna.\nCome le altre citt\u00e0 di questa regione, Alanya soffr\u00ec pesantemente le conseguenze e gli effetti della guerra, e cominciarono ad esserci degli scambi demografici che preannunciavano la Repubblica turca.\nSecondo il censimento ottomano del 1893 i Greci presenti nella citt\u00e0 ammontava a circa 964 su una popolazione totale di 37.914.\nIl turismo nella citt\u00e0 ha avuto un forte incremento a partire dal 1960 grazie alla Grotta Damlata\u015f: si dice infatti che abbia delle capacit\u00e0 curative grazie all'aria che circola nella grotta.\"\nLa forte crescita demografica fino al 1990 \u00e8 dovuta alla forte immigrazione verso Alanya; grazie ad essa cominciarono ad esserci i primi segni di modernizzazione delle infrastrutture.\nOggi oltre ad avere un ricco patrimonio storico e culturale, \u00e8 una delle destinazioni preferite nel Mediterraneo.\nMonumenti e luoghi d'interesse.\nTra i monumenti pi\u00f9 significativi ed emblematici della citt\u00e0 si ricordano la Torre Rossa e il Castello di Alanya. La prima, costruita nel 1226 per ordine del sultano Kaikubad I, \u00e8 stata progettata da Ebu Ali Reha, originario di Aleppo (Siria). Il nome deriva dal colore dei mattoni utilizzati per la sua costruzione.\nIl Castello di Alanya, che comprende in parte la Torre Rossa, \u00e8 stato costruito su resti di precedenti insediamenti romani e bizantini. Il castello cess\u00f2 la sua funzione difensiva con l'avvento dell'Impero ottomano nel XIX secolo. Si trova a 250 m sul livello del mare ed \u00e8 attualmente visitabile.\nSociet\u00e0.\nEvoluzione demografica.\nPopolato da sole 87.080 persone nel 1985, il distretto \u00e8 poi stato \"preso d'assalto\", avendo nel 2007 una popolazione di 384.949. Questo aumento della popolazione \u00e8 in gran parte attribuito alla immigrazione verso la citt\u00e0, incrementando la crescita del settore immobiliare. Secondo l'ultima ricerca, effettuata nel 2011, la citt\u00e0 \u00e8 abitata da 103.673 persone, mentre il distretto da 259.787. Durante il periodo estivo la popolazione aumenta a causa di un gran numero di turisti, circa 1,1 milioni all'anno. Essi sono prevalentemente turchi ed europei. La citt\u00e0 \u00e8 sede di molti migranti provenienti dalla regione dell'Anatolia sud-orientale e dalla regione del Mar Nero. Nel primo decennio del XXI secolo, la citt\u00e0 ha visto un aumento di immigrati stranieri irregolari provenienti dal Medio Oriente e dall'Asia meridionale, sia per soggiornare che per tentare di entrare nei paesi dell'Unione Europea. A partire dal 2006, 1.217 migranti (naturale non clandestini) abitano ad Alanya e lavorano all'estero. I nomadi Y\u00f6r\u00fck vivono anche nelle montagne del Tauro a nord della citt\u00e0 su base stagionale Inoltre vi \u00e8 una piccola comunit\u00e0 africana discendente dagli schiavi ottomani importati.\nIl 99% della popolazione \u00e8 di fede musulmana, e anche se si trovano molte chiese antiche nel quartiere, non ci sono funzioni cristiane settimanali. \nNel 2006 apr\u00ec con molto clamore una chiesa protestante di lingua tedesca con funzioni stagionali, dopo aver ricevuto il permesso di farlo, nel 2003; questo \u00e8 senza dubbio un segno della crescente popolazione europea nella citt\u00e0. Nel 2015 la citt\u00e0 ha iniziato i lavori di ristrutturazione della chiesa greco-ortodossa di Agios Georgios, nel villaggio di Hac\u0131 Mehmetli; la chiesa era utilizzata per funzioni mensili russo-ortodosse. Alanya fornisce anche il Centro culturale Atat\u00fcrk ai gruppi cristiani per le cerimonie religiose pi\u00f9 importanti.\nIstruzione e sanit\u00e0.\nLa citt\u00e0 ha il 95% di alfabetizzazione, e un rapporto di circa 01:24 tra lo studente e l'insegnante. I villaggi rurali sono, tuttavia, svantaggiati dal numero limitato di scuole secondarie rispetto al centro della citt\u00e0.\nNel 2005 la Akdeniz University of Antalya ha lanciato nella citt\u00e0 la Facolt\u00e0 di Economia, simile a un campus che si concentra sul settore del turismo. La scuola ospita una Conferenza internazionale del turismo ogni anno in coordinamento con la Buckinghamshire New University. La citt\u00e0 ha nel 2012 provveduto alla costruzione della prima universit\u00e0 privata della citt\u00e0 La Georgetown University gestisce un programma studi annuale all'estero per gli studenti americani noto come McGhee Center for Eastern Mediterranean Studies. La Ba\u015fkent University Medical and Research Center of Alanya, una clinica universitaria gestita dalla Ba\u015fkent University di Ankara \u00e8 uno dei diciannove ospedali di Alanya. Altri ospedali importanti sono l'Alanya State Hospital (300 posti letto) e la Private Hayat Hospital (90 posti).\nCultura.\nLa cultura di Alanya \u00e8 una sottocultura della pi\u00f9 ampia cultura della Turchia. La posizione sul mare della citt\u00e0 \u00e8 fondamentale per molti festival annuali. Questi includono il Tourism and Arts Festival, che segna l'apertura della stagione turistica, che avviene o verso la fine di maggio o all'inizio di giugno. Molto risalto ha anche l'Alanya International Culture and Art Festival, che si svolge nell'ultima settimana di maggio. Un altro festival che ha luogo regolarmente \u00e8 l'Alanya Jazz Days, che si svolge dal 2002 a settembre o a ottobre a Kizil Kule, che \u00e8 anche sede del museo etnografico comunale. Questo festival ospita musicisti jazz turchi e internazionali in una serie di cinque concerti gratuiti.\nLa Alanya Chamber Orchestra, formata da membri della Antalya State Opera and Ballet, ha eseguito la sua premi\u00e8re il 7 dicembre 2007. La International Alanya Stone Sculpture Symposium, organizzata dal 2004, si svolge durante il mese di novembre. L'Alanya Documentary Festival \u00e8 stato organizzato a partire dal 2001 dalla Alanya Cin\u00e9math\u00e8que Society con l'ausilio della Association of Documentary Filmmakers. Mehmet Arif Onat Kutlar, sceneggiatore, poeta e saggista turco, e fondatore dell'International Istanbul Film Festival \u00e8 nato ad Alanya, cos\u00ec come l'attrice Sema \u00d6n\u00fcr.\nLa visita di Atat\u00fcrk ad Alanya \u00e8 celebrata ogni 18 febbraio vicino al Museo della casa di Atat\u00fcrk.\nMuseo della casa di Atat\u00fcrk.\nLa casa fu acquistata dal Ministero della Cultura nel 1928 e adibito nel 1942 a museo, da Tevfik Azako\u011flu, proprietario dell'abitazione dove soggiorn\u00f2 Mustafa Kemal Atat\u00fcrk insieme alla madre e alla sorella, il fondatore della Repubblica di Turchia, durante una visita che fece ad Alanya il 18 febbraio 1935. Il museo \u00e8 strutturato su tre piani, circondato da un giardino, mentre nel suo ingresso sono esposti oggetti personali e fotografie di Atat\u00fcrk, il telegramma che egli aveva spedito agli abitanti di Alanya ed altri documenti storici. Invece il piano superiore \u00e8 arredato con oggetti etnografici di una tradizionale casa di Alanya. L'edificio \u00e8 aperto mercoled\u00ec, venerd\u00ec, sabato e domenica, dalle 9.00 alle 16.00.\nMedia.\nAlanya ha 10 quotidiani locali. Uno di questi \u00e8 \"Yeni Alanya\", che comprende la rivista di lifestyle \"Orange\", disponibile in turco, tedesco, e inglese. Inoltre sono pubblicati due giornali in lingua nativa tedesca, l\"Aktuelle T\u00fcrkei Rundschau\" e l\"Alanya Bote\", scritti per la comunit\u00e0 dei residenti di lingua tedesca e per i visitatori. \nViene rilasciato mensilmente per gli stranieri la rivista \"Hello Alanya\", disponibile in olandese e inglese. Il giornale regionale, \"Riviera News\", viene stampato in inglese ed \u00e8 ampiamente disponibile a Alanya. Questo giornale \u00e8 di propriet\u00e0 di Donna Boyle. Dalla citt\u00e0 vengono trasmesse cinque stazioni radio.\nEventi.\nSi svolgono, inoltre, anche altri eventi:\nEconomia.\nL'industria del turismo ad Alanya vale poco meno di 1,1 miliardi di euro all'anno, ed \u00e8 infatti la principale industria della citt\u00e0. La zona \u00e8 anche nota per i suoi numerosi frutteti, in particolare per i limoni e le arance, e per i grandi raccolti di pomodori, banane e cetrioli. Circa 80.000 tonnellate di agrumi sono stati prodotti nel 2006 in 16.840 ettari (41.600 acri). La susina e l'avocado stanno diventando negli ultimi anni la frutta pi\u00f9 popolare nei primi mesi, visto che ormai gli agrumi non sono pi\u00f9 redditizi.\nNonostante la posizione sul mare, pochi abitanti si guadagnano da vivere sul mare, e l'industria della pesca non \u00e8 molto sviluppata. Nei primi anni del 1970, quando il patrimonio ittico stava perdendo valore, \u00e8 stato sviluppato un sistema di rotazione per preservare questo settore. Nel 2007 la gente del posto ha protestato la creazione di alcune catene di supermercati e negozi di abbigliamento molto pi\u00f9 grandi rispetto a quelli gi\u00e0 presenti nella citt\u00e0, che hanno quindi aperto delle nuove filiali.\nA partire dal 2003, con l'eliminazione provvisoria delle restrizioni sugli acquisti di terreni da parte di stranieri, il settore immobiliare in citt\u00e0 \u00e8 diventato molto redditizio, con la costruzione di molte nuove case private e di condomini per i residenti europei ed asiatici che pernottano nella citt\u00e0 solo per qualche giorno. In Turchia il 29,9% delle case acquistate da stranieri avvengono in Alanya; nella provincia di Antalya 69 case su 100 sono comprate da immigrati. Sono in rari casi gli acquirenti sono degli investitori.\nLa maggior parte degli edifici non pu\u00f2 superare i 21 piedi (6,5 m). I grattacielo si trovano solo a ovest e a est della citt\u00e0, preservando l'orizzonte centrale a scapito per\u00f2 di un aumento del turismo, visto che spesso i grattacieli sono utilizzati come hotel. I due margini della citt\u00e0 (in questo caso l'est e l'ovest) hanno comunque avuto un'espansione incontrollata, cercando quindi di riparare il \"danno turistico\" degli altri due punti cardinali.\nTurismo.\nIl primo motel moderno in citt\u00e0 \u00e8 stato costruito nel 1958, considerato un anno molto importante per il settore turistico ad Alanya; in seguito sono stati costruiti molti alberghi per accogliere l'afflusso di turisti, e la citt\u00e0 nel 2007 possiede 157.000 letti. Molti turisti, soprattutto scandinavi, tedeschi, russi e olandesi, trascorrono regolarmente le loro vacanze ad Alanya durante i mesi pi\u00f9 caldi. Essi sono attratti dalla zona grazie ai prezzi degli immobili, al clima caldo, alle spiagge sabbiose, all'accesso ai siti storici di Antalya, e dalla cucina.\nAltre attivit\u00e0 turistiche all'aperto includono windsurf, parasailing e banana boat. Le attrazioni principali includono il pi\u00f9 grande parco acquatico d'Europa, Sealanya, e la pista di go-kart pi\u00f9 grande della Turchia. Anche le stagioni di caccia attraggono qualche turista; le prede pi\u00f9 cacciate sono sicuramente la capra selvatica, il maiale e la pernice.\nDopo il 2005 il settore turistico \u00e8 stato colpito pesantemente per varie ragioni. Alcune di queste sono l'aumento della violenza del Partito dei Lavoratori del Kurdistan (PKK) e le Caricature di Maometto sullo Jyllands-Posten. I funzionari di Alanya hanno risposto al problema con una serie di iniziative pubblicitarie, tra cui la cottura della torta pi\u00f9 lunga del mondo il 26 aprile 2006, entrata nel Guinness dei primati. L'economia ha anche sofferto il fatto di aver compiuto pi\u00f9 di 20.000 investimenti di propriet\u00e0 in eccesso. Si \u00e8 registrato inoltre un calo del circa 85% nel periodo 2009-2011 dei turisti israeliani, che arrivavano in citt\u00e0 con le navi da crociera. Questo \u00e8 dovuto in parte a causa dei rapporti tesi da Israele e Turchia.\nInfrastrutture e trasporti.\nL'aeroporto di Antalya \u00e8 distante 121 chilometri dalla citt\u00e0. Il nuovo aeroporto di Gazipa\u015fa, aperta nel luglio 2010, si trova a soli 14,5\u00a0km da Alanya.\nNon sono presenti stazioni ferroviarie nell'intero distretto. Per raggiungere le localit\u00e0 turistiche vi sono i dolmu\u015f che partono dal centro della citt\u00e0. Il trasporto nella citt\u00e0 viene realizzato con taxi e autobus pubblici.\nAmministrazione.\nAlanya \u00e8 diventata un comune nel 1872, eleggendo il suo primo sindaco (Ahmet Asim Bey) nel 1901. Oggi, Alanya \u00e8 governata da un sindaco e da un consiglio comunale composto da trentasette membri. Diciotto consiglieri sono del partito di estrema destra Milliyet\u00e7i Hareket Partisi (MHP), sette sono del Partito Popolare Repubblicano (centro-sinistra), mentre dodici appartengono al Partito per la Giustizia e lo Sviluppo (AKP), attualmente maggioranza al governo turco. Il sindaco Adem Murat Y\u00fccel del Movimento Nazionalista \u00e8 stato eletto nel 2014, battendo Hasan Sipahioglu, sindaco della citt\u00e0 dal 1999. Le elezioni si svolgono ogni cinque anni; la prossime si svolgeranno nel marzo del 2019. Alanya possiede anche ha un vicesindaco, che rappresenta spesso la citt\u00e0 negli eventi sportivi. Inoltre, insieme al sindaco e al consiglio comunale, rappresenta Alanya nell'assemblea provinciale di Antalya.\nIl distretto di Alanya \u00e8 suddiviso in 17 comuni, tra cui il centro della citt\u00e0, e 92 villaggi. Alanya \u00e8 fortemente influenzata dal governo provinciale di Antalya e dal governo nazionale di Ankara, che nomina un governatore per il distretto; attualmente egli \u00e8 il Dr. Hulusi Do\u011fan. Anche se Alanya ha fatto parte della Provincia di Antalya dall'affermazione dell'Impero ottomano, molti politici locali hanno sostenuto la creazione di una provincia di Alanya indipendente, una posizione sostenuta da diverse associazioni di residenti stranieri.\nA livello nazionale, nelle Elezioni parlamentari del 2007, nella provincia si afferma il Partito per la Giustizia e lo Sviluppo, seguito dal Partito Popolare Repubblicano e dal True Path Party.\nMevl\u00fct \u00c7avu\u015fo\u011flu, del Partito per la Giustizia e lo Sviluppo, \u00e8 l'unico Parlamentare nato ad Alanya ad essere ministro per gli Affari Esteri (ruolo che svolge tuttora nel Governo Davuto\u011flu). \u00c8 stato inoltre ministro per gli Affari Europei dal 26 dicembre 2013 al 29 agosto 2014 del Governo Erdo\u011fan.\nSindaci.\nDa quando \u00e8 diventato un \"Belediye\" (comune) nel 1872, Alanya ha avuto diciotto sindaci. \nSport.\nAlanya ospita la squadra di pallacanestro femminile, l'Alanya Belediye, inizialmente militante nella prima divisione (Kad\u0131nlar Basketbol S\u00fcper Ligi), per poi retrocedere nel 2002.\nLa citt\u00e0 ospita altres\u00ec una squadra di calcio di S\u00fcper Lig, l'Alanyaspor.\nIl club calcistico fu fondato nel 1948 e giocava le partite in casa presso lo Stadio Nazionale dell'Indipendenza. Ha militato in seconda divisione dal 1988 al 1997 e dal 2014 al 2016. La squadra si \u00e8 infine guadagnata la promozione in S\u00fcper Lig al termine del campionato 2015-2016, chiuso al terzo posto finale: nei play-off che hanno decretato la promozione la squadra ha dapprima superato il Bal\u0131kesirspor e poi l'Adana Demirspor, quest'ultima per 3-1 ai tiri di rigore.\nNel 2007 la citt\u00e0 ha deciso di costruire un nuovo impianto sportivo dedicato al calcio, con l'intento di ospitare le competizioni invernali tra le grandi squadre.\nLa posizione costiera di Alanya rende la citt\u00e0 adatta per gli eventi di triathlon, che si svolgono annualmente nell'ambito della serie internazionale di International Triathlon Union, che si tiene ogni ottobre dal 1990.\nAd Alanya vivono i gemelli Can e Deniz \u00d6nc\u00fc, piloti di Moto3."}
{"id": "762337", "revid": "585241", "url": "https://it.wikipedia.org/wiki?curid=762337", "title": "Proporzionale", "text": ""}
{"id": "762343", "revid": "76963", "url": "https://it.wikipedia.org/wiki?curid=762343", "title": "Ry\u016bhei Matsuda", "text": "\u00c8 figlio dell'attore Y\u016bsaku Matsuda, noto internazionalmente per aver interpretato Sato in \"Black Rain - Pioggia sporca\", e dell'attrice Miyuki Matsuda. Ha perso il padre quando aveva sei anni.\nAnche suo fratello minore Sh\u014dta Matsuda \u00e8 un attore.\nVita e carriera.\nQuando aveva quindici anni, viene contattato dal regista Nagisa \u014cshima, che gli propone di recitare nel controverso film \"Gohatto\". Inizialmente Matsuda rifiuta la parte quando scopre di dover interpretare un samurai omosessuale. Pi\u00f9 tardi per\u00f2 cambia idea e partecipa a due mesi di allenamenti di kend\u014d per prepararsi al ruolo.\nDopo il successo di \"Gohatto\", partecipa al 2001 al film \"Aoi haru\" nel ruolo del protagonista Kujo, il leader di una banda studentesca. Successivamente compare in numerosi film di registi famosi, come \"Big Bang Love, Juvenile A\" di Takashi Miike e \"Nightmare Detective\" di Shinya Tsukamoto. Ha anche recitato accanto a numerose stelle del J-pop, fra cui Mika Nakashima e Yuna Ito in \"Nana\" e hitomi in \"Nightmare Detective\".\nL'11 gennaio 2009 ha sposato la modella russo-giapponese Lina Ohta; il loro primo figlio, una bambina, \u00e8 nato il 4 luglio di quello stesso anno."}
{"id": "762344", "revid": "729019", "url": "https://it.wikipedia.org/wiki?curid=762344", "title": "Alardo di Val\u00e9ry", "text": "Biografia.\nDi nazionalit\u00e0 francese, per la sua abilit\u00e0 nell'arte bellica ricevette i titoli di ciambellano di Francia e connestabile di Champagne. Carlo d'Angi\u00f2, avventuratosi nella conquista dei regni svevi dell'Italia meridionale, sconfisse re Manfredi a Benevento nel 1266 e ne occup\u00f2 le terre. Nel 1268 Corradino di Svevia, nipote di Manfredi in quanto figlio del suo fratellastro Corrado IV, si lanci\u00f2 a sua volta nella riconquista dell'eredit\u00e0 paterna, sobillato dai ghibellini italiani che non tolleravano il guelfo Carlo d'Angi\u00f2 alla guida dei due potenti regni. Entrato Corradino nel regno di Napoli con un potente esercito, Carlo gli and\u00f2 incontro col suo affidandolo all'esperienza di Alardo di Val\u00e9ry, il suo pi\u00f9 esperto generale.\nCostui decise di dar battaglia nei pressi di Tagliacozzo: da questa posizione, infatti, poteva controllare il guado dell'esercito avversario sul fiume Salto. Alardo divise i suoi in tre schiere: la prima sulle pendici del colle ove l'Angi\u00f2 si era accampato, ordinando al comandante - Enrico di Cousence - di indossare l'armatura e le insegne reali, data la forte somiglianza tra costui ed il re; la seconda presso il fiume per rendere difficile il guado; la terza, con a capo lo stesso Alardo, in una gola laterale. Egli infatti riteneva che se gli Svevi fossero riusciti a sconfiggere le due prime schiere ed avessero ucciso il \"finto\" re Carlo (ovvero Enrico di Cousence), si sarebbero lasciati andare a disordinati festeggiamenti; a quel punto, con i suoi ottocento cavalieri di riserva, sarebbe piombato su di loro e li avrebbe annientati. Tutto and\u00f2 come aveva previsto: gli Svevi guadarono il fiume e distrussero la prima schiera, poi affrontarono la seconda e, vedendo il sosia di re Carlo cadavere, ruppero la formazione abbandonandosi al tripudio; a quel punto, Alardo si avvent\u00f2 su di loro e li travolse.\nIl suo consiglio strategico \"sanz'arme\" (cio\u00e8 di tenere una schiera nascosta per attaccare il Re di Sicilia quando era ormai affaticato) fu la chiave della vittoria e Dante Alighieri lo cit\u00f2 per questo motivo nella Divina Commedia (Inf. XXVIII, 18) a proposito delle guerre del Meridione:\"...E l\u00e0 da Tagliacozzo / ove senz'arme vinse il vecchio Alardo.\"\nDante mise tutto sommato in cattiva luce le vittorie degli Angioini per questo e un altro stratagemma (quello dell'abbandono del valico di Ceprano da parte di vassalli traditori di Manfredi) che fece loro trionfare pure alla Battaglia di Benevento (1266)."}
{"id": "762347", "revid": "339392", "url": "https://it.wikipedia.org/wiki?curid=762347", "title": "Teleromanzo", "text": ""}
{"id": "762349", "revid": "1516566", "url": "https://it.wikipedia.org/wiki?curid=762349", "title": "Sant'Acacio", "text": ""}
{"id": "762391", "revid": "1669436", "url": "https://it.wikipedia.org/wiki?curid=762391", "title": "Odoardo Tabacchi", "text": "Biografia.\nNacque casualmente a Ganna, frazione di Valganna, da una famiglia residente ad Ardena. Fu allievo dell'Accademia di belle arti di Brera a partire dal 1845, quindi impegnato presso gli studi di altri artisti a Milano e successivamente a Roma (dove vinse nel 1851 un concorso per il pensionato triennale), a Firenze e a Napoli. A Milano ebbe uno studio proprio dal 1860 al 1868 e concentr\u00f2 la propria attivit\u00e0 soprattutto sulla scultura monumentale.\nSono sue opere, tra le altre, il monumento a Cavour a Milano (con Antonio Tantardini), il monumento ad Arnaldo da Brescia a Brescia, fuso a Roma presso la Fonderia Romana di Alessandro Nelli, e le tombe Cuzzetti e Sedaboni al cimitero Vantiniano a Brescia, al Paleocapa e a Garibaldi a Torino, al Foscolo e il monumento equestre a Umberto I, ad Asti in piazza Cairoli.\nDal 1867 tenne la cattedra di scultura presso l'Accademia Albertina di Torino, su sollecitazione del suo predecessore e maestro Vincenzo Vela. In questo periodo la sua produzione si orient\u00f2 piuttosto sulle figure di genere, specialmente statuette femminili di facile impostazione e fattura, che gli valsero una larga popolarit\u00e0 e vennero ampiamente replicate.\nLe sue opere sono caratterizzate da un tocco personale nell'insistita e minuta descrizione delle materie raffigurate, una ricerca mimetica derivata dal naturalismo della sua formazione, portato spesso ad esiti accentuati. Pi\u00f9 temperato nell'espressione quando si tratta di monumenti celebrativi, nelle opere di genere rivela un'estetica tesa alla facile comprensione, alla vivace e diretta comunicazione del messaggio. Questo contribu\u00ec alla popolarit\u00e0 dell'artista, che espose nelle principali mostre italiane e anche a Parigi e Vienna.\nTra i suoi allievi pi\u00f9 fedeli sono annoverati: Giacomo Ginotti (1845-1897), Pietro Canonica (1869-1959), Davide Calandra (1856-1915), Edoardo Rubino (1871-1954), Giuseppe Realini, il celebre Leonardo Bistolfi (1859-1933) e Luigi Contratti (1868-1923)."}
{"id": "762393", "revid": "125756451", "url": "https://it.wikipedia.org/wiki?curid=762393", "title": "Oliver &amp; Company", "text": "Oliver &amp; Company \u00e8 un film d'animazione Disney del 1988, distribuito dalla Walt Disney Pictures e Buena Vista Distribution il 18 novembre 1988 negli Stati Uniti e il 1\u00ba dicembre 1989 in Italia. Fu riproposto al cinema negli Stati Uniti, in Canada e in Gran Bretagna a partire dal 29 marzo 1996. \u00c8 considerato il 27\u00ba classico Disney secondo il \"canone ufficiale\".\nFu il grande successo commerciale ottenuto da questo film a spingere la Disney a proporre i suoi film d'animazione con la cadenza regolare, annuale, che ancora oggi viene mantenuta.\nIl film \u00e8 ispirato al romanzo \"Oliver Twist\" di Charles Dickens, che come gi\u00e0 in molti altri casi ha avuto trasposizioni cinematografiche. In questa versione, il giovane Oliver \u00e8 un gatto, la banda del ricettatore Fagin \u00e8 formata da cani e l'intera storia \u00e8 ambientata nella caotica New York dei tempi odierni.\nTrama.\nIn una strada di Manhattan viene posto fuori da un negozio di animali un grosso scatolone con all'interno una moltitudine di gattini, in cerca di qualcuno che li adotti. Tutti vengono adottati tranne uno, Oliver, che deluso e affamato inizia a vagare per le strade in cerca di cibo. L'occasionale incontro con Dodger, un carismatico fox terrier randagio, lo porta a conoscere e a inserirsi in un gruppo di cani randagi. Oltre a Dodger, il leader, il gruppo \u00e8 composto da Tito, un minuscolo e belligerante cane di razza chihuahua dallo spiccato accento ispanico, Einstein, un tranquillo ed enorme alano, Rita, una dolce quanto decisa cagnetta di razza saluki, e Francis, un bulldog sofisticato con la passione per l'arte e il teatro.\nI cani vivono assieme ad un essere umano, Fagin, un senzatetto che, nonostante sia ridotto alla povert\u00e0 e viva d'espedienti pi\u00f9 o meno legali, si dimostra di buon cuore accogliendo Oliver nel gruppo. Fagin ha contratto un ingente debito con Sikes, un pericoloso e spietato gangster costantemente accompagnato da due feroci dobermann, Roscoe e Desoto, acerrimi rivali di Dodger e dei suoi compagni. Al termine di un incontro, Sikes concede a Fagin un ultimatum: ha tre giorni di tempo per saldare il suo debito, in caso contrario, dopo avergli gettato del fumo del suo sigaro negli occhi e averlo quasi strozzato con il finestrino della sua macchina, si limita semplicemente a dirgli: \"la gente come te si fa male\".\nL'ingenuo Oliver, a cui viene fatto credere che i suoi compagni cani facciano affari onesti nel mondo dell'alta finanza, parte la mattina seguente assieme alla banda per compiere vari furtarelli per procacciare refurtiva di qualsiasi tipo al loro padrone. Con uno stratagemma in cui Francis finge di essere stato investito, i cani riescono a fermare una lussuosa limousine di propriet\u00e0 della facoltosa famiglia Foxworth. Mentre il domestico Winston si preoccupa dell'incidente, i cani e Oliver entrano in azione. Il furto nella limousine per\u00f2 fallisce ed Oliver cade nelle braccia della piccola Jenny, una deliziosa bambina che attende i suoi genitori partiti per l'Europa. La bimba, felice del suo nuovo incontro, porta con s\u00e9 Oliver a casa perch\u00e9 le tenga compagnia.\nUna volta giunto a casa della ragazzina, Oliver fa la conoscenza di Georgette, l'arrogante e superba barboncina di Jenny, che si dimostra da subito molto gelosa di lui. Nel frattempo la banda di cani elabora un piano per liberare il loro nuovo compagno, e si introducono in casa Foxworth \"salvando\" il gattino, grazie anche all'aiuto di Georgette, e riportandolo al loro covo, dove arriva anche Fagin, sempre pi\u00f9 disperato per l'imminente scadenza del suo debito. Avvedutosi del nuovo collare di Oliver intuisce che nel frattempo sia stato adottato da una famiglia facoltosa, e decide cos\u00ec di scrivere una lettera per chiedere un riscatto per il gattino e va da Sikes per informarlo; prima che il senzatetto possa parlare del piano il malvagio criminale lo ritiene ormai inutile e ordina a Roscoe e Desoto di ucciderlo ma Dodger lo difende mentre riesce a riferire a Sikes il piano, con sua accettazione. Tuttavia da questo episodio Fagin inizia a capire che dopotutto non \u00e8 saggio rimanere legato a Sikes ma comunque spedisce come da piano la lettera di avvertenza; \u00e8 Jenny a raccoglierla e, senza dire nulla a nessuno, si reca al luogo stabilito portando solo i soldi nel suo salvadanaio. Al molo in cui \u00e8 fissato l'appuntamento Fagin si accorge di avere a che fare soltanto con una bambina e, impietosito, le restituisce Oliver senza voler nulla in cambio. Il malvagio Sikes, che osservava nell'ombra lo svolgersi della vicenda, adirato dalla tenerezza di Fagin prende in mano la situazione, rapisce Jenny e la porta al suo covo, dicendo al senzatetto che qualora avesse tenuto la bocca chiusa avrebbe considerato annullato il debito.\nFagin e la banda di cani corrono in soccorso della piccola. Con un nuovo stratagemma penetrano nel rifugio di Sikes e riescono a liberare la bimba. Inizia cos\u00ec un rocambolesco inseguimento per New York che si conclude nella metropolitana cittadina, dove Sikes riesce a catturare Jenny. Oliver e Dodger si lanciano per aiutarla ma vengono bloccati da Roscoe e Desoto che per\u00f2 cadono sui binari poco dopo, venendo folgorati dalla terza rotaia. Oliver riesce a salvare Jenny mentre Sikes, troppo impegnato a liberarsi del gattino, non si accorge del treno di fronte a lui e viene da esso investito e ucciso.\nIl giorno successivo, Fagin e la banda al completo festeggiano assieme a Oliver il compleanno della bambina e proprio in quel momento il maggiordomo riceve la telefonata dei genitori di Jenny che annunciano il loro ritorno da Roma. \u00c8 giunto quindi il momento di salutarsi, almeno per il momento: Oliver rimane con la bambina, mentre Fagin e i suoi compagni, dopo aver ribadito che si rivedranno presto, lasciano casa Foxworth per tornare alla loro vita di strada.\nProduzione.\nDopo il rilascio di \"Taron e la pentola magica\" nel 1985, Michael Eisner e Jeffrey Katzenberg vollero trasporre in un film d'animazione lo spettacolo televisivo \"The Gong Show\". Dopo che Ron Clements e John Musker suggerirono le trasposizioni de \"La sirenetta\" (in uscita l'anno successivo) e quella de \"Il pianeta del tesoro\" (uscito nel 2002), l'animatore Pete Young sugger\u00ec di fare un \"Oliver Twist con i cani\", anche se inizialmente doveva essere un live-action del musical di Broadway \"Oliver!\", avvicinando Katzenberg al progetto.\nIl progetto iniziale del film, chiamato \"Oliver and the Dodger\", aveva una trama cruda e oscura: secondo una prima stesura datata 30 marzo 1987, all'inizio i due dobermann di Sykes avrebbero dovuto uccidere i genitori di Oliver e ci si sarebbe focalizzati sul desiderio di vendetta del protagonista. George Scribner e Richard Rich erano i registi e Pete Young l'animatore del progetto, ma dopo sei mesi Rich lasci\u00f2, e Scribner, rimasto solo, riscrisse la trama, facendo di Oliver un tenero gattino, Dodger il capo di una banda di cani e Fagin un umano; inoltre richiese una panoramica di New York da includere nel film, che venne realizzata attraverso una serie di didascalie e foto della citt\u00e0 scattate dall'alto per ottenere la visuale uguale a quella di come la vedrebbe un cane. Nel corso della lavorazione, Roy E. Disney sugger\u00ec di includere una scena dove Fagin tentava di rapire un panda dallo zoo cittadino, ma l'idea venne scartata per problemi di vario genere, e si opt\u00f2 per la richiesta di riscatto, essendo Oliver un rarissimo gatto asiatico.\nLa produzione invest\u00ec 15 milioni di dollari per un software denominato CAPS, utilizzato per riprodurre i grattacieli, i taxi, i treni, lo scooter di Fagin e il climax della metropolitana. Ben 11 minuti del film vennero animati con questo programma. Al progetto, durato due anni e mezzo, vi lavorarono 300 persone tra artisti e tecnici. Lo studio Skidmore, Owings and Merrill venne utilizzato come database per il profilo della citt\u00e0.\nCast.\nIl cast di doppiaggio era ben definito. Essendo il film ambientato a New York, vennero scelti attori nativi della citt\u00e0, tra Roscoe Lee Browne, Sheryl Lee Ralph e Bette Midler su Francis, Rita e Georgette. Cheech Marin venne scelto per il ruolo del chihuahua Tito perch\u00e9 incarnava alla perfezione lo spirito del cagnolino messicano, e il 75% delle battute venne improvvisato dallo stesso Marin. Billy Joel invece accett\u00f2 il ruolo di Dodger, dopo aver improvvisato un dialogo al telefono con la produzione e perch\u00e9 reincarnava lo stile \"savoir-faire\" di New York. Inoltre, essendo un film della Disney, fu molto contento della parte, anche perch\u00e9 la figlia era entusiasta di vedere il padre in una produzione del genere.\nIl doppiaggio italiano fu affidato ad un gruppo gi\u00e0 \"collaudato\" in precedenti esperienze sempre firmate Disney, come \"Red e Toby nemiciamici\" e \"Basil l'investigatopo\". A Claudio Sorrentino venne affidato il personaggio di Dodger, spirito libero e, allo stesso tempo, capobanda coraggioso e leale. Francesco Venditti interpret\u00f2 il protagonista Oliver. Teo Bellia, nel ruolo dell'eclettico chihuahua Tito, non sfigur\u00f2 nel confronto con l'originale. A Manuela Andrei venne affidata la dolce ed intelligente Rita, mentre Germana Dominici diede la voce alla vanitosa e, in fin dei conti, simpatica barboncina Georgette. Per la voce di Fagin si fece affidamento su Gigi Angelillo, gi\u00e0 noto al pubblico come voce di Paperon de' Paperoni nella popolare serie \"DuckTales - Avventure di paperi\". Questo film fu anche uno dei primissimi impegni di Myriam Catania, qui voce della piccola Jenny.\nColonna sonora.\nLa colonna sonora del film \u00e8 stata composta da J. A. C. Redford con la supervisione musicale di Carole Childs.\nEdizioni home video.\nVHS.\nIl film usc\u00ec in VHS negli USA nel 1996, anno in cui il film approd\u00f2 di nuovo al cinema negli Stati Uniti, in Canada e in Gran Bretagna. Alla fine, negli Stati Uniti incass\u00f2 74.151.346 $, che lo resero una delle produzioni di maggior successo della storia della Disney. In Italia il film \u00e8 uscito in VHS nel marzo 1997 e nuovamente nel novembre 2001.\nDVD.\nLa prima edizione in DVD del film \u00e8 uscita nel novembre 2001. Il 3 settembre 2003 il DVD della prima edizione fu incluso nel cofanetto \"I migliori amici a 4 zampe\" con \"Gli Aristogatti\" e \"Red e Toby - Nemiciamici\". La seconda edizione del film \u00e8 uscita nel novembre 2010, in occasione del 20\u00ba anniversario del film, in una versione restaurata e in aspect radio 16:9. Quest'edizione presenta i contenuti speciali della precedente pi\u00f9 alcuni nuovi, come ad esempio il cortometraggio \"Porgimi la zampa\" e il gioco \"La sfida della grande citt\u00e0 di Oliver\"."}
{"id": "762398", "revid": "77358", "url": "https://it.wikipedia.org/wiki?curid=762398", "title": "Santa Teresa di Ges\u00f9 Bambino", "text": ""}
{"id": "762403", "revid": "34928", "url": "https://it.wikipedia.org/wiki?curid=762403", "title": "Taitok", "text": ""}
{"id": "762417", "revid": "1908306", "url": "https://it.wikipedia.org/wiki?curid=762417", "title": "La cittadella (romanzo)", "text": "La cittadella (\"The Citadel\") \u00e8 un romanzo di Archibald Joseph Cronin, pubblicato per la prima volta nel 1937 (in Gran Bretagna da Victor Gollancz Ltd., luglio, e negli USA da Little, Brown &amp; Co., settembre).\nPer questo romanzo Cronin si \u00e8 basato sulla sua esperienza di medico in una valle industriale del Galles del sud.\nIl romanzo \u00e8 stato adattato per il cinema nel 1938 da King Vidor e svariate volte per la televisione, tra le quali con lo sceneggiato italiano del 1964 con Alberto Lupo.\nTrama.\nUn giovane e idealista medico scozzese, Andrew Manson, trova il primo impiego in una cittadina mineraria in una valle del Galles del sud. Attraverso l'esperienza pratica e l'aiuto d'un chirurgo locale si rende ben presto conto dell'arretratezza dell'insegnamento universitario in medicina, della falsit\u00e0 di molte convinzioni che aveva maturato durante gli anni di studio (tra cui l'inutilit\u00e0 di molte medicine e il loro abuso nelle prescrizioni mediche), della diffidenza della popolazione nei confronti delle nuove cure e dell'ignoranza degli stessi medici riguardo ai nuovi ritrovati. Sposa Christine, un'insegnante del luogo e, in seguito a una lite con la propria padrona di casa, si trasferisce insieme alla moglie in una cittadina nelle vicinanze.\nNella nuova localit\u00e0 i suoi metodi innovativi vengono osteggiati e, proprio quando la popolazione stava iniziando ad apprezzare i suoi successi, uno scontro con alcuni esponenti del Comitato di operai locali lo convince a dimettersi. Lui e Christine vanno a Londra, dove Andrew inizia a lavorare per un dipartimento governativo prima d'iniziare la libera professione. Manson viene sedotto dall'idea d'un guadagno facile curando clienti danarosi e propinando loro medicine inutili, le stesse che aveva precedentemente combattuto. Ci\u00f2 lo porta ad arricchirsi incredibilmente ma, nel contempo, ad allontanarsi dalla moglie. Viene coinvolto in un giro di affascinanti e disonesti medici, fino a quando vede morire un paziente a causa dell'incompetenza di un chirurgo che lui stesso aveva raccomandato al proprio cliente in conseguenza d'un giro di favori. Sconvolto dall'accaduto, diventa consapevole di avere tradito tutti i suoi ideali giovanili e di star compromettendo ci\u00f2 che conta veramente, il suo rapporto con Christine. Decide, allora, di aprire un nuovo studio con due amici (tra cui il chirurgo che lo aveva aiutato ad aprire gli occhi durante i primi anni di professione) in una tranquilla cittadina di campagna. La relazione con la moglie torna ottima, ma poco dopo ella muore in un incidente stradale. Manson entra in uno stato di apatia e, non appena si sta riprendendo, viene a conoscenza che il chirurgo che aveva causato la morte del suo paziente (e che lui aveva accusato di incompetenza) lo ha, per ripicca, trascinato davanti al Medical Council per avere utilizzato una procedura chirurgica insieme a un non laureato per curare la tubercolosi in fase attiva (questa procedura, nota come pneumotorace indotto, non era ancora utilizzata abitudinariamente in quel periodo in Inghilterra, anche se altrove i pazienti erano trattati con successo). Egli riesce, comunque, a evitare la radiazione dall'albo dei medici e si prepara a iniziare una nuova vita e ad applicare nuovamente le proprie idee progressiste insieme ai suoi due amici in un piccolo abitato del West Midlands."}
{"id": "762418", "revid": "729019", "url": "https://it.wikipedia.org/wiki?curid=762418", "title": "Robin DR400", "text": "Il Robin DR400 \u00e8 un aereo da turismo monomotore prodotto dall'azienda francese Avions Pierre Robin, ora APEX Aircraft.\nIl progetto \u00e8 nato nel 1972 dalla rielaborazione della gamma DR300 (DR sono le iniziali di Jean D\u00e9l\u00e9montez e Pierre Robin). Lo troviamo con potenze simili al suo predecessore, i diversi modelli variano soprattutto nella motorizzazione, l'abitacolo resta identico. I modelli poco potenti, fino a 120 hp, sono detti \u00ab 2+2 \u00bb, questo significa 2 adulti e 2 bambini (o 3 adulti), gli altri sono tutti quadriposto, il 180\u00a0hp porta senza problemi 4 passeggeri, il pieno di carburante e qualche bagaglio.\nLa tipologia costruttiva si avvaleva di una tecnica, consistente in una struttura in legno e tela per la fusoliera e l'ala bassa a doppio diedro, quest'ultima scelta per consentire una eccellente visibilit\u00e0. L'ala \u00e8 di tipo \"Jodel\" (dal nome dell'azienda che usava questo tipo di semiala \"piegata\": la Soci\u00e9t\u00e9 Avions Jodel), molto caratteristica. Il DR400 \u00e8 dotato di un carrello triciclo. Inoltre utilizza lo stabilatore invece del sistema stabilizzatore+equilibratore, molto pi\u00f9 comune. (Il che significa che la parte orizzontale della coda, che serve a controllare l'assetto, \u00e8 costruita in un pezzo unico mobile, e non con una parte fissa e una mobile).\nAttualmente \u00e8 ancora molto presente in molti aereo-club europei, specialmente in Francia. Buon aereo utilizzato sia per voli scuola sia per viaggi.\nInoltre \u00e8 uno degli aerei pi\u00f9 utilizzati per il traino di alianti grazie alla leggerezza e alla potenza."}
{"id": "762429", "revid": "216805", "url": "https://it.wikipedia.org/wiki?curid=762429", "title": "Luciano, Massimiano e Giuliano di Beauvais", "text": "Luciano, Massimiano e Giuliano furono tre missionari inviati da Roma attorno alla met\u00e0 del III secolo d.C. per evangelizzare la regione di Beauvais, nelle Gallie: vi subirono il martirio durante le persecuzioni dell'imperatore Diocleziano (290 circa). Sono venerati come santi dalla Chiesa cattolica: Luciano, in quanto capo della spedizione, \u00e8 considerato fondatore e primo vescovo della diocesi di Beauvais, di cui \u00e8 patrono.\nIl \"Martirologio Romano\" fissa per la loro memoria liturgica la data dell'8 gennaio."}
{"id": "762430", "revid": "289247", "url": "https://it.wikipedia.org/wiki?curid=762430", "title": "San Luciano di Beauvais", "text": ""}
{"id": "762431", "revid": "2091899", "url": "https://it.wikipedia.org/wiki?curid=762431", "title": "Avions Pierre Robin", "text": "L'Avions Pierre Robin (conosciuto anche come \"Avions Robin\" o \"Centre Est Aeronautique\") era un'azienda aeronautica francese specializzata in velivoli destinati all'aviazione generale.\nFondato nell'ottobre 1957 con un centro di produzione a Darois (vicino a Digione) da Pierre Robin e Jean D\u00e9l\u00e9montez (ingegneri della Jodel) la ditta \u00e8 stata acquistata nel 1988 dalla Apex Aircraft.\nAerei prodotti.\nL'Apex Aircraft ha ribattezzato il Robin R2000 Alpha 2000 e ne ha spostato la produzione a Hamilton (Nuova Zelanda)."}
{"id": "762432", "revid": "729019", "url": "https://it.wikipedia.org/wiki?curid=762432", "title": "APEX Aircraft", "text": "La societ\u00e0 APEX Aircraft era una holding francese specializzata nella produzione e commercializzazione di velivoli leggeri per il mercato dell'aviazione generale e nella loro assistenza.\nLe marche del gruppo APEX Aircraft erano le seguenti:\nNel 1988 l'Apex Aircraft rilev\u00f2 l'Avions Pierre Robin (gi\u00e0 Centre Est A\u00e9ronautique (CEA)), conosciuta per la costruzione di aerei di tipo Jodel (dal nome dell'azienda che usava un tipo di semiala \"piegata\": la Soci\u00e9t\u00e9 Avions Jodel), continuandone l'attivit\u00e0. Nel 1997 il costruttore Avions Mudry si \u00e8 aggiunse al gruppo. In Germania la Robin era conosciuta soprattutto per i suoi aerei da traino, che erano stati in parte proposti sul mercato nazionale con motori Porsche.\nNel 2004 vi erano impiegati circa 160 lavoratori e le entrate annue ammontavano a 20 Milioni di euro. Ogni anno venivano prodotti circa 60 aerei. Negli anni successivi per\u00f2 l'accresciuta concorrenza accomunata dalla generale crisi del settore comport\u00f2 un costante ridimensionamento delle attivit\u00e0 produttive fino ad arrivare alla chiusura.\nNel settembre 2008 la Apex venne posta in liquidazione ed acquistata dalla CEAPR alla fine dello stesso anno. L'azienda, che gi\u00e0 forniva pezzi di ricambio e servizi ad una clientela mondiale, continua ad operare nello stesso settore in attesa della ripresa dell'attivit\u00e0 di produzione anche di velivoli completi."}
{"id": "762435", "revid": "742538", "url": "https://it.wikipedia.org/wiki?curid=762435", "title": "Formazione delle parole", "text": "Per formazione delle parole si intende l'insieme delle regole che una lingua usa per creare delle nuove parole a partire da altre parole. Si parla anche di processi formativi.\nNella grammatica tradizionale la disciplina che studia queste regole \u00e8 la morfologia; recentemente lo studio dei processi formativi \u00e8 arrivato a comprendere anche altri aspetti pi\u00f9 generalmente lessicologici.\nClassificazione tradizionale.\nLa classificazione dei processi formativi \u00e8 tradizionalmente suddivisa in:\nQuesta suddivisione, che possiamo definire \"classica\", si \u00e8 sviluppata e affermata nei secoli partendo sostanzialmente dallo studio e dall'insegnamento delle lingue classiche e moderne di origine indoeuropea in cui queste strutture si presentano comunemente; questo approccio di tipo funzionale non sempre si adatta efficacemente alle altre lingue, e comunque in questa stessa classificazione i confini tra una classe e l'altra sono sfumati e a volte oggetto di discussione tra gli stessi linguisti.\nAlcuni esempi:\nInoltre, l'inserimento di alcuni meccanismi di formazione in una di queste quattro classi pu\u00f2 sembrare in alcuni casi forzato.\nClassificazione secondo il meccanismo.\nRecentemente si \u00e8 dunque passati a classificare i processi formativi secondo il meccanismo con cui avviene la formazione piuttosto che secondo la funzione del processo stesso:\nAnche in questi casi si rischia talvolta di valicare il confine puramente meccanico ed addentrarsi in quello funzionale, come ad esempio nell'agglutinazione (definita spesso come apposizione di pi\u00f9 suffissi \"con valori grammaticali diversi\") o nella stessa polisintesi che non pu\u00f2 prescindere dalla parte funzionale della propria definizione.\nIn altri casi si attraversa anche il confine con la semantica; alcuni linguisti infatti considerano processi formativi lo spostamento funzionale o il cambio semantico da una parte del discorso a un'altra (ad esempio \"essere\" inteso come sostantivo) definendolo anche \"derivazione nulla\"."}
{"id": "762436", "revid": "115233", "url": "https://it.wikipedia.org/wiki?curid=762436", "title": "Processi formativi", "text": ""}
{"id": "762481", "revid": "287204", "url": "https://it.wikipedia.org/wiki?curid=762481", "title": "Bartolomeo Bon", "text": ""}
{"id": "762482", "revid": "404338", "url": "https://it.wikipedia.org/wiki?curid=762482", "title": "Giovanni Bon", "text": ""}
{"id": "762484", "revid": "765341", "url": "https://it.wikipedia.org/wiki?curid=762484", "title": "Tassellazione dello spazio", "text": "Una tassellazione dello spazio (detta anche piastrellatura o pavimentazione dello spazio) \u00e8 un insieme di poliedri adiacenti che ricoprono tutto lo spazio, senza lasciare buchi. Questi poliedri sono generalmente in numero infinito. Di particolare interesse sono le tassellazioni che mostrano una certa regolarit\u00e0, come quelle formate da poliedri tutti identici fra loro.\nIn natura, un esempio di tassellazione molto regolare \u00e8 dato dalle arnie (\"a nido d'ape\").\nEsempi.\nAlcuni solidi hanno la propriet\u00e0 di tassellare lo spazio se ripetuti indefinitamente in tutte le direzioni. Fra i solidi platonici, il cubo \u00e8 l'unico che ha questa propriet\u00e0. Altri esempi sono da ricercarsi in solidi non platonici, ma aventi comunque una certa regolarit\u00e0, come i poliedri archimedei o i solidi di Catalan.\nIl sesto esempio mostrato si riferisce allo spazio iperbolico: non \u00e8 possibile tassellare l'ordinario spazio euclideo tramite dodecaedri regolari."}
{"id": "762485", "revid": "767487", "url": "https://it.wikipedia.org/wiki?curid=762485", "title": "Ajda Pekkan", "text": "Ajda inizia la sua carriera nel 1962. Rappresenta il suo paese all'Eurovision Song Contest 1980 con \"Pet'r Oil\" che si classifica al quindicesimo posto. Ajda ha al suo attivo pi\u00f9 di 20 album in quarant'anni di carriera. Grazie al suo profondo impatto con la cultura popolare il suo soprannome in patria \u00e8 Superstar."}
{"id": "762495", "revid": "123990823", "url": "https://it.wikipedia.org/wiki?curid=762495", "title": "Due mesi dopo", "text": "Due mesi dopo (titolo originale \"Dumb Witness,\" \"testimone muto\") \u00e8 un romanzo giallo scritto da Agatha Christie nel 1937. Protagonista di questo romanzo \u00e8 il famoso Poirot.\nTrama.\nIntroduzione.\nPoirot riceve una lettera dalla signorina Arundell che lo incuriosisce molto, reca infatti la data di due mesi prima. Nella lettera la signorina Arundell vuole incaricarlo di effettuare delle indagini di carattere riservato. Stuzzicato da questa lettera si reca nel villaggio in cui risiede la signorina e scopre cos\u00ec che \u00e8 morta poco tempo prima. Accompagnato da Hastings, inizier\u00e0 ad indagare su questa morte e sul perch\u00e9 la lettera sia arrivata due mesi dopo.\nIntreccio.\nEmily Arundell scrive a Hercule Poirot perch\u00e9 ritiene di essere stata vittima di un tentato omicidio. Sfortunatamente la lettera arriva in ritardo e quando Poirot la riceve, la donna \u00e8 gi\u00e0 morta da diverso tempo. Il suo dottore, che ha perso l'olfatto, dice che \u00e8 morta per dei problemi al fegato che aveva da svariati anni.\nLa dama di compagnia di Emily, Miss Lawson, \u00e8 la beneficiaria a sorpresa di un notevole quantitativo di denaro, visto che la Arundell aveva da poco cambiato il testamento. Il vecchio documento invece designava come destinatari dell'eredit\u00e0 i nipoti di Emily, Charles e Theresa Arundell e Bella Tanios. I giovani avevano quindi degli ottimi motivi per uccidere la vecchia zia, perch\u00e9 non si riesce a scoprire chi sapeva con certezza del cambio del testamento.\nMentre sta esaminando la casa, fingendo di volerla acquistare, Poirot, vicino alle scale, scopre un chiodo coperto da vernice e deduce che potrebbe essere stata legata una cordicella attorno ad esso, per far inciampare Miss Arundell. Prima della sua morte Miss Arundell aveva parlato di Bob\u2026 Il cane\u2026 La figura\u2026 il vaso. Poirot capisce che la donna si riferiva ad un vaso su cui c'\u00e8 un disegno di un cane lasciato fuori casa tutta la notte \u2013 volendo quindi dire che Bob non aveva potuto mettere la sua palla sulle scale perch\u00e9 non era in casa.\nIl giorno in cui \u00e8 morta Emily \u00e8 stata ad una seduta spiritica tenuta dalle signorine Tripps, due anziane sorelle che credono nel soprannaturale. Interrogate, le due affermano che quando Emily parlava dalla sua bocca usciva come una forma luminosa. Anche Miss Lawson, che era presente alla seduta, conferma di aver visto un chiarore strano provenire dall'amica.\nTheresa e Charles vogliono impugnare il testamento e offrono a Poirot una somma di denaro per aiutarli. L'investigatore sembra accettare il lavoro. Poirot chiede a Bella se anche lei \u00e8 d'accordo e la donna, dopo averne parlato col marito, accetta. A casa di Emily Poirot parla con il giardiniere e scopre che Charles aveva parlato con lui di un prodotto che poi si scoprir\u00e0 essere arsenico. La bottiglia adesso \u00e8 quasi vuota \u2013 cosa di cui il giardiniere si stupisce moltissimo.\nTheresa Arundell diventa la sospettata principale quando Miss Lawson si ricorda di aver visto qualcuno sulle scale, attraverso lo specchio che ha in camera, la notte in cui Emily cadde dalle scale. Questa persona portava infatti una spilla con le sue iniziali, \u201cTA\u201d\nBella lascia il marito, dicendo che stava cercando di avvelenarla, e si trasferisce a stare da Miss Lawson, ma Poirot le consiglia di trasferirsi in un hotel. Il giorno dopo, la donna viene trovata morta, con in mano un flacone di sonniferi che aveva comprato il giorno in cui Emily era caduta. L'assassino sembra quindi aver colpito ancora.\nPoirot scopre che Miss Arundell \u00e8 morta per avvelenamento da fosforo, che le \u00e8 stato somministrato tramite le sue pillole per il fegato. Il motivo per cui alla donna usciva una specie di nebbia dalla bocca \u00e8 perch\u00e9 il suo fiato era fosforescente ed inoltre aveva un caratteristico odore di aglio, ma il suo dottore non se ne sarebbe potuto accorgere perch\u00e9 non ha pi\u00f9 l'olfatto. La natura di quest'omicidio fa pensare che i possibili colpevoli potrebbero essere o il dottor Donaldson, il fidanzato di Theresa, o il marito di Bella, anche lui medico.\nDopo aver riunito tutte le persone coinvolte nel caso, Poirot svela che \u00e8 stata Theresa a prendere l'arsenico per\u00f2, non avendo il coraggio di uccidere una persona, si \u00e8 limitata a gettarlo via. La vera assassina \u00e8 Bella. La donna ha commesso l'omicidio in modo da ereditare i soldi per potere educare i suoi figli. In segreto Bella aveva cominciato ad odiare il marito, e progettava di uccidere anche lui. La donna si \u00e8 uccisa perch\u00e9 si era resa conto che Poirot ormai aveva cominciato a sospettare di lei. La spilla che Miss Lawson ha visto dallo specchio era di Bella, con le iniziali \u201cAT\u201d per Arabella Tanios; alla donna sono apparse come \u201cTA\u201d perch\u00e9 le ha viste riflesse. Sul letto di morte, Emily aveva chiesto a Miss Lawson di darle il nuovo testamento, probabilmente perch\u00e9 lo voleva distruggere, ma la dama di compagnia, pensando che l'eredit\u00e0 in questione fosse di piccola entit\u00e0, le ha detto che ce l'aveva l'avvocato, quando in realt\u00e0 non era vero. La donna, dopo aver scoperto che la somma in gioco era infinitamente pi\u00f9 alta di quanto lei non credesse, era stata sommersa dai rimorsi\nRispettando il vecchio testamento Miss Lawson decide di dividere equamente l'eredit\u00e0 con i parenti di Emily, inclusi i figli di Bella. Il cane Bob viene adottato da Poirot."}
{"id": "762496", "revid": "124728164", "url": "https://it.wikipedia.org/wiki?curid=762496", "title": "Sipario (romanzo)", "text": "Sipario (titolo originale \"Curtain: Poirot's Last Case\") \u00e8 un romanzo giallo, scritto da Agatha Christie durante la Seconda guerra mondiale, e pubblicato solo nel 1975, ultima avventura del celebre detective Hercule Poirot, primo personaggio nato dalla penna dell'autrice nel romanzo \"Poirot a Styles Court\" pubblicato nel 1920.\nA differenza di Miss Marple, il cui romanzo finale fu pubblicato solo dopo la morte di Agatha Christie, \"Sipario\" usc\u00ec un anno prima della morte dell'autrice. Ormai stanca del personaggio di Poirot, che definiva \"un pesante fardello\", nel 1975 non prepar\u00f2 alcun nuovo romanzo, preferendo invece pubblicare l'ultimo capitolo della saga, gi\u00e0 scritto diversi anni prima, decretando cos\u00ec la fine del famoso personaggio da lei creato e da molti amato. \nIn quest'ultimo romanzo ricompare, dopo lunghi anni di assenza, il personaggio del capitano Arthur Hastings, la cui ultima apparizione risaliva alla pubblicazione del romanzo \"Due mesi dopo\", nel 1937.\nTrama.\nDopo cinquantacinque anni, Hercule Poirot, ormai costretto a una sedia a rotelle a causa dell'artrite che lo affligge e assistito dal suo nuovo cameriere Curtiss, ritorna a Styles Court, una grande dimora inglese dove l'investigatore aveva risolto il suo primo caso in Inghilterra, e che nel frattempo \u00e8 stata trasformata in pensione da due anziani coniugi, il Colonnello Luttrell e sua moglie. Poirot vi riceve il suo vecchio amico e compagno di investigazione Arthur Hastings, rimasto vedovo e risiedente in Argentina, ma dopo un'iniziale riconciliazione, gli confida che non ha voluto farlo venire l\u00ec solo per incontrarlo, ma anche per risolvere una difficile e misteriosa situazione ancora una volta insieme, la quale poi si tramuter\u00e0 in una serie di delitti, come l'investigatore belga aveva giustamente intuito. Alcuni giorni dopo l'arrivo di Hastings, avviene infatti un omicidio, e Poirot riesce a collegarlo agli altri quattro precedenti perpetrati nella stessa area da uno spietato pluriomicida, un uomo astutissimo che l'investigatore soprannomina per prudenza X dato che, pur sapendo fin dall'inizio il volto dell'assassino, non vuole svelare il suo nome perch\u00e9 privo di prove capaci d'incastrarlo definitivamente. Il signor X \u00e8 infatti ufficialmente fuori dall'accusa dei cinque omicidi, tutti apparentemente perpetrati dalla polizia o dai familiari delle vittime; una di esse \u00e8 stata trovata impiccata, mentre un'altra aveva ricevuto da sua nipote, Freda Clay, un'overdose di morfina. Poirot riunisce nella dimora tutti i familiari e coloro che sanno della faccenda: oltre ai signori Luttrell, si trovano anche Judith, figlia di Hastings, i signori Dottor John Franklin e sua moglie Barbara, l'infermiera Craven, l'osservatore degli uccelli Stephen Norton, Sir William Boyd-Carrington, il Maggiore Allerton ed Elizabeth Cole. Gli ospiti si conoscono tutti l'un l'altro, e la riunione inizia con Sir William che invita i Franklin a unirsi a lui per l'estate. La prima a confessare \u00e8 Elizabeth Cole: ella \u00e8 la sorella di Margaret Litchfield, la quale aveva confessato di aver assassinato il loro padre in uno dei cinque delitti di X; Margaret mor\u00ec dopo essersi internata in un manicomio, ed Elizabeth rimase stigmatizzata dal trauma.\nNei giorni seguenti, avvengono tre incidenti che mostrano il marchio di X. Nel primo, Hastings e altri odono un litigio tra i Luttrell, e poco dopo il colonnello ferisce sua moglie con un fucile, e afferma di averla scambiata per un coniglio; tuttavia, non solo la signora Luttrell guarisce, ma l'incidente ha in qualche modo un effetto positivo sul loro matrimonio. In seguito, Hastings viene a sapere che la figlia Judith \u00e8 innamorata del Maggiore Allerton, un uomo sposato. Quando Hasting, Elizabeth e Norton escono a fare una passeggiata, quest'ultimo vede col binocolo qualcosa che lo disturba, e Hastings, ritenendo che abbia qualcosa a che fare con Allerton, tenta invano di persuadere Judith a rinunciare allo spasimante, rimediando solo un litigio, quindi pianifica di assassinare Allerton, ma il tutto, per sua fortuna, si conclude in un nulla di fatto, con Hastings che dorme profondamente e il giorno dopo si risveglia e si rende felicemente conto che Allerton \u00e8 ancora vivo. Infine, Barbara, moglie del Dottor Franklin, muore la sera successiva tramite avvelenamento da fisostigmina, un estratto della fava del Calabar che suo marito studia da tempo; Poirot testimonia nell'inchiesta dichiarando di averla vista uscire dal laboratorio del marito con una bottiglia in mano, e la morte della donna viene indicata come suicidio. La notte stessa dell'inchiesta, Hastings viene svegliato da un rumore e vede Norton entrare nella sua stanza; il mattino dopo, Norton viene trovato morto nella sua stanza con un colpo di proiettile in testa, con una pistola vicino a lui e la chiave nella sua giacca. La sua morte \u00e8 estremamente sospetta: Hastings aveva giurato di aver visto Norton tornare nella sua stanza la notte prima, ma Poirot afferma che l'osservatore di uccelli sarebbe stato imitato da qualcuno, eppure nessun uomo nella casa poteva impersonare Norton completamente, in quanto non era alto.\nInaspettatamente, per\u00f2, Poirot muore improvvisamente per un attacco di cuore in poche ore, e lascia ad Hastings tre indizi: una copia di \"Otello\", una copia di \"John Ferguson\" e un appunto con cui parlare con il signor Luttrell. Dopo che Poirot viene sepolto a Styles, Hastings viene a sapere che Judith in realt\u00e0 si \u00e8 innamorata del suo datore di lavoro, l'ormai vedovo Dottor Franklin, che intende sposare e seguire nelle sue ricerche in Africa. Parlando poi con il signor Luttrell, si scopre che Poirot indossava una parrucca, e che i motivi per cui aveva assunto il cameriere Curtiss erano vaghi.\nQuattro mesi dopo la morte di Poirot, Hastings riceve un manoscritto, nel quale Poirot spiega che X in realt\u00e0 era Norton, un uomo che aveva perfezionato la tecnica di Iago, il personaggio di Otello, ossia applicare una pressione psicologica necessaria per portare chiunque a un omicidio, senza che la vittima capisca cosa succeda, abilit\u00e0 che Norton aveva dimostrato con il Colonnello Luttrell, con Hastings e con la signora Franklin. Quando Poirot aveva saputo che Hastings intendeva uccidere Allerton, egli ha messo un sonnifero nella cioccolata calda di Hastings, in modo da evitare il peggio. Ironia della sorte, Hastings si era involontariamente intromesso nel piano della signora Franklin di avvelenare il marito, avendo egli girato il tavolo dei caff\u00e8 mentre stava cercando un libro per risolvere uno schema di parole crociate, provocando lo scambio dei caff\u00e8 e quindi la morte di Barbara. Pur non avendone le prove, Poirot capiva che Norton, che era stato molto vago riguardo a quanto aveva visto col suo binocolo, avrebbe invece in realt\u00e0 visto Franklin e Judith per implicarli nell'omicidio di Barbara; la testimonianza di Poirot nell'inchiesta era infatti volta a convincere la polizia a fermare le indagini. Dopo questo, Poirot, compreso che il cuore era ormai troppo debole, aveva concepito un piano per uccidere Norton, unica soluzione possibile per fermare la catena di omicidi. Lo aveva infatti invitato a bere una cioccolata calda in privato, e aveva condiviso con lui i suoi sospetti e il suo piano per ucciderlo. Norton, arrogante e sicuro di s\u00e9, aveva scambiato le tazze di cioccolata, ma Poirot lo aveva anticipato drogando entrambe le tazze, sapendo di avere una tolleranza pi\u00f9 alta per una dose che avrebbe stordito Norton, quindi aveva riportato l'incosciente osservatore di uccelli nella sua stanza usando la sua sedia a rotelle, l'unica ragione per cui aveva portato a Styles il suo ignaro maggiordomo Curtiss in quanto Poirot era ancora in grado di camminare da solo per tutto questo tempo. Si era quindi travestito completamente da Norton, dato che entrambi avevano la stessa altezza, e aveva simulato uno zoppicamento; quindi, dopo che Hastings aveva affermato che Norton era vivo dopo aver lasciato la stanza di Poirot, quest'ultimo aveva sparato in testa a Norton, lasciato la pistola sul tavolo e chiuso la stanza con un duplicato della chiave. Solo allora Poirot aveva scritto la storia, smettendo intanto di prendere la sua medicina per il cuore. Certamente non si potr\u00e0 dire se sia stato giusto commettere un omicidio per fermare la catena di delitti istigati da Norton, ma lui lo considerava l'unico modo per farlo. La confessione si conclude con Poirot che suggerisce ad Hastings di seguire Elizabeth Cole.\nCitazione.\nla seconda invece \u00e8 tratta dall'Otello di Shakespeare:"}
{"id": "762506", "revid": "1528507", "url": "https://it.wikipedia.org/wiki?curid=762506", "title": "National Center for Biotechnology Information", "text": "Il National Center for Biotechnology Information (NCBI), Centro Nazionale per le Informazioni Biotecnologiche, \u00e8 una parte della National Library of Medicine (Biblioteca nazionale americana di medicina ), che dipende a sua volta dall'Istituto per la salute americano.\nL'NCBI ha la sua sede a Bethesda (Maryland), ed \u00e8 stato fondato nel 1988. Questo centro deve la sua importanza anche al fatto che ospita e gestisce varie banche dati di genomica (GenBank), proteine e altre informazioni relative alle biotecnologie, nonch\u00e9 sviluppa strumenti e software per analizzare i dati del genoma.\nL'istituto rende anche disponibile un immenso database di citazioni di articoli scientifici (pi\u00f9 di 16 milioni a gennaio 2007), principalmente di carattere biomedico, con riferimenti agli articoli stessi, talvolta ad accesso libero (PubMed). Tutti i database sono disponibili online attraverso un motore di ricerca interno, Entrez, ed \u00e8 possibile avere un collegamento diretto tra i vari database per fare ricerche incrociate.\nTra i programmi sviluppati dall'NCBI vi \u00e8 BLAST, un algoritmo che permette di effettuare ricerche di similitudine su sequenze di DNA o aminoacidiche immagazzinate nei loro database o di comparare tra loro due sequenze esterne immesse dal ricercatore.\nNCBI Bookshelf.\n\"NCBI Bookshelf \u00e8 una raccolta di versioni accessibili online, scaricabili di libri biomedici selezionati, che copre una vasta gamma di argomenti tra cui biologia molecolare, biochimica, biologia cellulare, genetica, microbiologia, stati patologici da punto di vista molecolare e cellulare, metodi di ricerca e virologia Alcuni libri sono versioni online di libri precedentemente pubblicati, mentre altri, come Coffee Break, sono scritti e modificati dallo staff dell'NCBI. The Bookshelf \u00e8 un complemento di Entrez PubMed repository di abstract di pubblicazioni peer-reviewed in cui i contenuti di Bookshelf forniscono prospettive consolidate su aree di studio in evoluzione e un contesto in cui possono essere organizzati molti singoli pezzi di ricerca segnalata. [ \"citazione necessaria\" ]\nEntrez.\nIl sistema di ricerca cross-database Entrez Global Query viene utilizzato presso l'NCBI per tutti i principali database, come sequenze nucleotidiche e proteiche, strutture proteiche, PubMed, tassonomia, genomi completi, OMIM e molti altri. Entrez \u00e8 sia un sistema di indicizzazione che di recupero con dati provenienti da varie fonti per la ricerca biomedica. L'NCBI ha distribuito la prima versione di Entrez nel 1991, composta da sequenze nucleotidiche di PDB e GenBank , sequenze proteiche di SWISS-PROT, tradotte GenBank, PIR, PRF, PDB e abstract e citazioni associati di PubMed. Entrez \u00e8 appositamente progettato per integrare i dati provenienti da diverse fonti, database e formati in un modello di informazioni e un sistema di recupero uniforme in grado di recuperare in modo efficiente riferimenti, sequenze e strutture pertinenti."}
{"id": "762512", "revid": "121827733", "url": "https://it.wikipedia.org/wiki?curid=762512", "title": "Anemia infettiva equina", "text": "Lanemia infettiva \u00e8 una malattia virale degli equini a bassa contagiosit\u00e0 e a bassa mortalit\u00e0 caratterizzata da febbre ricorrente e debilitazione progressiva. L'essere umano \u00e8 immune dal contagio da AIE.\nDopo la penetrazione del virus, questo inizia a riprodursi all'interno delle cellule parassitate molto velocemente. In seguito l'organismo ospite inizia a produrre anticorpi e si innesca la formazione di immunocomplessi. Questi ultimi sono i principali responsabili dell'insorgenza delle febbri.\nDai soggetti colpiti l'infezione si propaga anche agli altri animali (sempre equidi, comunque) tramite insetti (mosche o zanzare) che si comportano esclusivamente come vettori meccanici. \nEziologia.\nL'anemia infettiva equina \u00e8 causata da Lentivirus (RNA virus), appartenente alla famiglia Retroviridae e alla sottofamiglia Orthoretrovirinae\nPatogenesi.\nL'anemia equina \u00e8 una malattia particolarmente poco contagiosa. Solo gli individui malati (non quelli positivi al test) trasmettono la malattia; la stragrande maggioranza degli equidi trovati positivi al test di Coggins sono sani e lo rimarranno tutta la vita almeno rispetto a questa malattia). Bisogna infatti differenziare tra cavalli sani ma positivi al test (90%) che non sono n\u00e9 saranno mai veicolo di infezione, cavalli positivi al test e in fase cronica che, anch'essi, non sono veicolo di infezione e cavalli positivi al test in fase acuta e subacuta, questi essendo gli unici che possono trasmettere il virus. Studi recenti effettuati in Brasile su cavalli selvaggi hanno dimostrato che il 30% dei cavalli risultano positivi al test di Coggins, pur continuando a vivere una vita normale.\nIl virus si trasmette principalmente ad opera di insetti ematofagi (tabanidi e stomoxidi) che fungono da vettori meccanici. In sostanza il tafano che punge un cavallo malato mantiene il virus nel suo apparato buccale per un periodo tra i 30 minuti e le 3 o 4 ore, tempo in cui \u00e8 un potenziale veicolo di diffusione. Dato il breve tempo di sopravvivenza del virus nell'apparato buccale del dittero, \u00e8 necessario che la femmina che sta pungendo un cavallo malato sia scacciata e vada a pungere un altro soggetto per poter trasmettere il virus. Eventualit\u00e0 possibile anche se non particolarmente frequente; il tafano tenta in genere di pungere lo stesso soggetto in un'altra parte del corpo, questo per ovvie ragioni dovute alla mole del cavallo e alla navigazione dell'insetto.\nRiassumendo, per propagare l'infezione, \u00e8 necessario un cavallo veramente malato (il 10% dei positivi) e che sia in fase acuta o sub-acuta (una piccola parte di quelli malati), dobbiamo essere in una stagione calda (d'inverno gli insetti ematofagi sono molto rari) e una doppia puntura su soggetti diversi (evento molto raro). \nDopo la penetrazione del virus, questo inizia a riprodursi all'interno dei macrofagi molto velocemente, normalmente il periodo di incubazione fino all'eventuale comparsa della malattia \u00e8 compreso tra i 10 e i 20 giorni; esso pu\u00f2 tuttavia variare tra 1 e 90 giorni a cui possono far seguito intervalli di mesi o anni in cui non compaiono sintomi. In seguito a questo l'organismo ospite inizia a produrre anticorpi e si innesca la formazione di immunocomplessi. Questi ultimi sono i principali responsabili dell'insorgenza delle febbri. \nI puledri nati da madri infette che risultano sierologicamente positivi nei primi mesi di vita per trasferimento dell'immunit\u00e0 materna attraverso il colostro si negativizzano intorno al sesto mese di vita (periodo in cui l'immunit\u00e0 materna scema) risultando non infetti. Lo stretto contatto di questi con le madri (senza infettarsi) per tutto il periodo dell'allattamento \u00e8 un'ulteriore riprova della difficolt\u00e0 della trasmissione della malattia. \nClinica.\nLa sintomatologia comprende attacchi di febbre alta, anemia, dimagrimento e calo del rendimento. In casi sporadici pu\u00f2 sopraggiungere la morte improvvisa. In via teorica sono soggetti all'anemia infettiva tutti gli equidi, tuttavia non sono riportati in letteratura casi di contagio con asini, muli e bardotti.\nIl decorso della malattia pu\u00f2 essere:\nDiagnosi.\nUn'anamnesi ambientale ed individuale pu\u00f2 indurre il sospetto e pu\u00f2 essere un grande aiuto nello scovare la malattia, ma per maggiore sicurezza \u00e8 necessario rifarsi ad analisi di laboratorio. \nIl sospetto di AIE pu\u00f2 sussistere a fronte dei seguenti sintomi:\nL'anemia, che generalmente si presenta in forma grave si manifesta con mucose color porcellana, quasi bianche, riscontrabili nella congiuntiva che riveste l'interno delle palpebre e nelle mucose della bocca.\nLa diagnosi di anemia infettiva degli equini pu\u00f2 essere confermata da un'analisi di laboratorio, nota come test di Coggins. I cavalli che risultano positivi al test di Coggins sono da classificare come soggetti portatori del virus per tutta la vita, anche se non manifestano alcun sintomo della malattia e sono tecnicamente sani.\nCon riferimento alle metodologie diagnostiche per la diagnosi di AIE, il Centro di Referenza Anemia Infettiva Equina (CRAIE) ha validato la metodica \"AGID\" approvata dall'Organizzazione Mondiale per la Salute Animale. Il CRAIE ha quindi proceduto alla elaborazione, emissione e distribuzione, agli enti che ne hanno fatto richiesta, della procedura relativa all'esecuzione dell'AGID secondo il metodo previsto.\nIl CRAIE ha inoltre messo a punto un protocollo per la diagnosi di Anemia Infettiva Equina attraverso la ricerca diretta di DNA provirale in leucociti e cellule tissutali mediante l'impiego di Nested-PCR.\nPrevenzione.\nPer evitare il contagio il vaccino \u00e8 inutile, dato che ad ogni febbre il virus si modifica geneticamente, tuttavia, nel caso di individui realmente malati, si attuano cure sintomatiche, come per tutte le malattie virali.\nL'unica protezione possibile \u00e8 la comune profilassi effettuata con altre malattie che usano gli insetti come vettori, come la filariosi e la leishmania del cane o la malaria umana. Un'altra possibilit\u00e0, valida per tutte le malattie in qualsiasi essere animato, \u00e8 l'isolamento o l'abbattimento di ogni individuo positivo, ancorch\u00e9 sano.\nNormativa italiana.\nFino al 1994, in Italia, il controllo dell'anemia infettiva equina era regolamentata, oltre che dagli artt. 99 e 100 del Regolamento di polizia veterinaria 320/54 (tuttora vigenti ma modificati dal DPR 243/94 per quanto riguarda le modalit\u00e0 di revoca delle misure di focolaio), dal DM 4/12/76 che assicurava il controllo diagnostico individuale a tutti gli equini destinati a concentramenti e poneva di fatto gli ippodromi nella condizione di acquisire lo status di indennit\u00e0 da malattia. Il provvedimento era stato emanato per far fronte alla comprovata presenza dell'AIE in Italia. \nAnche se solamente alcune Regioni avevano adottato piani di controllo sistematici che interessavano tutto il patrimonio equino regionale, in effetti risultava soggetta a verifica sanitaria una larga parte del comparto equino nazionale, in particolare tutto il circuito dell'allevamento degli ippodromi e dei concorsi ippici. \nCon l'emanazione della circolare ministeriale n. 3/95 si erano venute a creare le condizioni per un progressivo abbandono dell'attivit\u00e0 di controllo della malattia con l'eccezione di limitati piani territoriali, degli adempimenti correlati alle importazioni da Paesi Terzi e delle autorizzazioni dei riproduttori maschi. \nIn Italia, la malattia \u00e8 tornata in forma clinicamente manifesta nel 2006, a causa di alcune sacche di plasma infetto distribuite in centro-Italia portando alla morte alcuni soggetti. Per la Legge italiana i cavalli vivi importati dall'estero per la macellazione (79'000 capi solo nel 2006) non avevano bisogno di alcun test per l'anemia infettiva, pur provenendo in molti da casi da zone dove l'AIE \u00e8 endemica (per es. Romania). \nNel 2010 veniva emanata l'Ordinanza 8/8/2010 che rimodulava il Piano, confermando il controllo annuale nelle Regioni Abruzzo, Molise, Umbria e Lazio e rendendolo biennale nelle rimanenti Regioni. L'Ordinanza aveva durata biennale ed \u00e8 attualmente scaduta, dall'agosto 2012.\nAd oggi \u00e8 in vigore il Decreto 2 febbraio 2016: Piano nazionale per la sorveglianza ed il controllo dell'Anemia infettiva equina."}
{"id": "762518", "revid": "104458", "url": "https://it.wikipedia.org/wiki?curid=762518", "title": "John Kucera", "text": "Biografia.\nCarriera sciistica.\nStagioni 2000-2008.\nAttivo in gare FIS dal dicembre del 1999, in Nor-Am Cup Kucera esord\u00ec il 6 gennaio 2001 a Lake Louise in discesa libera (71\u00ba) e ottenne il primo podio il 27 febbraio 2004 a Big Mountain in supergigante (3\u00ba). Il 27 novembre 2004 debutt\u00f2 in Coppa del Mondo, a Lake Louise in discesa libera (36\u00ba), e il 12 dicembre successivo conquist\u00f2 la prima vittoria in Nor-Am Cup, nelle medesime localit\u00e0 e specialit\u00e0. Ai successivi Mondiali di Bormio/Santa Caterina Valfurva 2005, sua prima presenza iridata, si classific\u00f2 16\u00ba nella discesa libera, 25\u00ba nel supergigante e 9\u00ba nella combinata; nella stessa stagione 2004-2005 vinse la Nor-Am Cup generale e le classifiche di discesa libera e di supergigante.\nNel 2006 prese parte alla sua unica rassegna olimpica, , piazzandosi 27\u00ba nella discesa libera, 22\u00ba nel supergigante e 17\u00ba nella combinata, e ottenne l'ultima vittoria in Nor-Am Cup, il 15 marzo a Panorama in slalom gigante. Nella stagione 2006-2007 conquist\u00f2 la sua unica vittoria, nonch\u00e9 primo podio, in Coppa del Mondo, il 26 novembre nel supergigante di Lake Louise; ai successivi Mondiali di \u00c5re 2007 si classific\u00f2 31\u00ba nella discesa libera, 30\u00ba nel supergigante, 9\u00ba nello slalom gigante e 32\u00ba nella supercombinata.\nStagioni 2009-2013.\nIl 30 novembre 2008 colse a Lake Louise in supergigante il suo ultimo podio in Coppa del Mondo (2\u00ba) e il 7 febbraio 2009 si laure\u00f2 a sorpresa campione del mondo nella discesa libera ai Mondiali di Val-d'Is\u00e8re: Kucera, oltre ad aver disputato un'ottima prova, fu anche aiutato dalle condizioni meteorologiche scendendo col sole, mentre la gara di molti suoi avversari fu caratterizzata da una minore visibilit\u00e0. Questo risultato era inatteso visto anche che tutti i podi di Kucera in Coppa del Mondo erano arrivati in supergigante, mentre in discesa libera contava solo un 7\u00ba posto come miglior risultato. Nella stessa rassegna iridata, l'ultima della sua carriera, si piazz\u00f2 inoltre 6\u00ba nel supergigante, 44\u00ba nello slalom gigante e non complet\u00f2 la supercombinata.\nLe sue ultime stagioni furono travagliate dagli infortuni: fu lontano dalle gare dal novembre del 2009 al novembre del 2012, per poi infortunarsi nuovamente nell'estate del 2013. In Nor-Am Cup ottenne l'ultimo podio il 10 febbraio 2013 ad Apex in discesa libera (3\u00ba), mentre in Coppa del Mondo prese per l'ultima volta il via il 3 marzo successivo nel supergigante di Lillehammer Kvitfjell (45\u00ba). La sua ultima gara fu il supergigante dei Campionati canadesi 2013, disputato il 25 marzo a Whistler e non completato da Kucera, anche se annunci\u00f2 il ritiro dall'attivit\u00e0 agonistica solo dopo il termine della stagione 2013-2014.\nCarriera da allenatore.\nDopo il ritiro Kucera \u00e8 divenuto allenatore nei quadri della Federazione sciistica canadese.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante\nGS = slalom gigante"}
{"id": "762532", "revid": "77358", "url": "https://it.wikipedia.org/wiki?curid=762532", "title": "Stanislaw Wojciech Wielgus", "text": ""}
{"id": "762533", "revid": "228587", "url": "https://it.wikipedia.org/wiki?curid=762533", "title": "Taitoq", "text": "I Taitoq sono una popolazione tuareg che tradizionalmente agiva nelle regioni dell'Adrar Ahnet. Costituiscono uno dei 3 gruppi nobili della confederazione dell'Ahaggar insieme ai Kel Ghela e ai Teg\u00e9h\u00e9 Mellet.\nSebbene tutti e tre i gruppi nobili discendano, a quanto sembra, da un medesimo lignaggio (si dicono tutti discendenti da Tin Hinan), i Kel Ghela ebbero il sopravvento nella confederazione ed acquisirono per i propri capi il titolo di \"amenukal\", mentre ai capi dei taitoq e Teg\u00e9h\u00e9 Mellet spettava il titolo di \"amghar\"). Ciononostante, le due trib\u00f9 contestarono sempre ogni tentativo di formalizzare in modo rigoroso questa propria posizione di inferiorit\u00e0, e furono soprattutto i Taitoq a cercare, in molte occasioni, di riacquisire uno status a s\u00e9, come trib\u00f9 del tutto indipendente. Per qualche tempo, agli inizi del Novecento, il loro capo, Sidi ag Keradj, si vide riconoscere dai francesi il titolo di \"amenukal\". \nMa la partecipazione dei Taitoq, comandati da Amri ag Sidi Mohammed, alla ribellione di Kaocen nel 1915 cost\u00f2 loro il favore dei Francesi, che li ricondussero sotto il comando dell'amenukal dell'Ahaggar. Insofferenti di queste misure, gran parte dei Taitoq si trasferirono nel Niger, e solo pochi sono oggi rimasti nell'Ahaggar."}
{"id": "762534", "revid": "287204", "url": "https://it.wikipedia.org/wiki?curid=762534", "title": "Stanislaw Wielgus", "text": ""}
{"id": "762541", "revid": "1982", "url": "https://it.wikipedia.org/wiki?curid=762541", "title": "Collettivit\u00e0 d'Oltremare", "text": ""}
{"id": "762542", "revid": "339392", "url": "https://it.wikipedia.org/wiki?curid=762542", "title": "Dipartimento d'Oltremare", "text": ""}
{"id": "762543", "revid": "339392", "url": "https://it.wikipedia.org/wiki?curid=762543", "title": "Dipartimenti d'oltremare", "text": ""}
{"id": "762544", "revid": "1155", "url": "https://it.wikipedia.org/wiki?curid=762544", "title": "Danioinae", "text": ""}
{"id": "762545", "revid": "767487", "url": "https://it.wikipedia.org/wiki?curid=762545", "title": "Carabina Quigley", "text": "Carabina Quigley (\"Quigley Down Under\") \u00e8 un film del 1990 diretto da Simon Wincer. Pur ricompreso nella categoria dei western, la pellicola non \u00e8 ambientata negli USA, ma in Australia.\nTrama.\nFremantle (Australia Occidentale); dopo il 1874 (anno in cui fu prodotto per la prima volta la carabina Sharps Buffalo Rifle 1874, che in versione modificata \u00e8 l'arma del protagonista). L'avventuriero statunitense Matthew \"Carabina\" Quigley giunge dal Wyoming per lavorare per un proprietario terriero australiano, Elliot Marston. Nel porto australiano deve incontrare gli uomini di Marston, affinch\u00e9 lo conducano al ranch, situato ad alcuni giorni di viaggio nell'entroterra. Poco dopo lo sbarco, Quigley presta soccorso ad una giovane prostituta, \"Crazy\" Cora, molestata da alcuni balordi che tentano di trascinarla forzatamente al loro ranch. Dopo una rissa, in cui Quigley ha decisamente la meglio, si scopre che tali soggetti sono proprio gli uomini di Marston. Il gruppo si riappacifica e Quigley si unisce agli uomini per recarsi al ranch. Con lui va anche Cora, che scambia Matthew per un certo Roy.\nDopo alcuni giorni la carovana giunge al ranch Marston Waters. Marston \u00e8 ansioso di conoscere Quigley: il proprietario terriero aveva mesi prima messo un annuncio su tutti i giornali del mondo alla ricerca di un ottimo tiratore di fucile (di cui avrebbe avuto bisogno per difendere il proprio bestiame dagli attacchi dei dingo, i cani selvatici australiani) ed era rimasto impressionato dalla risposta di Quigley, il quale aveva rimandato indietro la carta ove era stampato l'annuncio forata da 5 buchi di pallottola, affermando che erano stati fatti col fucile ad una distanza di 900 iarde (poco pi\u00f9 di 800 metri). Marston chiede una dimostrazione e Quigley mette in luce tutta la propria abilit\u00e0 di tiratore, riuscendo a colpire con il proprio fucile, uno \"Sharps Buffalo Rifle\" modificato a canna lunga, un piccolo secchio posto a centinaia di metri di distanza.\nRimasto sorpreso dalla mira dell'americano, Marston lo assume. La sera a cena Marston rivela a Quigley di essere un appassionato del Far West, soprattutto del celebre Wild Bill Hickok, e gli chiede se, oltre al fucile, \u00e8 pratico del revolver inventato da Samuel Colt. Quigley dichiara di non aver mai saputo cosa farsene, mentre Marston si vanta di essere un ottimo tiratore con la pistola, lasciando trapelare un certo rammarico di non essere anch'egli un pistolero americano. A breve Marston gli spiega in cosa veramente consister\u00e0 il suo lavoro: pi\u00f9 che ai dingo, dovr\u00e0 sparare agli aborigeni della zona (\u00ab\"il popolo pi\u00f9 arretrato del mondo\"\u00bb secondo Marston), che attaccherebbero sovente il bestiame e il ranch. Quigley accoglie la notizia con rabbia e disgusto e, non volendo ovviamente contribuire allo sterminio di un popolo innocente e martoriato, scaraventa Marston fuori dalla sala da pranzo. Gli uomini di Marston circondano subito la casa, cercando di prendere Quigley, il quale viene per\u00f2 tramortito da Kunkurra, un aborigeno che lavora da Marston in qualit\u00e0 di maggiordomo. Solo Cora prende le difese di Quigley, ma in breve i due vengono malmenati e, privi di sensi, trascinati lontani dal ranch a due giorni di viaggio, senza acqua n\u00e9 cibo. Fortunatamente Quigley riprende i sensi un attimo prima che i due uomini di Marston incaricati di abbandonarli nel deserto australiano se ne vadano e, con un trucco, uccide con un coltello uno dei due che si era avvicinato e poi, con lo Sharp strappato dalle mani di questo, uccide con un colpo da lontano il compagno che stava scappando sul carro.\nQuigley e Cora vagano a questo punto nel deserto, sotto il sole cocente, e in breve perdono i sensi. Quando la loro sorte sembra segnata, vengono soccorsi da una trib\u00f9 di aborigeni, presso i quali si ristabiliscono completamente. I due si integrano con i loro soccorritori, conoscendo pi\u00f9 a fondo la straordinaria cultura di questo popolo millenario. In pi\u00f9 Quigley e Cora entrano in maggiore confidenza e lei gli rivela la sua triste storia. La giovane donna, nata in Texas, aveva anni prima inavvertitamente soffocato il proprio figlioletto mettendogli una mano sulla bocca per non farlo piangere, dopo che un gruppo di comanche ubriachi aveva fatto irruzione in casa sua. Al ritorno il marito, Roy, l'aveva condotta al porto pi\u00f9 vicino e messa sulla prima nave in partenza (diretta in Australia), dicendole \u00ab\"Non voglio una donna capace di ammazzare mio figlio per salvarsi la pelle\"\u00bb. Probabilmente tale esperienza aveva condizionato l'integrit\u00e0 mentale di Cora, la quale per buona parte del film scambia Quigley per Roy, credendo che il marito l'avesse perdonata e fosse andato in Australia per riportarla a casa.\nUna mattina la trib\u00f9 viene attaccata da uomini di Marston, che uccidono diversi aborigeni. Quigley imbraccia il fucile e, da una distanza notevole, fa fuori alcuni dei bianchi. Solo uno riesce a fuggire, ma la coppia recupera il cavallo di uno dei cow-boy uccisi. Vagando nel deserto, assistono di l\u00ec a poco ad una scena analoga: altri uomini di Marston stanno spingendo verso una rupe un'altra trib\u00f9 aborigena, al fine di far cadere gli sventurati dal dirupo. Quigley spara ai bianchi, ed anche in questo caso riesce a freddarne diversi, permettendo cos\u00ec a molti aborigeni di salvarsi. Mentre Quigley si fa indicare da un uomo di Marston in fin di vita la direzione verso la citt\u00e0 pi\u00f9 vicina, Cora corre alla base del dirupo, in cerca di superstiti. Con viva sorpresa nota che un bambino, poco pi\u00f9 che neonato, si \u00e8 salvato. Cora lo raccoglie e insieme a Quigley cercano un riparo dove trascorrere la notte. La mattina seguente Quigley si mette in marcia verso il villaggio indicatogli dall'uomo di Marston, lasciando Cora e il bambino aborigeno ad attenderli in una grotta. Al tramonto Quigley giunge al villaggio, un gruppo di poche case lungo la costa dell'Oceano Indiano. Qui trova ristoro dalla famiglia del signor Grimmelman, il quale lo rifornisce di viveri e munizioni. Da Grimmelman, anch'egli contrario allo sterminio degli aborigeni, Quigley viene a conoscenza che i nativi, tra i quali si \u00e8 sparsa la voce dei suoi gesti eroici, lo hanno in segno di riconoscenza ribattezzato \"guerriero dello spirito\". La stessa notte tre uomini di Marston che si trovano nel villaggio riconoscono la sella del cavallo di Quigley, recante lo stemma del ranch, e mettono a ferro e fuoco il paese. Nella sparatoria una casa viene incendiata e la moglie di Grimmelman viene uccisa. Quigley colpisce a morte due degli uomini di Marston e ferisce il terzo, lasciandolo per\u00f2 scappare di modo che dica al suo padrone che Quigley verr\u00e0 a cercarlo, punendolo per tutte le sue malefatte.\nL'indomani Quigley torna da Cora, per la quale la notte precedente \u00e8 stato un vero incubo. Attirati dai vagiti del bambino, un branco di dingo ha assalito i due, ma Cora si \u00e8 ben difesa con la pistola. I tre giungono al villaggio di Grimmelman, dove Cora, pur a malincuore, consegna il bambino ad un gruppo di aborigeni di passaggio. La mattina seguente Quigley parte verso il ranch di Marston. Arroccatosi sulle colline circostanti, spara ripetuti colpi verso il ranch, uccidendo alcuni uomini del proprietario terriero e scatenando il panico tra i superstiti, non pochi dei quali scappano. Dopo una sorta di guerriglia durata per ore, due uomini di Marston, Dobkin e O'Flynn (gli unici sopravvissuti tra quelli non scappati), catturano Quigley e lo portano da Marston. Questi decide di farla pagare a Quigley e inscena una sorta di duello con l'americano. Marston \u00e8 convinto che Quigley non sappia usare la rivoltella e gliene fa collocare una nella fondina. Al duello assistono come \"giudici\" Dobkin e O'Flynn. Quigley \u00e8 tutt'altro che inesperto di revolver e, estratta l'arma a velocit\u00e0 sorprendente, colpisce a morte i tre avversari. Mentre Marston sta spirando, Quigley lo ammonisce dicendo, in allusione alla Colt: \u00ab\"Io ho detto che non sapevo che farmene, non ho mai detto che non sapevo usarla\"\u00bb. Subito dopo l'uccisione di Marston, Kunkurra si avvicina a Quigley e, in segno di scuse e di riconoscenza, gli porge lo \"Sharp\", che gli era stato strappato via al momento della cattura. Quindi, insieme a due ragazze aborigene, costrette a prostituirsi nel ranch, si toglie gli abiti occidentali, per ricongiungersi al proprio popolo.\nA breve giunge al ranch un manipolo di soldati inglesi, al comando del maggiore Ashley-Pitt. L'ufficiale informa Quigley del suo status di ricercato e della sua inevitabile condanna a morte, dichiarandolo in arresto. Le cose tuttavia non vanno come sperate dagli inglesi: un enorme gruppo di aborigeni circonda infatti il ranch, in difesa del suo eroe bianco. Gli inglesi si vedono costretti ad andarsene. Nell'ultima scena Quigley si trova a Fremantle per prendere la prima nave per l'America. Alla biglietteria chiede quando ci sar\u00e0 la prima nave e il bigliettaio risponde che una partir\u00e0 nel pomeriggio per San Francisco, e nel mentre impugna di nascosto una pistola chiedendogli come si chiami e avendo sotto il banco l'avviso della taglia su Quigley. Prima che Quigley risponda appare sulla porta Cora che evidentemente era arrivata con lui in citt\u00e0 e, dopo aver detto al bigliettaio di chiamarsi Roy e di volere due biglietti, bacia la giovane donna con la quale ha deciso di passare il suo futuro in patria.\nProduzione.\nNelle intenzioni originali, \"\"Carabina Quigley\" avrebbe dovuto essere il seguito de \"Il cacciatore di taglie\"\", film del 1980 con Steve McQueen ed Eli Wallach. Il progetto tuttavia salt\u00f2 in seguito alla scoperta del cancro di McQueen, che port\u00f2 di l\u00ec a poco l'attore statunitense alla morte. Fu proprio Selleck, \"pentito\" di aver rifiutato (o meglio, di essere stato costretto a rifiutare, per contratto con la CBS) di interpretare Indiana Jones, ad insistere per riadattare il soggetto e interpretare il personaggio di Matthew Quigley.\nIl film \u00e8 stato girato interamente in Australia, tra il 18 settembre e il 15 dicembre 1989. Usc\u00ec negli Usa il 19 ottobre 1990, incassando poco pi\u00f9 di 20 milioni di dollari."}
{"id": "762553", "revid": "38120", "url": "https://it.wikipedia.org/wiki?curid=762553", "title": "Shang Chi", "text": ""}
{"id": "762554", "revid": "106456", "url": "https://it.wikipedia.org/wiki?curid=762554", "title": "Gerolamo Bonaparte", "text": ""}
{"id": "762555", "revid": "106456", "url": "https://it.wikipedia.org/wiki?curid=762555", "title": "Jer\u00f4me Bonaparte", "text": ""}
{"id": "762564", "revid": "363629", "url": "https://it.wikipedia.org/wiki?curid=762564", "title": "Tafofobia", "text": "La tafofobia (dal greco \"taphos\", sepolcro) \u00e8 una fobia con possibili correlati psicopatologici, derivante dalla paura di essere sepolti vivi, quale risultato dell'errata constatazione della propria morte.\nQuesta paura sembra essere abbastanza rara e appare pi\u00f9 che altro come una forma estrema di claustrofobia. Oltretutto si \u00e8 notato che il picco di tafofobia lo si ritrova in persone anziane che nella loro giovinezza sono rimaste profondamente colpite dalla lettura di racconti ispirati a questo fenomeno. Per questi motivi la tafofobia sembra non rivestire eccessiva rilevanza clinica.\nOrigine del nome.\nIl termine \"tafofobia\" e la relativa patologia soggiacente, sono stati descritti per la prima volta dal medico e psichiatra italiano Enrico Morselli nella sua opera \"Sulla dismorfofobia e sulla tafefobia\", del 1891.\nEdgar Allan Poe era affetto da tafofobia ed ha sovente tradotto questa sua paura nei classici della letteratura del terrore.\nTra leggenda e verit\u00e0.\nPrima dell'avvento della medicina moderna, la paura di essere sepolti vivi non era del tutto irrazionale. Nella storia vi sono stati numerosi casi di persone accidentalmente sepolte vive. Durante il 1800 si \u00e8 visto lo sviluppo della respirazione bocca-a-bocca e di tecniche di defibrillazione per rianimare persone considerate morte, e la Royal Humane Society \u00e8 stata creata come \"Societ\u00e0 per la Rianimazione di Persone Apparentemente Morte\".\nNel 1896 un impresario di pompe funebri americano, T.M. Montgomery, riport\u00f2 che quasi il 2% delle persone riesumate erano senza dubbio vittima di uno stato di morte apparente\".\nAllo scopo di evitare questo macabro evento, alla fine del Settecento, l'anatomista danese Jacques-B\u00e9nigne Winslow, aveva enunciato una serie di possibili riscontri da attuare sul presunto cadavere affinch\u00e9 la diagnosi di morte fosse certa. Fra questi ve n'erano alcuni molto curiosi, come ad esempio: \"versare aceto e sale o urina calda nella bocca\", \"mettere insetti nelle orecchie\" o \"tagliare le piante dei piedi con delle lamette\".\nSono inoltre fiorite molte leggende metropolitane di gente accidentalmente sepolta viva. Leggende che includono elementi come persone entrate in uno stato di letargia per risvegliarsi solo anni dopo e morire di nuovo di una morte orribile, oppure racconti dove venivano aperte bare, in cui si trovava un cadavere con una lunga barba o con le mani alzate e i palmi rivolti all'ins\u00f9, con segni di graffi sulla parete interna della bara. Degna di nota \u00e8 la leggenda della sepoltura prematura di Ann Hill Carter Lee, seconda moglie di Henry Lee III.\nUn'altra leggenda metropolitana, ritenuta falsa, afferma che il detto inglese \"Saved by the bell\" (salvato dal campanello) derivi dalle corde collegate ad un campanello fuori dalla bara, cosicch\u00e9, una persona appena sepolta poteva avvertire di non essere realmente deceduta. Nondimeno la paura di essere sepolti vivi diffuse nei \"Leichenh\u00e4user\" (obitori) tedeschi la pratica di tenere i corpi sotto controllo fino alla comparsa di chiari segni di decomposizione.\nLa paura di essere sepolti vivi fu anche elaborata allo scopo di portare coloro che se lo potevano permettere a comprarsi una \"bara di sicurezza\" per evitare una sepoltura prematura. Queste avevano ad esempio coperchi in vetro, corde con campanelli e tubi collegati all'esterno per poter respirare fino al salvataggio. In particolare, il creatore della bara con il tubo, il tedesco Herr Gutsmuth, si fece seppellire due volte nella sua creazione, per dimostrarne la funzionalit\u00e0.\nLetteratura.\nLa letteratura ha trovato terreno fertile nell'esplorazione della naturale paura di essere sepolti vivi. Una delle storie dell'orrore di Edgar Allan Poe, \"La sepoltura prematura\", parla di una persona che soffre di tafofobia. Altre storie di Poe sulle sepolture premature sono \"La caduta della casa degli Usher\" e \"Il barile di Amontillado\". Nel 1999 Einaudi pubblica \"Sepolto vivo! - Quindici racconti dalle tenebre\", una raccolta di racconti sul tema della tafofobia a cura di Enrico Badellino, con la collaborazione di Sandro Caparrini. Contiene opere di grandi autori, come il gi\u00e0 citato Edgar Allan Poe, Th\u00e9ophile Gautier (\"Onuphrius o le fantastiche vessazioni di un ammiratore di Hoffman\"), Gustave Flaubert (\"Rabbia impotente\"), \u00c9mile Zola (\"La morte di Olivier B\u00e9caille\"), Guy de Maupassant (\"Il tic\"), Rudyard Kipling (\"La strada cavalcata di Morrowbie Jukes\"), Cesare Donati (\"Fior di giacinto\"), Ambrose Bierce (\"Uno dei dispersi\"), Gustav Meyrink (\"L'urna di S. Gingolph\"), Edith Nesbit (\"I cinque sensi\"), Edith Wharton (\"La signorina Mary Pask\"), Clark Ashton Smith (\"La seconda sepoltura\"), Cornell Woolrich (\"Notte d'incubo\"), Robert Bloch (\"Una questione d'identit\u00e0\") e Nelly Kaplan (\"Le coordinate dell'amore\").\nNel 1964 infine Dario Fo ne realizz\u00f2 un'interpretazione farsesca nella sua pi\u00e8ce \"\" parlando di \u00abferetrofobia\u00bb.\nFilm e televisione.\nIl film \"Buried - Sepolto\" \u00e8 interamente ambientato dentro una cassa in cui il protagonista \u00e8 stato rinchiuso e sepolto. Nel film \"\", il personaggio interpretato da Uma Thurman viene sepolta viva e ricorrer\u00e0 alle arti marziali per uscirne, rievocando una scena tipica da \"zombie movie\".\nNell'episodio \"Quarantena\" (4x13) della serie televisiva statunitense \"Alias\" la protagonista viene rinchiusa viva in una bara.\nNell'episodio \"Sepolto vivo\" della serie tv statunitense \"CSI - Scena del crimine\" un agente della scientifica, Nick Stokes, viene rapito e sepolto vivo.\nIl film che forse pi\u00f9 esplicitamente tratta di questo tema \u00e8 \"Sepolto vivo\" del regista Roger Corman, girato nel 1962. La macabra trama \u00e8 quella di un uomo alle prese con la tafofobia e con i tentativi di scongiurare, attraverso la costruzione di un mausoleo sofisticatissimo, l'eventuale pericolo. Ma gli eventi saranno imprevedibili.\nNella telenovela portoghese, \"Leg\u00e0mi\", l'ultima puntata termina con la sepoltura della perfida Diana in vita, la quale ha finto la sua morte per potersi vendicare della sorella, del cognato e del figlio appena sarebbe stata liberata. Nonostante avesse un complice che avrebbe dovuto disotterrarla per compiere il suo ultimo piano, egli morir\u00e0 a causa di un incidente stradale. Diana, tentando invano di chiamare aiuto, morir\u00e0 asfissiata sotto terra. \nIn un episodio del \"cartoon\" \"A Tutto Reality\", si scopre che Gwen soffre di tafofobia."}
{"id": "762566", "revid": "38120", "url": "https://it.wikipedia.org/wiki?curid=762566", "title": "Oliver e Company", "text": ""}
{"id": "762567", "revid": "38120", "url": "https://it.wikipedia.org/wiki?curid=762567", "title": "Oliver and Company", "text": ""}
{"id": "762568", "revid": "38120", "url": "https://it.wikipedia.org/wiki?curid=762568", "title": "Oliver and company", "text": ""}
{"id": "762570", "revid": "38120", "url": "https://it.wikipedia.org/wiki?curid=762570", "title": "Oliver e company", "text": ""}
{"id": "762574", "revid": "38120", "url": "https://it.wikipedia.org/wiki?curid=762574", "title": "Oliver &amp; company", "text": ""}
{"id": "762577", "revid": "339392", "url": "https://it.wikipedia.org/wiki?curid=762577", "title": "Megascreen", "text": ""}
{"id": "762578", "revid": "15756", "url": "https://it.wikipedia.org/wiki?curid=762578", "title": "Christoph Gruber", "text": "Biografia.\nStagioni 1995-2000.\nGruber in Coppa Europa esord\u00ec il 14 febbraio 1995 a Radstadt, piazzandosi 44\u00ba in supergigante, e colse la prima vittoria, nonch\u00e9 primo podio, nella discesa libera di Saalbach-Hinterglemm del 7 marzo successivo; nello stesso mese ai Mondiali juniores di Voss vinse la medaglia d'oro nello slalom gigante e nella combinata. Nel 1997-1998 vinse la classifica di supergigante della Coppa Europa e nella stagione successiva esord\u00ec in Coppa del Mondo nel supergigante di Aspen del 27 novembre, piazzandosi al 14\u00ba posto. Quell'anno in Coppa Europa fu 2\u00ba nella classifica generale e 3\u00ba in quelle di supergigante e di slalom gigante.\nNel 1999-2000 vinse la Coppa Europa, fu 2\u00ba nella classifica di discesa libera e 3\u00ba in quella di supergigante; in quella stagione conquist\u00f2 anche la sua ultima vittoria (nella discesa libera di Les Orres del 26 gennaio) e l'ultimo podio (2\u00ba nel supergigante del Passo del Tonale del 4 marzo) nel circuito continentale.\nStagioni 2001-2005.\nLo sciatore tirolese ottenne il suo primo podio in Coppa del Mondo il 3 dicembre 2000 nel supergigante di Beaver Creek classificandosi al 2\u00ba posto, mentre la prima vittoria avvenne due settimane dopo, il 21 dicembre nello slalom gigante di Bormio. Ai Mondiali di Sankt Anton 2001, suo esordio iridato, fu 19\u00ba nel supergigante e 12\u00ba nello slalom gigante; a fine stagione risult\u00f2 2\u00ba nella classifica della Coppa del Mondo di supergigante, staccato di 174 punti dal vincitore Hermann Maier, dopo aver ottenuto complessivamente tre podi con due vittorie tra le quali quella nell'impegnativo supergigante della Kandahar di Garmisch-Partenkirchen il 28 gennaio.\nDebutt\u00f2 ai Giochi olimpici invernali a , dove si classific\u00f2 20\u00ba nella discesa libera, 7\u00ba nel supergigante e 5\u00ba nello slalom gigante; l'anno dopo ai Mondiali di Sankt Moritz fu 14\u00ba nel supergigante, mentre nella rassegna iridata di Bormio/Santa Caterina Valfurva 2005 non complet\u00f2 la prova di slalom gigante. Sempre nel 2005, il 20 febbraio, Gruber vinse nuovamente il supergigante della Kandahar.\nStagioni 2006-2010.\nIl 29 gennaio 2006 vinse per la terza volta in carriera il supergigante di Coppa del Mondo di Garmisch-Partenkirchen; nel prosieguo della stagione prese parte ai XX Giochi olimpici invernali di , suo congedo olimpico, piazzandosi 19\u00ba nel supergigante, mentre nella stagione successiva colse il suo miglior piazzamento iridato in carriera: 4\u00ba nel supergigante di \u00c5re 2007, dove non complet\u00f2 invece lo slalom gigante.\nAi suoi ultimi Mondiali, Val-d'Is\u00e8re 2009, non complet\u00f2 la prima manche dello slalom gigante. Il 21 febbraio 2008 vinse a Whistler la sua ultima gara di Coppa del Mondo (nonch\u00e9 suo ultimo podio), un supergigante, e si conged\u00f2 dal massimo circuito internazionale con il 29\u00ba posto ottenuto nella discesa libera di Bormio del 29 dicembre 2009. La sua ultima gara in carriera fu la discesa libera di Coppa Europa disputata il 7 gennaio 2010 a Wengen, che chiuse al 22\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante"}
{"id": "762579", "revid": "344503", "url": "https://it.wikipedia.org/wiki?curid=762579", "title": "Agnieszka Holland", "text": "Carriera.\nDi origine ebraica da parte di padre, esordisce alla regia all'inizio degli anni settanta, ma il suo primo film di successo \u00e8 \"Attori provinciali\" (\"Aktorzy Prowincjonalni\"), girato nel 1978, con il quale nel 1980 vince il premio della critica al Festival di Cannes. La Holland ha ottenuto due candidature all'Oscar per \"Raccolto amaro\" (\"Bittere Ernte\", 1985), nella categoria del migliore film straniero, e per \"Europa Europa\" (1990), per la migliore sceneggiatura non originale. La regista polacca ha inoltre diretto Leonardo DiCaprio e David Thewlis nel film \"Poeti dall'inferno\" (\"Total Eclipse\") nel 1995. Lavora anche per la televisione, avendo diretto episodi delle serie televisive \"The Wire\", \"House of Cards\", \"Cold Case\", \"Treme,\" \"The Killing e The First\"."}
{"id": "762580", "revid": "339392", "url": "https://it.wikipedia.org/wiki?curid=762580", "title": "Megaschermo", "text": ""}
{"id": "762584", "revid": "1342115", "url": "https://it.wikipedia.org/wiki?curid=762584", "title": "Fracchia", "text": ""}
{"id": "762589", "revid": "124257489", "url": "https://it.wikipedia.org/wiki?curid=762589", "title": "Auld Lang Syne", "text": "Auld Lang Syne, nota in Italia come Valzer delle candele, oppure Il canto dell'addio nello scautismo, \u00e8 una canzone tradizionale scozzese diffusissima nei paesi di lingua inglese, dove viene cantata soprattutto nella notte di capodanno per dare l'addio al vecchio anno e in occasione di congedi, separazioni e addii (per esempio dai compagni di classe alla fine di un corso di studi, o dai commilitoni al termine del servizio militare, o dai colleghi di lavoro in occasione del pensionamento, o ancora per salutare gli amici conosciuti in vacanza al momento del rientro).\nIl testo della canzone \u00e8 un invito a ricordare con gratitudine i vecchi amici e il tempo lieto passato insieme a loro.\nStoria.\nIl titolo della canzone, \"Auld Lang Syne\", \u00e8 un'espressione scozzese ormai accolta nei dizionari della lingua inglese, dove \u00e8 tradotta letteralmente come \"old long since\", o, in modo meno letterale ma pi\u00f9 corretto, \"the good old days\" nel senso de \"i bei tempi andati\".\nNel 1792 Robert Burns, poeta nazionale scozzese, pubblic\u00f2 \"Select Collection of Original Scottish Airs\", un libro che raccoglieva circa 100 ballate scozzesi da lui trascritte e rielaborate. Tra queste figurava \"Auld Lang Syne\" riadattato in forma di valzer. La melodia originale della canzone sarebbe invece opera del compositore piemontese Davide Rizzio.\nIn Scozia \u00e8 tradizionalmente cantata nel corso delle celebrazioni di Hogmanay, il Capodanno scozzese. Insieme agli emigranti scozzesi si diffuse in tutta la Gran Bretagna e negli Stati Uniti d'America.\nDal 1896 \u00e8 documentata negli archivi dei giornali statunitensi l'usanza sulle due sponde dell'Atlantico di salutare l'anno nuovo sulle note di \"Auld Lang Syne\".\nIl direttore d'orchestra Guy Lombardo contribu\u00ec a rendere popolare il pezzo in America e a legarlo indissolubilmente ai festeggiamenti di Capodanno, eseguendola annualmente, a partire dal 1929 e per pi\u00f9 di 30 anni, nel corso di una popolarissima trasmissione radiofonica e televisiva di fine anno.\nNegli Stati Uniti \u00e8 considerata la canzone della vigilia di Capodanno (\"The New Year's Eve song\") per eccellenza ed \u00e8 stata incisa da innumerevoli artisti in decine di versioni, spesso diversissime tra loro: da quella ormai classica dell'orchestra di Guy Lombardo fino a quella psichedelica di Jimi Hendrix, passando per Louis Armstrong, Frank Sinatra, i Platters, i Beach Boys, Bruce Springsteen, Elvis Presley, Billy Joel, Susan Boyle, Mariah Carey (che ne ha inciso una versione dance-pop, con il titolo \"Auld Lang Syne (The New Year's Anthem)\"), Lea Michele, Rod Stewart, Girlschool, John McDermott, James Taylor e altri.\nPopolarissima anche fuori del mondo anglosassone, la melodia di \"Auld Lang Syne\" in Italia \u00e8 spesso chiamata \"Il valzer delle candele\"; in Francia \u00e8 conosciuta con il titolo \"Ce n'est qu'un au revoir\" (\"Non \u00e8 che un arrivederci\"), con testo francese; in Corea del Sud era addirittura la musica dell'inno nazionale \"Aegukga\", prima che il compositore Ahn Ik Tae scrivesse una nuova melodia sul testo preesistente; in Giappone \u00e8 la base melodica di \"Hotaru no hikari\" (\"La luce delle lucciole\"), un celebre inno studentesco.\nQuesta canzone \u00e8 diffusa anche nello scautismo. Ne fu scritta una versione da usare come canto ufficiale del Jamboree mondiale del 1947, a Moisson (Francia); il Jamboree \u00e8 un campo scout mondiale, e quello del 1947 fu il primo dopo la fine della II guerra mondiale."}
{"id": "762592", "revid": "481666", "url": "https://it.wikipedia.org/wiki?curid=762592", "title": "Guy Lombardo", "text": "Biografia.\nStudi\u00f2 violino e nel 1917 form\u00f2 una sua banda musicale, the Royal Canadians. Dal 1929 cominci\u00f2 a dirigere la sua orchestra nel corso del concerto di fine anno, trasmesso radiofonicamente in tutto il paese.\nSoprannominato ironicamente \"il re del corno\" per la sua predilezione per i toni caldi e malinconici di questo strumento e deriso dai critici per la sua musica di facile impatto, ebbe una grandissima popolarit\u00e0 per il suo modo di dirigere quella che venne definita \"la musica pi\u00f9 dolce al di fuori del paradiso\" (\"the sweetest music this side of heaven\").\nNel 1944 il suo disco \"It's Love-Love-Love\" raggiunse la prima posizione nella Billboard Hot 100 per due settimane.\nNel 1975 apparve nel ruolo di se stesso nell'episodio \"La notte di San Silvestro\" (\"The Adventure of Auld Lang Syne\") della serie televisiva poliziesca \"Ellery Queen\".\nNel 1976 regala l'ultima soddisfazione, esibendosi presso il teatro comunale di Treviso. \nViene citato nel cartone animato \"Yellow Submarine\" da un Bieco Blu.\nCitato nel fumetto \"Robert Moses. Il Signore segreto di New York\", di Pierre Christin e Olivier Balez, pag. 59, BAO Publishing."}
{"id": "762603", "revid": "1228162", "url": "https://it.wikipedia.org/wiki?curid=762603", "title": "Emilio Visconti Venosta", "text": "Biografia.\nI primi anni.\nFiglio di Francesco (1797-1846) e Paola Borgazzi (m. 1864), e fratello maggiore del patriota Giovanni Visconti Venosta, Emilio studi\u00f2 al Liceo classico Giuseppe Parini a Milano e successivamente frequent\u00f2 la facolt\u00e0 di giurisprudenza a Pavia, poi intraprese la politica prima con i repubblicani e poi con i cavouriani. Spos\u00f2 Maria Luisa Alfieri di Sostegno, parente sia di Vittorio Alfieri sia di Cavour.\nDiscepolo di Mazzini, prese parte a tutte le cospirazioni anti-austriache fino alla sollevazione di Milano il 6 febbraio 1853, per divergenze d'idee con Mazzini, quest'ultimo si separ\u00f2 dalla \"cospirazione ufficiale\" con una lettera indirizzata allo stesso. Continu\u00f2 comunque la sua propaganda anti-austriaca, rese un buon servizio alla causa nazionale; infastidito dalla polizia austriaca, fu quindi obbligato nel 1859 a rifugiarsi a Torino e, durante la guerra con l'Austria di quell'anno, fu nominato da Cavour commissario del Re nelle forze garibaldine.\nMinistro degli Esteri.\nEletto deputato nel 1860, accompagn\u00f2 Farini in missioni diplomatiche a Modena e Napoli e fu quindi inviato a Londra e Parigi per ragguagliare i governi inglese e francese sulla situazione italiana. Come riconoscimento per la diplomazia usata in questa occasione, Cavour gli confer\u00ec un incarico stabile al Ministero degli Esteri. In seguito Visconti Venosta fu nominato Segretario generale del Ministero dal conte Pasolini. Alla morte di questi, divenne ministro degli Esteri il 24 marzo 1863 nel governo Minghetti;ebbe l'importante ruolo di non far restare l'Italia isolata politicamente (specialmente dopo la presa di Roma avvenuta 7 anni dopo la sua nomina), divenne famoso per la celebre frase \"indipendenti sempre isolati mai\". Nella veste di ministro e nel 1864 sottoscrisse la \"convenzione di settembre\" con la Francia sulla \"questione romana\".\nTerminata la funzione di ministro con la caduta di Minghetti nell'autunno nel 1864, nel marzo 1866 fu inviato dal nuovo capo del governo La Marmora a Costantinopoli come \"ministro del re\", ma venne quasi immediatamente richiamato e nominato di nuovo ministro degli esteri da Ricasoli. Assunto l'incarico all'indomani della battaglia di Custoza, riusc\u00ec ad evitare che parte del debito dell'impero austriaco venisse trasferito all'Italia in aggiunta al debito veneziano. La fine del governo Ricasoli nel febbraio 1867 lo priv\u00f2 per un po' del suo incarico, ma ridivenne ministro degli esteri nel dicembre 1869 entrando nel governo Lanza-Sella; mantenne il dicastero anche nel successivo governo Minghetti, fino alla fine del governo della Destra, nel 1876.\nDurante questo lungo periodo, fu chiamato a condurre i delicati negoziati connessi con la guerra franco-prussiana, l'occupazione di Roma e la conseguente fine del potere temporale del papa, la legge delle Guarentigie e le visite di Vittorio Emanuele II a Vienna e Berlino. In occasione del suo matrimonio con la figlia del marchese Alfieri di Sostegno, nipote di Cavour, il re gli attribu\u00ec il titolo di marchese. Per un certo periodo rimase in Parlamento, all'opposizione, e il 7 giugno 1886 fu nominato senatore. Risale allo stesso anno la sua nomina a presidente dell'Accademia di Brera, carica che ricopr\u00ec per ben due mandati, fino al 1897. Successivamente ne acquis\u00ec il titolo di presidente onorario.\nNel 1894, dopo sedici anni di assenza dalla politica attiva, fu scelto come l'arbitro italiano nella disputa del mare di Bering; nel 1896 accett\u00f2 un'altra volta il dicastero degli esteri nel governo Di Rudin\u00ec in un momento in cui i rovesci nella guerra di Abissinia e la pubblicazione di notizie di fonte abissina avevano reso la posizione italiana estremamente difficile. La sua prima preoccupazione fu migliorare le relazioni tra Italia e Francia, contrattando con Parigi un accordo riguardo Tunisi. Durante i negoziati sulla questione di Creta e la guerra greco-turca del 1897 assicur\u00f2 all'Italia un ruolo significativo in ambito europeo e appoggi\u00f2 Lord Salisbury nel risparmiare alla Grecia la perdita della Tessaglia.\nSi ritir\u00f2 nuovamente a vita privata nel maggio 1898, dimettendosi per questioni di politica interna, ritornando per\u00f2 in carica nel maggio 1899, sempre come ministro degli esteri, nel secondo governo Pelloux, e vi rimase anche nel successivo governo Saracco, fino alla caduta di questo nel febbraio 1901. Durante questo periodo dedic\u00f2 la sua attenzione soprattutto al problema della Cina e al mantenimento dell'equilibrio nel Mar Mediterraneo e nell'Adriatico. In tal senso concluse un patto con la Francia per cui si lasciava tacitamente mano libera agli italiani a Tripoli, mentre l'Italia non avrebbe interferito nella politica francese in Marocco; riguardo all'Adriatico, raggiunse un accordo con l'Austria garantendo lo \"status quo\" in Albania.\nGli ultimi anni.\nPrudenza e sagacia, insieme a un'ineguagliabile esperienza in politica estera, gli consentirono di assicurare all'Italia la massima influenza possibile nelle questioni internazionali, guadagnandosi la stima unanime delle diplomazie e governi europei. Come riconoscimento per i suoi meriti di servizio, fu nominato Cavaliere dell'Annunziata da Vittorio Emanuele III di Savoia in occasione della nascita della principessa Iolanda Margherita di Savoia, il 1\u00ba giugno 1901.\nNel febbraio 1906 fu il delegato italiano nella conferenza di Algeciras. Lo scopo della conferenza era mediare tra Francia e Germania, nella prima crisi marocchina, e assicurare il rimborso di un ingente prestito concesso al Sultano nel 1904. Ad Algeciras Visconti Venosta rese evidenti le contraddizioni della politica degli austro-tedeschi nei confronti dell'Italia, non potendo costoro sostenere che la Triplice Alleanza non avesse efficacia nelle questioni mediterranee e contemporaneamente richiedere all'Italia di appoggiare il tentativo di penetrazione tedesca in Marocco.\nBibliografia.\n\"Parte di questo testo \u00e8 la traduzione dell'articolo presente sull'Enciclopedia Britannica del 1911 ora di pubblico dominio.\""}
{"id": "762605", "revid": "410799", "url": "https://it.wikipedia.org/wiki?curid=762605", "title": "Grotte di Villanova", "text": "Col termine generico di grotte di Villanova vengono indicate le principali grotte che si aprono nell'area di Villanova delle Grotte (frazione di Lusevera, in provincia di Udine).\nIn una piccola area delle Prealpi Giulie compresa fra il massiccio dei Monti La Bernadia e la catena del Gran Monte sono state scoperte numerose cavit\u00e0 fra cui le maggiori sono la \"Grotta Doviza\", la \"Grotta Nuova di Villanova\", la \"Grotta Egidio Feruglio\" e l\"'Abisso Vigant\". Le prime tre cavit\u00e0 si aprono nel territorio del comune di Lusevera, la quarta in quello di Nimis. Altre grotte si aprono nel territorio di Taipana (Monteaperta, ...).\nLe grotte dell'area di Villanova sono state esplorate da intere generazioni di speleologi a partire dalla seconda met\u00e0 del XIX secolo. Attualmente sono stati esplorati e rilevati oltre quindici chilometri di gallerie.\nGrotta Doviza.\nLa grotta Doviza o \"Tazajama\" si apre nei pressi di Villanova delle Grotte (Lusevera, Udine) con tre ingressi posti sul versante destro della valle Ta pot Cletia. La lunghezza delle gallerie esplorate finora \u00e8 superiore a tre chilometri. La grotta, particolarmente complessa, si sviluppa su pi\u00f9 livelli. I rami principali sono percorsi da alcuni ruscelli che si uniscono nel Salone delle Confluenze. Le prime esplorazioni della grotta Doviza risalgono alla seconda met\u00e0 del XIX secolo (1876), ma l'esplorazione ed il rilievo topografico pi\u00f9 completi risalgono al primo decennio del Novecento ad opera di Giovanni Battista De Gasperi. All'epoca delle prime esplorazioni erano noti solamente due ingressi, definiti come Superiore ed Inferiore. La pianta topografica e la descrizione della cavit\u00e0 vennero pubblicate nel 1916 sulla monografia Grotte e Voragini del Friuli nell'ambito della rivista Mondo Sotterraneo del Circolo Speleologico ed Idrologico Friulano. Nella seconda met\u00e0 del Novecento ulteriori contributi al rilievo topografico della grotta vennero da speleologi di diverse associazioni friulane ed isontine. La scoperta del terzo ingresso della cavit\u00e0 \u00e8 avvenuta nel 2007.\nGrotta Nuova di Villanova.\nLa grotta Nuova di Villanova si trova esattamente in corrispondenza dell'abitato di Villanova delle Grotte (Lusevera).\nLa Grotta Nuova \u00e8 particolarmente interessante poich\u00e9 si tratta di una delle maggiori cavit\u00e0 di contatto conosciute: si sviluppa infatti al contatto fra una bancata di flysch ed una di conglomerato calcareo. Le gallerie principali sono caratterizzate da una tipica sezione trapezoidale, col soffitto in conglomerato, pareti in flysch e fondo coperto da sedimenti.\nLa grotta venne scoperta nel 1925 da un abitante del luogo, Pietro Negro. Quasi subito egli fond\u00f2 insieme ad altri locali il Gruppo Esploratori e Lavoratori delle Grotte di Villanova, che esplor\u00f2 la cavit\u00e0 e la rese accessibile al pubblico attraverso un accesso artificiale. Ancora oggi le visite guidate alla grotta sono gestite dalla stessa associazione locale.\nGrotta Tirfor.\nScoperta nel 2013 questa cavit\u00e0 \u00e8 stata in seguito dedicata a Bernardo Chiappa, storico presidente del Circolo Speleologico Idrologico Friulano, associazione che ha svolto le esplorazioni e le attivit\u00e0 di ricerca scientifica all'interno della grotta. Al momento sono noti quattro ingressi della cavit\u00e0 e lo sviluppo della parte esplorata supera i 6 km complessivi.\nAbisso Vigant.\nL'abisso Vigant \u00e8 una cavit\u00e0 che si apre nei pressi di borgo Vigant, in comune di Nimis. \u00c8 costituita da un inghiottitoio, diversamente dalle tipiche entrate a pozzo. Con 10 verticali abbastanza semplici si arriva a una profondit\u00e0 di meno 254 metri.\nGrotte di Monteaperta.\nGrotta \"pod Lanisce\" (semi-allagata) presso la localit\u00e0 Ponte Sambo, grotte \"del Briec e del Cel\u00f2\" (sopra Debellis), grotta \"della Divia J\u00e1ma\" (sopra la pod Bi\u00e9la Sk\u00e1la a Monteaperta)."}
{"id": "762607", "revid": "6923", "url": "https://it.wikipedia.org/wiki?curid=762607", "title": "Berliner Verkehrsbetriebe", "text": "La Berliner Verkehrsbetriebe (letteralmente: \"Imprese berlinesi di trasporto\"), nota anche con la sigla BVG, \u00e8 un'azienda tedesca che gestisce il trasporto pubblico (esclusa la rete \"S-Bahn\") nella citt\u00e0 di Berlino.\nStoria.\nLa societ\u00e0 venne fondata il 1\u00ba gennaio 1929 con il nome \"Berliner Verkehrs-AG\" (BVG) (\"Trasporti berlinesi\"), dalla fusione della \"Berliner Stra\u00dfenbahn-Betriebs-GmbH (\"Servizio Tranviario Berlinese\")\", che gestiva la rete tranviaria, con la \"Allgemeine Berliner Omnibus AG\" (ABOAG), che gestiva i servizi automobilistici, e la \"Gesellschaft f\u00fcr elektrische Hoch- und Untergrundbahnen in Berlin\", che gestiva la metropolitana (\"U-Bahn\").\nIl 1\u00ba gennaio 1938 la societ\u00e0 mut\u00f2 nome in \"Berliner Verkehrs-Betriebe\", mantenendo la sigla BVG.\nSuccessivamente alla divisione della citt\u00e0 in 2 parti, poich\u00e9 la BVG aveva sede nei settori occidentali (e precisamente nel distretto di Sch\u00f6neberg), il 1\u00ba agosto 1949 l'amministrazione del settore sovietico fond\u00f2 una compagnia con lo stesso nome, nota ad ovest come \"BVG (Ost)\"; questa societ\u00e0 cambi\u00f2 nome nel 1969, divenendo \"VEB Kombinat Berliner Verkehrsbetriebe\" (BVB).\nDal 1984 la BVG gest\u00ec il servizio ferroviario sulla \"S-Bahn\" di Berlino Ovest, dismesso dall'amministrazione ferroviaria orientale \"Deutsche Reichsbahn\", cedendolo infine nel 1995 alla nuova \"Deutsche Bahn\".\nLa BVG di Berlino Ovest e la BVB di Berlino Est furono unificate successivamente alla riunificazione tedesca, il 1\u00ba gennaio 1992, formando l'attuale \"Berliner Verkehrsbetriebe\" (BVG).\nOrganizzazione.\nOrganigramma.\nLa BVG \u00e8 parte del consorzio VBB (\"Verkehrsverbund Berlin-Brandenburg\", Associazione dei trasporti Berlino-Brandeburgo) gestita totalmente dal Governo Federale di Berlino.\nArea di gestione.\nL'area dei trasporti pubblici gestiti dalla BVG copre la capitale tedesca, ad eccezione di alcune linee automobilistiche e tramviarie periferiche gestite da altre societ\u00e0.\nEsercizio.\nLinee.\nL'azienda gestisce 9 linee di metropolitana, una rete di complessivi 144,2\u00a0km con 192 stazioni, 27 tranvie (187,7\u00a0km), 161 autolinee (1271\u00a0km) e inoltre 6 linee di battelli (6,9\u00a0km).\nParco aziendale.\nLa flotta della BVG \u00e8 formata da 1361 vagoni di metropolitana, 602 tram e 1426 autobus.\nSede centrale.\nLa sede centrale della BVG fu per decenni in un imponente edificio su Potsdamer Stra\u00dfe, nel quartiere di Sch\u00f6neberg; dal 2008 la societ\u00e0 si \u00e8 trasferita nel complesso direzionale \"Trias\", nel quartiere di Friedrichshain, in Holzmarktstra\u00dfe, tra il Michaelbr\u00fccke e il Jannowitzbr\u00fccke."}
{"id": "762618", "revid": "425388", "url": "https://it.wikipedia.org/wiki?curid=762618", "title": "Il terzo scimpanz\u00e9", "text": ""}
{"id": "762639", "revid": "92723", "url": "https://it.wikipedia.org/wiki?curid=762639", "title": "Arkadi Strugackij", "text": ""}
{"id": "762640", "revid": "339392", "url": "https://it.wikipedia.org/wiki?curid=762640", "title": "Boris Strugackij", "text": ""}
{"id": "762645", "revid": "106169749", "url": "https://it.wikipedia.org/wiki?curid=762645", "title": "Campi d'Annibale", "text": "I Campi di Annibale sono una localit\u00e0 interna al territorio del comune di Rocca di Papa.\nEtimologia del nome.\nIl nome della localit\u00e0 \u00e8 attribuibile al fatto che il generale Annibale, quando procedette con la sua avanzata cartaginense verso Roma, si ferm\u00f2 in questa zona, accampandosi. Altre fonti identificano questo nome con Annibale Annibaldi, dei signori della Molara.\nGeografia.\nLa geografia della localit\u00e0 \u00e8 riassumibile in due punti:"}
{"id": "762651", "revid": "1705737", "url": "https://it.wikipedia.org/wiki?curid=762651", "title": "Alpi meridionali", "text": "Le Alpi meridionali sono una catena montuosa che si sviluppa lungo la costa occidentale dell'Isola del Sud, in Nuova Zelanda. Il nome si applica generalmente all'intero sistema montuoso, bench\u00e9 sia a sua volta composto da alcune catene pi\u00f9 piccole, che hanno un loro proprio nome. Il punto pi\u00f9 alto delle Alpi meridionali \u00e8 costituito dal Monte Cook, che si eleva per 3.754 metri, mentre altri 16 picchi superano la quota dei 3.000 m s.l.m..\nDescrizione.\nGran parte della catena montuosa \u00e8 protetta sotto forma di parco nazionale (per esempio i Westland National Park, Mount Aspiring National Park e Aoraki/Mount Cook National Park). Le Alpi meridionali contengono circa 360 ghiacciai, il pi\u00f9 grande dei quali \u00e8 il ghiacciaio Tasman, lungo 29 chilometri. Le Alpi meridionali vennero cos\u00ec battezzate da James Cook il 23 marzo 1770, che ne descrisse \"l'altezza prodigiosa\". Precedentemente ne aveva parlato anche Abel Tasman nel 1642, nella sua descrizione dell'Isola del Sud.\nDal punto di vista geologico le Alpi meridionali sono situate su un confine di placca e fanno parte della cosiddetta Cintura di fuoco. La faglia alpina, da cui hanno avuto origine queste montagne, si svilupp\u00f2 circa 25-30 milioni di anni fa come risultato dello scontro fra la placca indo-australiana e la placca pacifica, con quest'ultima che cominci\u00f2 a scorrere sotto la prima. Le Alpi meridionali continuano ad essere spinte verso l'alto da questa pressione tettonica che causa frequenti terremoti, ma l'erosione montuosa procede ad una velocit\u00e0 approssimativamente simile, il che comporta che la catena montuosa non si stia innalzando col passare del tempo.\nA causa della sua orientazione perpendicolare ai venti prevalenti (che provengono da ovest), le Alpi meridionali creano condizioni eccellenti per gli amanti del volo con l'aliante. La citt\u00e0 di Omarama, sottovento rispetto alle montagne, \u00e8 conosciuta a livello mondiale proprio per questo motivo. I venti prevalenti formano anche quello che \u00e8 conosciuto come \"Nor'west arch\", una struttura meteorologica tipica dell'Isola del Sud in cui l'umidit\u00e0 \u00e8 spinta al di sopra delle montagne, formando un arco di nuvole in un cielo limpido da ogni altra parte. Questo fenomeno \u00e8 spesso visibile nei mesi estivi presso le regioni neozelandesi di Canterbury e Otago."}
{"id": "762671", "revid": "93556", "url": "https://it.wikipedia.org/wiki?curid=762671", "title": "Dorothy Coburn", "text": "Biografia.\nApparve in diversi film muti di Stanlio e Ollio. L'autore Walt Coburn era suo zio, mentre Robert Coburn Sr., fondatore del \"Circle C Ranch\" in Montana, era suo nonno.\nDorothy nacque a Great Falls (Montana), ma crebbe a Prescott (Arizona). Suo padre, \"Wallace\", era un produttore di film western, sua madre si chiamava Ann Reifenrath Coburn. La sua filmografia consiste di sedici film muti prodotti dagli Hal Roach studios, ma lavor\u00f2 anche come controfigura di Ginger Rogers in molti dei suoi film musicali con Fred Astaire. Si ritir\u00f2 dal cinema nei primi anni trenta.\nMuore nel 1978 e viene sepolta nel Grand View Memorial Park Cemetery di Glendale."}
{"id": "762672", "revid": "73843", "url": "https://it.wikipedia.org/wiki?curid=762672", "title": "AdBlock", "text": "AdBlock \u00e8 un'estensione creata dallo statunitense Michael Gundlach per il blocco della pubblicit\u00e0 e il filtraggio dei contenuti per i browser Google Chrome, Firefox, Opera, Safari ed Edge. AdBlock permette agli utenti di impedire che siano visualizzati alcuni elementi della pagina, come le pubblicit\u00e0 online che spesso intasano la navigazione. AdBlock \u00e8 attualmente l'estensione pi\u00f9 popolare per Google Chrome. Secondo un articolo del \"The New York Times\", l'estensione \u00e8 stata creata l'8 dicembre 2009 (il giorno in cui a Google Chrome \u00e8 stato aggiunto il supporto per le estensioni). Il supporto per Safari \u00e8 stato aggiunto nel giugno 2010.\nAdBlock non va confuso con Adblock Plus, che deriva da parte del codice del precedente plugin per Chrome, AdThwart.\nCronologia delle versioni.\nLa versione 2.1 ha aggiunto il supporto multilingue. Attualmente AdBlock supporta pi\u00f9 di 25 lingue.\nLa versione 2.4 riporta molti miglioramenti in termini di prestazioni - in particolare, l'estensione \u00e8 due volte pi\u00f9 veloce, usando meno memoria per ogni scheda del browser aperta.\nCon la versione 2.5, l'estensione blocca il download di tutte le risorse pubblicitarie, inclusi gli annunci nei video e in Flash (obsoleto dal 31 dicembre 2021).\nNel febbraio 2021 la versione pi\u00f9 aggiornata \u00e8 la 4.32.0.\nFiltri.\nAdBlock supporta nativamente le iscrizioni ai filtri di Adblock Plus. Le iscrizioni possono essere aggiunte dall'elenco delle liste consigliate nella scheda \"Liste dei filtri\" della pagina delle opzioni di AdBlock, o cliccando su un link di iscrizione di AdBlock.\nGli utenti possono anche aggiungere i propri filtri nella scheda \"Personalizza\" della pagina delle opzioni; possono bloccare un dato elemento dal menu contestuale (tasto destro) oppure usando l'apposito pulsante nella barra degli strumenti.\nPartnership con Amnesty International.\nIl 12 marzo 2016, a sostegno della Giornata mondiale contro la censura informatica e in collaborazione con Amnesty International, invece di bloccare gli annunci pubblicitari, AdBlock ha sostituito gli annunci con banner collegati ad articoli sul sito web di Amnesty, scritti da eminenti sostenitori della libert\u00e0 di parola come Edward Snowden, per aumentare la consapevolezza della censura online imposta dal governo e dei problemi di privacy digitale in tutto il mondo.\nAdBlock per Firefox.\nIl 13 settembre 2014 il team di AdBlock ha rilasciato una versione per gli utenti di Firefox, trasferita dal codice per Google Chrome, rilasciata con la stessa licenza software gratuita dell'originale Adblock.L'estensione \u00e8 stata rimossa il 2 aprile 2015 da un amministratore su Mozilla Add-ons. \nL'articolo della knowledge base del sito ufficiale del 7 dicembre 2015 afferma che con la versione 44 o successiva di Firefox desktop e Firefox Mobile , AdBlock non sar\u00e0 supportato. L'ultima versione di Adblock per queste piattaforme funzioner\u00e0 con le versioni precedenti di Firefox. \nAdBlock \u00e8 stato rilasciato di nuovo su Mozilla Add-on il 17 novembre 2016. \nAggiramento di Adblock.\nEsistono metodi per aggirare Adblock e Adblock Plus (ad esempio alcuni plugin per Wordpress) ma anche per aggirare l'anti-Adblock stesso."}
{"id": "762673", "revid": "125413613", "url": "https://it.wikipedia.org/wiki?curid=762673", "title": "Deportivo Alav\u00e9s", "text": "Il Deportivo Alav\u00e9s, noto pi\u00f9 semplicemente come Alav\u00e9s, \u00e8 una societ\u00e0 calcistica spagnola con sede nella citt\u00e0 basca di Vitoria-Gasteiz, militante nella Primera Divisi\u00f3n del campionato spagnolo di calcio. Fondato nel 1921, gioca le proprie partite casalinghe allo stadio di Mendizorrotza, impianto da 19 840 posti a sedere.\nIl club sal\u00ec alla ribalta internazionale nel 2001, quando raggiunse la finale di Coppa UEFA, persa contro gli inglesi del Liverpool al golden goal (4-5). Nella stagione 2016-2017 la squadra \u00e8 arrivata in finale di Coppa del Re, persa contro il Barcellona per 1-3.\nStoria.\nDalla fondazione al 1970.\nIl Deportivo Alav\u00e9s nacque nel 1921 con il nome di \"Sport Friends Club\", ma il 21 gennaio dello stesso anno il nome fu cambiato in quello attuale, che significa semplicemente \"Sportivo Alav\u00e9s\": \"alav\u00e9s\" \u00e8 il nome in spagnolo degli abitanti della provincia basca di cui Vitoria-Gasteiz \u00e8 capoluogo, l'\u00c1lava appunto.\nL'Alav\u00e9s disput\u00f2 il suo primo campionato nella stagione 1920-1921 in seconda divisione, ma per attendere la prima promozione si dovette attendere il torneo 1929-30, quando la squadra approd\u00f2 nella Primera Divisi\u00f3n, dove rimase solo per tre stagioni. Segu\u00ec la retrocessione nella \"Tercera divisi\u00f3n\" (la quarta serie del calcio spagnolo) e il club sfior\u00f2 in diverse occasioni il fallimento.\nAnni 1970, 1980 e 1990.\nAnni dopo l'Alav\u00e9s riconquist\u00f2 la Segunda Divisi\u00f3n, affermandosi come uno degli undici pi\u00f9 forti della categoria negli anni settanta.\nCiononostante la promozione in prima divisione non arriv\u00f2 e la stagione 1989-90 rappresent\u00f2 un punto critico nella storia della societ\u00e0 di Vitoria, passata sotto il controllo di una nuova cordata di finanziatori. In questi anni la squadra arriv\u00f2 a disputare per cinque anni consecutivi i play-off per la promozione in Segunda Divisi\u00f3n senza mai riuscire a conquistare l'obiettivo se non il 21 giugno 1995. Dopo altri tre anni di militanza in seconda serie, al termine della stagione 1997-1998 riconquist\u00f2 la Primera Divisi\u00f3n dopo 42 anni. Nel 1998 raggiunse per la prima volta la semifinale della Coppa del Re.\nGli anni in massima serie e in Europa.\nLa prima stagione in Primera dopo tanti anni di assenza fu piuttosto difficile, ma la salvezza ottenuta (per un solo punto) fu la fortuna del club, che nel 1999-2000 conquist\u00f2 un insperato quanto meritato sesto posto, con conseguente qualificazione in Coppa UEFA, traguardo storico per la societ\u00e0 basca. La stagione dell'Alav\u00e9s fu impreziosita da due vittorie contro il Barcellona.\nNel 2000-2001 l'Alav\u00e9s concluse il campionato al decimo posto e, all'esordio nel palcoscenico europeo, fu protagonista di una storica cavalcata in Coppa UEFA. Nella prima sfida europea, l'Alav\u00e9s elimin\u00f2 i turchi del , poi estromise tutte le avversarie incontrate (l' agli ottavi di finale, i connazionali del Rayo Vallecano ai quarti e il Kaiserslautern in semifinale), arrivando a qualificarsi per la finale contro il , giocata al Westfalenstadion di Dortmund il 16 maggio 2001. A prevalere furono gli inglesi al termine di una memorabile partita, chiusasi con il risultato di 5-4 al golden goal. Alle reti di Babbel e Gerrard segu\u00ec il temporaneo 2-1 di Iv\u00e1n Alonso, poi McAllister su calcio di rigore riallung\u00f2 le distanze al 41'. Nei primi minuti della ripresa, tra il 48' e il 51', Javi Moreno pareggi\u00f2 da 3-1 a 3-3 con una doppietta (il secondo gol con un potente calcio di punizione rasoterra). Fowler al 73' sigl\u00f2 il nuovo vantaggio al Liverpool, che si port\u00f2 sul 4-3, ma all'89' il gol di testa di Jordi Cruyff riport\u00f2 la situazione in equilibrio e si and\u00f2 ai supplementari sul clamoroso punteggio di 4-4. Al 117', con l'Alav\u00e9s appena rimasto in nove contro undici per l'espulsione del capitano Antonio Karmona (precedentemente era stato espulso, sempre con doppia ammonizione, Magno Mocelin), il difensore Geli devi\u00f2 sfortunatamente di testa nella propria porta una punizione di McAllister, consegnando ai \"Reds\" la loro terza Coppa UEFA. Alla squadra basca, allenata da Jos\u00e9 Manuel Esnal, fu comunque tributato l'applauso unanime, non solo di tutto il pubblico presente al Westfalenstadion, ma di tutti gli appassionati di calcio.\nNell'annata seguente (2001-2002) l'Alav\u00e9s si classific\u00f2 settimo in campionato, qualificandosi nuovamente per la Coppa UEFA, dove stavolta ebbe meno successo, venendo eliminato dal Be\u015fikta\u015f. Nel 2002-2003 la squadra retrocesse in Segunda Divisi\u00f2n. Il 26 gennaio 2003 il club celebr\u00f2 la propria centesima vittoria nella Liga sconfiggendo per 3-1 il Valladolid e nel 2003-2004 fu semifinalista in Coppa del Re.\nRilevato dall'uomo d'affari Dmitrij Pietrman, il club riguadagn\u00f2 la massima divisione il 12 giugno 2005, ma poi termin\u00f2 il 2005-2006 al 18\u00ba posto, retrocedendo nuovamente in Segunda Divisi\u00f3n per un punto dopo aver cambiato tre allenatori. Piterman, in contrasto con i giocatori e con i tifosi, si defil\u00f2 nel 2007, con il club sull'orlo del collasso economico per via di un debito di 25 milioni di euro. Nel 2009 l'Alav\u00e9s precipit\u00f2 in Segunda Divisi\u00f3n B, la terza divisione spagnola, dove rimase per quattro anni prima di risalire in seconda serie, sotto la gestione del nuovo proprietario Jos\u00e9 Antonio Querejeta.\nDopo sette anni di \"purgatorio\", al termine della stagione 2015-2016 la squadra torn\u00f2 in Primera dopo 10 anni di assenza, superando in classifica all'ultima giornata il Legan\u00e9s.\nIl 10 settembre 2016, sconfiggendo per 2-1 il Barcellona, l'Alav\u00e9s ottenne la prima vittoria nella Liga dopo il ritorno in massima serie. Il 7 febbraio 2017 si \u00e8 qualificato per la prima volta per la finale della Coppa del Re eliminando il Celta Vigo in semifinale, ma \u00e8 stato poi sconfitto dal .\nColori e simboli.\nColori.\nI colori sociali dell'Alav\u00e9s sono il bianco e il blu. La compagine storicamente indossa maglie a strisce verticali bianco-azzurre, le cui dimensioni hanno variato nell'arco degli anni, pantaloncini blu e calzettoni generalmente bianchi e blu. La prima divisa storica del 1921 era in realt\u00e0 una maglia a met\u00e0 bianco-blu con calzettoni e calzoncini neri. Il nero fu abbandonato gi\u00e0 dalla met\u00e0 degli anni '20, per fare spazio a blu e bianco, ma \u00e8 stato ripreso recentemente. Come divise alternative le scelte invece sono state molto differenti a seconda delle stagioni.\nL'attuale fornitore tecnico \u00e8 Nike e prevede una tenuta classica bianco-blu ed una divisa da trasferta rosso-scura in onore della stemma provinciale dell'Alava e dei vini pregiati della Rioja Alavesa.\nLe divise alternative in Coppa UEFA.\nPer l'esperienza europea in UEFA l'Alav\u00e9s ha utilizzato sempre divise diverse dalle classiche bianco-blu rompendo quindi con la tradizione del club e destinando queste ultime alle competizioni domestiche. Per tutta la UEFA 2000-01 l'Alav\u00e9s ha giocato con una particolare divisa rosa-nero, che richiamasse in Europa i vini della regione di Vitoria, con appunto come sponsor la Rioja Alavesa. Erano inoltre impressi sulla maglia i nomi dei soci abbonati al club. Nella finale col Liverpool invece i giocatori dell'Alav\u00e9s hanno indossato una livrea che richiamava fortemente le tenute classiche del Boca Juniors. Nell'altra partecipazione in Europa (2002-2003) le divise erano interamente color vino.\nStrutture.\nStadio.\nL'Alav\u00e9s gioca nell'stadio Mendizorrotza, che si trova nella citt\u00e0 di Vitoria-Gasteiz, capitale dell'\u00c1lava. L'impianto fu inaugurato nel 1924: ha 19.940 posti e il campo misura 105 x 68 m. Viene solitamente soprannominato \"El Glorioso\" (il Glorioso).\nSociet\u00e0.\nMuseo.\nAl Deportivo Alav\u00e9s \u00e8 anche dedicato un museo inaugurato agli inizi del 2005. Vi si possono trovare trofei come il Secondo Posto in Coppa UEFA e una placca in cui si qualifica la tifoseria dell'Alav\u00e9s come la migliore d'Europa. Sono anche presenti due sale di 60 m\u00b2 per esposizioni temporanee che possono essere richieste dagli artisti che volessero esporre le proprie opere. Il museo rimane per\u00f2 sempre chiuso d'estate e potr\u00e0 essere visitato esclusivamente su appuntamento che pu\u00f2 essere fissato telefonando agli uffici della societ\u00e0.\nDeportivo Alav\u00e9s B.\nEsiste anche un club affiliato al Deportivo Alav\u00e9s, il Deportivo Alav\u00e9s B. Fondato anch'esso nel 1921, gioca nella \"Tercera Divisi\u00f3n\" (Gruppo 4). Gioca i match casalinghi nello stadio \"Instalaciones de Ibaia\" (2.500 posti a sedere).\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 alla 2018-2019 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Iv\u00e1n Alonso a quota 16, mentre il miglior marcatore \u00e8 Javi Moreno con 6 gol.\nStatistiche di squadra.\nA livello internazionale la miglior vittoria \u00e8 il 5-1 ottenuto contro il nella semifinale della Coppa UEFA 2000-2001, mentre la peggior sconfitta il 5-4 subito dal nella finale della stessa manifestazione.\nRosa 2021-2022.\n\"Rosa e numerazione aggiornate al 31 gennaio 2022.\""}
{"id": "762674", "revid": "73843", "url": "https://it.wikipedia.org/wiki?curid=762674", "title": "Capability", "text": "Il termine capability \u00e8 un concetto utilizzato nella sicurezza informatica ed \u00e8 uno dei modelli di sicurezza esistenti. Una capability (conosciuta anche come chiave) \u00e8 un token di autorit\u00e0 comunicabile e non falsificabile. Essa consiste in un valore che fa riferimento ad un oggetto insieme a una collezione di diritti di accesso. Un programma utente che viene eseguito su un sistema operativo basato su capability deve utilizzare una capability per accedere ad un oggetto.\nUn sistema di sicurezza basato su capability \u00e8 il principio di design che permette ai programmi utente lo scambio diretto delle capabilities seguendo il principio del privilegio minimo, e all'infrastruttura del sistema operativo di rendere questi passaggi efficienti e sicuri.\nAnche se molti sistemi operativi implementano meccanismi che assomigliano alle capabilities, solitamente non offrono il supporto per lo scambio delle capabilities tra entit\u00e0 come metodo principale di autorizzazione e distribuzione dei diritti di accesso. Al contrario quest'ultimo \u00e8 proprio lo scopo di un sistema basato su capability.\nQuesto sistema di sicurezza utilizza un approccio contrastante rispetto a quello introdotto dai domini gerarchici di protezione.\nIl termine capability, come viene utilizzato in questo articolo, non va confuso con l'omonima parola associata a POSIX 1e/2c. Quest'ultimo \u00e8 un sistema che prevede privilegi meno raffinati e non trasferibili tra processi.\nIntroduzione.\nLe capabilities hanno l'obiettivo di migliorare la sicurezza dei sistemi sostituendo riferimenti falsificabili. Questi ultimi (per esempio un percorso) identifica un oggetto, ma non specifica quali sono i suoi permessi e quale programma detiene quel riferimento. Di conseguenza, il sistema operativo necessita di validare ogni tentativo di accedere all'oggetto in riferimento tramite access control list (ACL). In un sistema con capability, invece, il semplice possesso di una capability permette al programma di utilizzare l'oggetto riferito in conformit\u00e0 con i permessi specificati dalla capability. In teoria, un sistema operativo basato su capability rimuove completamente la necessita di utilizzare le access control list o altri meccanismi simili.\nUna capability \u00e8 tipicamente implementata come una struttura dati privilegiata che consiste in una sezione che specifica i diritti di accesso e una sezione che identifica univocamente l'oggetto da raggiungere. L'utente non accede direttamente alla struttura dati o all'oggetto, ma attraverso un puntatore. In pratica, viene utilizzato in maniera simile a un descrittore di file di un sistema operativo tradizionale, ma per accedere a ogni oggetto nel sistema. Le capabilities sono tipicamente memorizzate dal sistema operativo in una lista, implementando alcuni meccanismi che prevengono al programma di modificare direttamente il contenuto della capability (come anche per falsificare diritti di accesso e modificare l'oggetto a cui si punta).\nUn programma che possiede capabilities pu\u00f2 eseguire funzioni su esse, come condividerle con altri programmi, realizzare una versione con meno privilegi o eliminarle completamente. Il sistema operativo deve fare in modo che solo alcune specifiche operazioni possano essere eseguite sulle capabilities nel sistema, in maniera da poter mantenere l'integrit\u00e0 della sicurezza.\nEsempi.\nUna capability \u00e8 definita come un riferimento protetto ad un oggetto la quale garantisce al processo la possibilit\u00e0 (in inglese appunto \"capability\") di interagire con l'oggetto in determinati modi. Questi includono leggere il dato associato all'oggetto, modificare l'oggetto, eseguire il dato dell'oggetto come processo e altri possibili permessi di accesso. La capability consiste in un riferimento che identifica un oggetto particolare e un insieme di uno o pi\u00f9 diritti.\nSupponiamo che, nella memoria di un processo utente, esistono le seguenti stringhe:\n etc/passwd\nAnche se questo identifica un unico oggetto nel sistema, questo non specifica i diritti di accesso e quindi non si tratta di una capability. Supponiamo quindi che ci siano i seguenti due valori:\n /etc/passwd\n O_RDWR\nQuesto identifica un oggetto e un insieme di permessi di accesso, ma non si tratta ancora una capability perch\u00e9 il possesso di questi valori per un processo utente non permette di capire se l'accesso e legittimo.\nOra ipotizziamo di far eseguire al processo questa riga di codice:\n int fd = open(\"etc/passwd\", O_RDWR);\nLa variabile codice_1 ora contiene un indice di un descrittore di file contenuto nella tabella dei descrittori di file del processo. Il descrittore di file \"\u00e8\" la capability. La sua esistenza della tabella all'interno del processo \u00e8 una condizione sufficiente per dichiarare che per il processo in questione l'accesso all'oggetto \u00e8 legittimo. Una funzionalit\u00e0 chiave di questa modalit\u00e0 \u00e8 che la tabella dei descrittori si trova nella memoria kernel e quindi non pu\u00f2 essere direttamente manipolata dal programma utente.\nCondivisione tra processi.\nNei sistemi operativi tradizionali, i programmi spesso comunicano tra di loro e la memoria utilizzando riferimenti come nei primi due esempi sopra. I nomi dei percorsi sono spessi passati come parametri di linea di comando, inviati via socket e salvati su disco. Questi riferimenti non sono capabilities e vanno validati prima dell'uso.\nNei sistemi basati su capability, le capabilities stesse sono passate tra processi e memoria utilizzando un sistema conosciuto dal sistema operativo con lo scopo di mantenere l'integrit\u00e0 di queste capabilities.\nBibliografia.\nRiferimenti in lingua inglese:\nRiferimenti in italiano:"}
{"id": "762675", "revid": "767487", "url": "https://it.wikipedia.org/wiki?curid=762675", "title": "Arti e Mestieri", "text": "Gli Arti &amp; Mestieri (Arti e Mestieri), noti anche come arti + mestieri, sono un gruppo musicale di rock progressivo italiano e di jazz-rock.\nFormatisi nel 1974 a Torino per opera di Furio Chirico, ex batterista dei The Trip e de I Ragazzi del Sole, Arturo Vitale, Gigi Venegoni, Giovanni Vigliar e Marco Gallesi dal gruppo \"Sogno Di Archimede\". In seguito la formazione si complet\u00f2 con l'inserimento del tastierista degli allora \"Mystics\" Beppe Crovella; il gruppo \u00e8 tuttora in attivit\u00e0.\nIl loro stile per certi aspetti si accosta al contesto progressive, ma senz'altro l'impronta che hanno lasciato dietro di s\u00e9 negli anni, profuma molto di jazz. Lo stile pu\u00f2 essere definito, a seconda, sia come \"classical progressive rock\" seppur con utilizzo di armonie di Jazz avanzato, che come jazz rock sinfonico, in quanto la band utilizza armonie sinfoniche raramente presenti nel semplice Jazz-rock.\nStoria del gruppo.\nLa band ha iniziato la sua carriera nel 1974 con il sostegno di due figure chiave di quel periodo: il manager Franco Mamone ed il discografico Gianni Sassi (Cramps Records).\nEsordiscono al Parco Lambro di Milano nel 1974 al Festival del Re Nudo, la cosiddetta \"Woodstock italiana\", con la formazione composta da Furio Chirico (batteria), Beppe Crovella (piano, organo, mellotron, sintetizzatore), Marco Gallesi (basso), Gigi Venegoni (chitarra, sintetizzatore), Giovanni Vigliar (violino, voce), Arturo Vitale (sassofono soprano e baritono, clarinetto, vibrafono).\nIn seguito conoscono Gianni Sassi, che li arruol\u00f2 nella sua Cramps Records. \"Tilt\", il primo album, fu registrato a Roma, e divenne immediatamente un classico del prog rock per la sua originalit\u00e0. Seguirono tour nei teatri con la Premiata Forneria Marconi, il ritorno al festival di Re Nudo al Parco Lambro e tour con i Gentle Giant e gli Area.\nL'anno successivo pubblicarono \"Giro di valzer per domani\" (Cramps Records, 1975), il secondo album, che punta una maggiore enfasi sul jazz rock. In questo album canta Gianfranco Gaza, precedentemente con i Procession, scomparso nel 1986.\nSubito dopo l'ideazione (ma non realizzazione) di quello che avrebbe dovuto essere il loro terzo album (\"Necropoli\"), abbiamo il primo ridimensionamento della band con l'uscita di Gigi Venegoni e Marco Gallesi, che si impegnarono rispettivamente nel Venegoni &amp; Co ed Esagono.\nIl terzo album \"Quinto stato\" vede la luce nel 1979, quando ormai il genere progressive rock andava scemando di interesse e l'epoca d'oro poteva dirsi definitivamente chiusa. Infatti la band cambia il proprio assetto continuamente, e conta all'attivo 11 LP tra studio, live e collezioni, e numerosi concerti.\nL'album, ideato da Furio Chirico e Mario Gallesi, affronta in maniera pi\u00f9 decisa rispetto al passato i problemi sociali e i temi dell'insoddisfazione giovanile. Per \u201cquinto stato\u201d si intende, infatti, emarginazione e impossibilit\u00e0 di inserirsi in una societ\u00e0 che non ha pi\u00f9 valori n\u00e9 regole, se non quelle della prevaricazione e della sopraffazione a ogni livello. Musica e testi molto duri contraddistinguono questa opera che, seppur non all'altezza delle precedenti, risulta comunque convincente.\nNell'incisione \u00e8 da segnalare la presenza alle tastiere di Marco Cimino, gi\u00e0 membro degli Zauber e degli Errata Corrige e quella di Flavio Boltro alla tromba. Venegoni, che nell'album compare solo in un brano, abbandona il gruppo per dedicarsi esclusivamente a Venegoni &amp; Co., formazione con cui incide due apprezzati album.\nDopo altri quattro anni di silenzio, il gruppo riappare nel 1983, completamente rivoluzionato nell'organico, con un album intitolato \"Acquario\". Insieme a Furio Chirico sono presenti Antonino Salerno (tastiere), Umberto Mari (basso), Luigi Tessarollo (chitarra), Guido Scategni (fiati) e Sirio Merlo (sax). Il jazz-rock proposto \u00e8 interamente strumentale e con frequenti interplay puramente jazzistici. A due anni di distanza segue \"Children's Blues\", anch'esso strumentale e con soluzioni ancora pi\u00f9 vicine al jazz. La formazione \u00e8 nuovamente cambiata: con Chirico, Salerno e Mari stavolta ci sono Mario Petracca (chitarra), Claudio Bonade'(sax), Gigi Mucciolo (tromba) e Johnny Capriuolo (trombone).\n\u00c8 da segnalare, ancora, la pubblicazione nei primi mesi del 1990 del CD Live, con brani tratti da \"Tilt\" eseguiti in concerto nel maggio del 1974 a Torino e contenente, inoltre, l'inedito \"Comin' Here To Get You\", firmato da Vigliar.\nReunion.\nNegli anni Novanta, la band viene riformata con 5 membri originali, Furio Chirico alla batteria, Luigi Venegoni alla chitarra, Beppe Crovella alle tastiere, Marco Gallesi al basso, Arturo Vitale al sax e Marco Cimino alle tastiere. Dopo alcuni concerti, Arturo Vitale lascia la band e viene sostituito dal violinista Corrado Trabujo.\nNel 2000, viene pubblicata una delle pi\u00f9 importanti opere della band, \"Murales\". Nel 2001, \"Articollezione\" - una raccolta di brani inediti del primo periodo pieno di melodie vocali, mentre \"Live 1974/2000\", pubblicato nel 2003, un cd doppio dal vivo.\nL'anno seguente, Marco Gallesi lascia il posto a Roberto Cassetta (che suonava in tour con Carl Palmer e Ian Pace, e ha partecipato come turnista con Don Airey e Steve Morse) al basso e voce. Poi un famoso chitarrista italiano, Slep (che aveva lavorato con il signor Heckstall Smith e De Gregori in Germania e negli Stati Uniti) ha sostituito Luigi Venegoni (che aveva deciso di continuare come solista) il suono del gruppo si avvicina a quello delle origini.\nNel 2003, con Roberto Cassetta al basso e voce e Slep alla chitarra, il gruppo instancabilmente esegue concerti in Italia e partecipa al Prog Day, uno dei festival pi\u00f9 importanti degli Stati Uniti.\nL'anno seguente, escono due album, \"Prog Day\" ed \"Estrazioni\".\nNel marzo 2004, con Marco Roagna alla chitarra che sostituisce Slep e al sax soprano Warren Dale come ospite, \ndanno una superba prestazione al Baja Prog di Mexicali, in Messico. Dopo il Baja Prog, il sassofonista Alfredo Ponissi si unisce alla band ufficialmente.\nNel 2005, sono di nuovo al Baja Prog, questa volta come \"headliner\" del festival. La scaletta della band include\nun nuovo vocalist, Iano Nicol\u00f2 (cantante dei Cantina Sociale). Nel giugno dello stesso anno, arti&amp;mestieri vengono invitati per la prima volta nella Terra del Sol Levante 2 concerti audio e video registrati, al Teatro Club Citt\u00e0 di Kawasaki, in Giappone. Il CD \"First Live in Japan\" viene pubblicato in Giappone da Disc Union, negli Stati Uniti MoonJune Records\u00a0 e in Italia per l'Electromantic Music. Lautaro Acosta, uno dei pi\u00f9 promettenti giovani violinisti italiani, si unisce ufficialmente la band. Nel 2006, partecipano al In Progress One, uno dei pi\u00f9 importanti festival di musica progressiva in Sardegna Italia.\nA met\u00e0 del 2009 l'uscita mondiale di \"Il Grande Belzon\" un mini album progressive, che contiene 1 pezzo strumentale e 3 cantati (due in italiano e uno in inglese) ispirato dalla vita dell'esploratore italiano Giovanni Belzoni, un personaggio che ricorda l'eroe filmico Indiana Jones. Belzoni inizi\u00f2 a lavorare come \"uomo forte\" in un circo, poi divent\u00f2 un archeologo e infine un famoso egittologo. I testi delle canzoni di questo album sono stati scritti interamente dal giornalista e scrittore Marco Zatterin.\nIl primo semestre del 2010 ha visto la partecipazione del gruppo in tre dei principali festival di rock progressivo nel mondo, il Prog'Sud a Marsiglia in Francia, Verona Prog Fest a Verona, Rock in Umbria, in 2011 Traffic a Torino in Italia, in 2013 Gouveia Art Rock a Gouveia in Portogallo. Al Verona Prog Fest si sono presentati con due ospiti speciali, due grandi stelle del rock progressivo inglese, il violinista David Cross (King Crimson) e il sassofonista David Jackson (Van Der Graaf Generator), in quell'anno Roberto Cassetta viene sostituito al basso da Roberto Puggioni, bassista eclettico e molto apprezzato.\nNel 2011 rientra definitivamente nella band Gigi Venegoni che in coppia con Marco Roagna, il 5 novembre 2011 sono di nuovo in concerto partecipando all' Italian Progressive Rock Festival I in Giappone al Teatro Club Citt\u00e0 di Kawasaki, registrando un live che verr\u00e0 prodotto da Sfera Entertainment e pubblicato da Ma.Ra.Cash Records in copia con un DVD di un secondo concerto, questa volta avvenuto in Italia al 2 Days Prog+1 a Veruno, video registrato il 2 settembre 2011 ospiti questa volta Mel Collins al sax e David Cross al violino, entrambi dei King Crimson.\nIl 2013/14 vede l'uscita di \"Universi Paralleli\" con cui si celebrano i 40 anni della nascita della storica band omaggiando \"Tilt\"; \"Universi Paralleli\" \u00e8 uscito per il mercato italiano nel settembre 2015 per l\u2019etichetta storica Cramps Records, (Distribuzione Sony Music Italy) ma \u00e8 stato pubblicato prima in Giappone per la Major King Records, dove \u00e8 stato definito il miglior album di un gruppo storico di progressive Italiano.\nNell'anniversario del Quarantennale della storia musicale della band, nel 2015, gli Arti &amp; Mestieri partecipano al The Best Of Italian Rock, presso il teatro Club Citt\u00e0 a Tokyo, in Giappone; in quell'occasione l'intera performance viene registrata per la collana \"Live In Japan THE BEST OF ITALIAN ROCK\". Il concerto viene eseguito con un organico di 10 musicisti tra i quali i quattro componenti storici originali: Furio Chirico, Gigi Venegoni, Beppe Crovella ed Arturo Vitale, oltre ad un ospite speciale: Mel Collins dei King Crimson, con l'esecuzione degli arrangiamenti originali dei capolavori storici \"Tilt\" (1974) e \"Giro di valzer per domani\" (1975), \"Universi Paralleli\" (2015), alcuni brani tratti da \"Murales\" (2000), un brano dei King Crimson ed infine una registrazione dal vivo del brano \"Gravit\u00e0 9.81\" con testo originale, cantata da Lino Vairetti degli Osanna al Moncalieri Jazz festival a Moncalieri in Torino in Italia.\nIl Cofanetto degli \"The Best Of Italian Rock - Live In Japan\" \u00e8 stato pubblicato in Giappone dalla Major storica King Records nel dicembre 2017, distribuito in tutto il mondo.\nNel 2019, nasce il progetto concertistico \u201dEssentia\u201d, la prima sfida del gruppo focalizzata sulla loro essenza musicale pi\u00f9 jazzistica, giocando con grande equilibrio tra la melodia di ispirazione mediterranea, l\u2019armonia sempre ricercata ed aperta e il ritmo intenso ed originale, con una formazione in quintetto che comprende due componenti storici della formazione originale, Furio Chirico e Gigi Venegoni, insieme a Piero Mortara, Lautaro Acosta e Roberto Puggioni.\nIl 2020 vede l'uscita di \"Essentia LIVE IN JAPAN (Jazz Rock Legends LIVE IN JAPAN)\", una magnifica produzione discografica; l'intera registrazione del concerto degli Arti &amp; Mestieri del 18 maggio 2019 al Jazz Rock Legends in Giappone, il quarto clamoroso ritorno della band nella terra del Sol Levante. Uno splendido cofanetto di tre supporti (2 CD e un DVD) racchiude tutta l'opera oltre all'esecuzione di due brani improvvisati nel finale mozzafiato dell'evento, suonati insieme a Patrizio Fariselli - Area Open Project: \u201cThe Wind Cries Mary\u201d (J.Hendrix) e \u201cKing Kong\u201d (F.Zappa); due protagonisti, due gruppi leggendari della storia della musica italiana, un percorso portato avanti sempre con coerenza, integrit\u00e0 intellettuale ed artistica. Uscita prevista fine ottobre, contemporaneamente con la storica major-label King Records e dalla gloriosa Warner Music Italy.\nVerr\u00e0 inoltre prodotta un\u2019edizione limitata e numerata in vinile esclusivamente dalla Warner Music Italy."}
{"id": "762680", "revid": "37401", "url": "https://it.wikipedia.org/wiki?curid=762680", "title": "Gambetto Gibbins", "text": "Il gambetto Gibbins, spesso chiamato anche gambetto Bronstein, \u00e8 un'apertura del gioco degli scacchi. Questo impianto deriva dalle mosse:\nIl gambetto Gibbins viene considerato estremamente stravagante, nonch\u00e9 deleterio per il Bianco che lo imposta. Le sue mire infatti sono di costruire un centro solido dopo le mosse 2\u2026Cxg4 3.e4. Ciononostante il Nero non dovrebbe soffrire granch\u00e9 questa formazione di pedoni centrali, n\u00e9 il lieve ritardo di sviluppo, dato che il Bianco ha indebolito in maniera cruciale la sua ala di re, dove un arrocco sarebbe disastroso. Per tutte queste considerazioni, questa apertura non viene mai usata a grandi livelli."}
{"id": "762683", "revid": "1480390", "url": "https://it.wikipedia.org/wiki?curid=762683", "title": "Tugela", "text": "Il Tugela (o Thukela) \u00e8 un fiume del Sudafrica, che alimenta le alte cascate del Tugela. \u00c8 il pi\u00f9 grande fiume della provincia sudafricana dello KwaZulu-Natal. Nasce dal Mont-aux-Sorces, nei Monti dei Draghi, da cui nascono anche l'Orange e il Vaal. Ha una lunghezza complessiva di 520\u00a0km, e sfocia nell'oceano Indiano. Non \u00e8 navigabile.\nIl Tugela riceve numerosi tributari originari dei Drankensberg, fra cui il Klip, il Mooi e il Buffalo. Altri tributari includono il Sundays (che nasce nei monti Biggarsberg), l'Ingagani (che proviene da sudovest) e il Blood River (\"fiume di sangue\", proveniente da nordest, che prende il nome da una celebre battaglia fra Boeri e Zulu, combattuta nel 1838)."}
{"id": "762691", "revid": "113878647", "url": "https://it.wikipedia.org/wiki?curid=762691", "title": "Gianni Schicchi de' Cavalcanti", "text": "Era un cavaliere e non si conoscono molte notizie storiche circa la sua figura, ma a partire dalla citazione dantesca i successivi commentatori hanno ritratto una sua biografia che in larga parte ricalca il passo dell'Inferno (XXX, vv. 32-33 e 42-45). Nella bolgia dei falsari egli \u00e8 condannato per la \"falsificazione di persona\" cio\u00e8 per aver imbrogliato gli altri prendendo il posto di Buoso Donati il Vecchio.\nLa questione raccontata ampiamente dai chiosatori, seppur con qualche differenza ma sostanzialmente uguale, \u00e8 che questo Schicchi fosse famoso per le imitazioni delle persone e che quando mor\u00ec il ricchissimo vedovo e senza figli Buoso, egli, su richiesta dell'amico Simone Donati, nipote di Buoso, si intrufol\u00f2 nel letto del defunto poco dopo la sua scomparsa e chiamato un notaio dett\u00f2 testamento a favore di Simone, che venne puntualmente ratificato. Per s\u00e9 pare che si facesse intitolare solo una giumenta (citata da Dante) che \u00e8 un indice del carattere burlesco e \"da novella\" dell'accaduto.\nA partire da questa storia, e con caratteri stilistici decisamente pi\u00f9 lievi e ameni, Giacomo Puccini compose l'opera comica \"Gianni Schicchi\", rappresentata nel 1918. Altra opera teatrale famosa \u00e8 la commedia \"Gianni Schicchi\" di Gildo Passini che debutt\u00f2 con successo a Milano nel 1922 al teatro Olympia, messo in scena dalla Compagnia Talli-Melato-Betrone."}
{"id": "762695", "revid": "226458", "url": "https://it.wikipedia.org/wiki?curid=762695", "title": "Flussostato", "text": "Il flussostato \u00e8 un dispositivo a due stati (\"aperto\" o \"chiuso\" di un interruttore) utilizzato per il rilevamento di un determinato valore di portata di un fluido.\nA differenza del flussimetro, non \u00e8 in grado di effettuare alcuna misura: il dispositivo ha in effetti un valore di soglia di attivazione, normalmente distanziato dal valore di disattivazione da un'opportuna isteresi, atta a limitare gli effetti indesiderati di commutazione nell'intorno del valore di soglia.\nTrova applicazione nei sistemi di controllo, dove a livello progettuale \u00e8 utile o necessario ottenere un cambiamento di stato per un valore specifico di flusso. Ad esempio, nei sistemi di riscaldamento dove i sensori di temperatura non sono posizionati in prossimit\u00e0 dell'elemento riscaldante, esso previene i danni causati da un'imprevista mancanza di circolazione.\nI modelli pi\u00f9 comuni sono elettro-meccanici, dove l'elemento meccanico immerso nel fluido aziona un vero e proprio interruttore mediante leverismo. In questi modelli la soglia di intervento pu\u00f2 essere modificata variando la lunghezza del braccio di leva o della molla di contrasto. Il difetto fondamentale di questa tecnologia risiede nella relativa complessit\u00e0 del gruppo meccanico, della necessit\u00e0 di un'adeguata tenuta meccanica e dell'inaffidabilit\u00e0 intrinseca dei contatti elettrici a parti mobili.\nPer applicazioni pi\u00f9 critiche sono disponibili modelli con meccanica semplificata e sensori di posizione allo stato solido, quali semiconduttori ad effetto Hall o fotocellule (pi\u00f9 frequentemente composte dalla coppia Led e Fototransistor)."}
{"id": "762696", "revid": "94902", "url": "https://it.wikipedia.org/wiki?curid=762696", "title": "Personaggio di fantasia", "text": ""}
{"id": "762698", "revid": "1982", "url": "https://it.wikipedia.org/wiki?curid=762698", "title": "La Teste", "text": ""}
{"id": "762700", "revid": "287204", "url": "https://it.wikipedia.org/wiki?curid=762700", "title": "Dar\u00eco Silva", "text": ""}
{"id": "762702", "revid": "1963361", "url": "https://it.wikipedia.org/wiki?curid=762702", "title": "Marvin Harris", "text": "Biografia.\nScrittore molto prolifico, ebbe una grande influenza nello sviluppo del materialismo culturale, combinando l'enfasi di Karl Marx sulle forze produttive con le intuizioni di Thomas Malthus sull'impatto dei fattori demografici sugli altri aspetti del sistema socioculturale, e riprendendo l'idea di Julian Steward dell'influenza esercitata dall'ambiente sulla cultura. \nEtichettando i fattori demografici e produttivi come \"infrastruttura\", Harris postul\u00f2 che questi fossero i fattori chiave nel determinare la struttura sociale e la cultura di una societ\u00e0. Dopo la pubblicazione de \"L'evoluzione del pensiero antropologico\" nel 1968, Harris spinse gli antropologi a focalizzarsi sulle relazioni culturali ed ecologiche per tutta la sua carriera.\nMolte delle sue pubblicazioni hanno avuto ampia diffusione tra i lettori profani. \nSecondo il materialismo culturale, l'antropologia doveva fornire spiegazioni causali delle somiglianze e delle differenze esistenti negli schemi di pensiero e nel comportamento delle societ\u00e0 umane. \nHarris, inoltre, ha affermato la necessit\u00e0 di guardare i fenomeni culturali dall'esterno, escludendo la considerazione del punto di vista del nativo. Seguendo questa linea di pensiero, e usando come guida interpretativa il materialismo culturale, Harris ha interpretato la scelta degli hindu di non mangiare la carne delle vacche come un modo di riservarsi quella che per loro \u00e8 un'importante fonte di sostentamento. Dunque, secondo Harris, la proibizione di cibarsi delle vacche avrebbe avuto origine da fattori di tipo materiale e sarebbe poi stata riformulata in termini religiosi, attraverso la considerazione delle vacche come animali sacri. In questo modo, Harris si \u00e8 sostituito ai nativi e ha preteso di spiegare sia i loro comportamenti, sia le rappresentazioni mentali connesse ad essi. \nNel corso della sua carriera ha guadagnato un considerevole numero di sostenitori e parimenti moltissimi critici. Divent\u00f2 un partecipante fisso all'incontro annuale dell'American Anthropological Association."}
{"id": "762705", "revid": "1719883", "url": "https://it.wikipedia.org/wiki?curid=762705", "title": "Scultone", "text": "Le leggende folcloristiche sarde riferiscono dell'esistenza dello Scultone, un animale rettiliforme simile ad un drago che uccideva uomini e animali: presso Baunei (NU), la fuga di un drago chiamato Scultone avrebbe aperto la voragine del Golgo.\nA eliminarlo definitivamente sarebbe stato Pietro apostolo, con un astuto accorgimento: poich\u00e9 lo sguardo dello Scultone aveva il potere di uccidere, Pietro lo avrebbe guardato per mezzo di un piccolo specchio, neutralizzando tale potere."}
{"id": "762706", "revid": "124058132", "url": "https://it.wikipedia.org/wiki?curid=762706", "title": "Luciano Modica", "text": "\u00c8 stato senatore della Repubblica per la XIV legislatura della Repubblica Italiana e Sottosegretario di Stato al Ministero dell'universit\u00e0 e della ricerca dal 2006 al 2008 nel secondo governo Prodi.\nBiografia.\nFormazione e attivit\u00e0 accademica.\nDopo aver conseguito a Catania, sua citt\u00e0 natale, la maturit\u00e0 classica presso il Liceo Nicola Spedalieri, studi\u00f2 all'Universit\u00e0 di Pisa e inoltre vinse il concorso di ammissione alla Scuola Normale Superiore di Pisa. Qui fu allievo di Ennio De Giorgi e di Enrico Bombieri, e dopo la laurea in matematica intraprese la carriera universitaria diventando, appena trentenne, professore ordinario di analisi matematica all'Universit\u00e0 di Pisa.\nIn seguito ricopr\u00ec incarichi di responsabilit\u00e0 all'interno dell'ateneo pisano: prima Direttore di dipartimento e poi, dal 1993 al 2002, rettore. Durante questo periodo ebbe anche le cariche di segretario e, dal 1998 al 2002, di Presidente della Conferenza dei Rettori delle Universit\u00e0 Italiane (CRUI).\nAttivit\u00e0 di ricerca.\nI suoi campi di ricerca matematica furono quelli delle equazioni alle derivate parziali, del calcolo delle variazioni, delle superfici minime, nella modellizzazione matematica delle transizioni di fase.\nFu fondatore, presso l'editore Springer-Verlag, della rivista matematica \"Calculus of Variations and Partial Differential Equations\", della quale fu anche direttore per i primi 10 anni.\nSvolse attivit\u00e0 di ricerca e insegnamento all'universit\u00e0 di , nella New York University, nella Heriot-Watt University di Edimburgo, all'Universit\u00e0 di Bonn e a quella di Minneapolis.\nAttivit\u00e0 politica.\nGi\u00e0 esponente dei Democratici di Sinistra, nel 2002 si dimise da rettore dell'Universit\u00e0 di Pisa per candidarsi alle elezioni suppletive del 27 ottobre 2002 per il Senato della Repubblica, nella circoscrizione Toscana del collegio uninominale di Pisa (il cui seggio era stato lasciato vacante da Luigi Berlinguer, in quanto eletto membro del CSM) sostenuto da \"L'Ulivo\" (in quota DS), venendo quindi eletto, con il 62,2% dei consensi, senatore della XIV Legislatura. \nAl Senato della Repubblica fu membro della 7\u00aa Commissione permanente (Istruzione pubblica, Beni culturali) e della Commissione di Vigilanza RAI. \nAlle elezioni politiche del 2006 fu ricandidato al Senato della Repubblica, in medesima circoscrizione, nelle liste dei Democratici di Sinistra, risultando tuttavia il secondo dei non eletti; venne successivamente nominato Sottosegretario al Ministero dell'universit\u00e0 e della ricerca nel governo Prodi.\nNel 2007 aderisce al Partito Democratico; l'anno successivo si ricandid\u00f2 in Parlamento alle elezioni politiche di quell'anno nelle liste per il Senato della Repubblica ancora nella circoscrizione Toscana, risultando il primo dei non eletti.\nMorte.\n\u00c8 morto la mattina del 4 maggio 2021 a Pisa, all'et\u00e0 di 71 anni a seguito di un malore improvviso. Era sposato e aveva due figli: Carlo ed Elena.\nOnorificenze.\nNel 2004 \u00e8 stato insignito della Medaglia d'oro dell\"'Ordine del Cherubino\", ordine dell'Universit\u00e0 di Pisa."}
{"id": "762707", "revid": "108678", "url": "https://it.wikipedia.org/wiki?curid=762707", "title": "North Island", "text": ""}
{"id": "762708", "revid": "108678", "url": "https://it.wikipedia.org/wiki?curid=762708", "title": "South Island", "text": ""}
{"id": "762714", "revid": "123546957", "url": "https://it.wikipedia.org/wiki?curid=762714", "title": "Tsavo (fiume)", "text": "Lo Tsavo \u00e8 un fiume del Kenya. Nasce nella regione del Parco nazionale dello Tsavo (a cui d\u00e0 nome), nei pressi dei confini della Tanzania, e scorre verso est, fino a confluire nel sistema fluviale Athi-Galana-Sabaki. Costituisce un elemento importante nell'ecosistema del parco dello Tsavo, e abbonda di pesci. \n\u00c8 diventato famoso per due leoni, chiamati i mangiatori di uomini dello Tsavo, che nel 1898, sbranarono 35 operai addetti alla costruzione della ferrovia vicino al fiume. Furono abbattuti, dopo numerosi tentativi, dallo stesso capo dei lavori: il colonnello John Henry Patterson."}
{"id": "762716", "revid": "1810027", "url": "https://it.wikipedia.org/wiki?curid=762716", "title": "Giulio Tadolini", "text": "Prosegu\u00ec la tradizione del nonno, lo scultore Adamo Tadolini e del padre Scipione Tadolini.\nLe sue opere pi\u00f9 note sono il monumento a Leone XIII in San Giovanni in Laterano e il \"Monumento equestre di Vittorio Emanuele II\" a Perugia, fuso in bronzo da Alessandro Nelli.\nTra le altre sue opere vi sono i monumenti a Guido Baccelli (Galleria Nazionale d'Arte Moderna, Roma) al marchese Gandara (Madrid), a Monsignore Jos\u00e9 Sebasti\u00e1n de Goyeneche (Arequipa) e ad Antonio Scialoja (Procida)."}
{"id": "762717", "revid": "10431", "url": "https://it.wikipedia.org/wiki?curid=762717", "title": "Conferenza di Servizi", "text": ""}
{"id": "762721", "revid": "109901950", "url": "https://it.wikipedia.org/wiki?curid=762721", "title": "Legge 11 febbraio 2005, n. 15", "text": "La legge 15 dell'11 febbraio 2005, (\"Modifiche ed integrazioni alla legge 7 agosto 1990, n. 241/1990, concernenti norme generali sull'azione amministrativa\") \u00e8 una legge della Repubblica Italiana che ha modificato significativamente in diversi punti la legge 241/1990, che aveva rappresentato un evento fondamentale per l'attivit\u00e0 della pubblica amministrazione e pi\u00f9 in generale per il diritto amministrativo.\nCaratteristiche.\nLa norma ha modificato significativamente in pi\u00f9 punti la 241 del 1990, ma ha soprattutto posto un nuovo principio alla base dell'attivit\u00e0 amministrativa della pubblica amministrazione, introducendo nel testo della L. 241/1990, dopo il comma 1 dell'articolo 1, il comma 1-bis, il quale stabilisce che: \nCon questo si vuole rafforzare il principio per il quale il rapporto tra amministrazione e cittadini debba essere, per quanto possibile, un rapporto di tipo paritario e collaborativo e non pi\u00f9 solo autoritativo.\nLa legge \u00e8 composta da 23 articoli, che si riferiscono quasi tutti alla 241/1990, ed \u00e8 stata pubblicata nella Gazzetta Ufficiale numero 42 del 21 febbraio 2005.\nPrincipali novit\u00e0 introdotte.\nLa legge ha introdotto significative modifiche nell'attivit\u00e0 amministrativa:\nCollegamenti esterni.\nIl testo della legge"}
{"id": "762722", "revid": "228587", "url": "https://it.wikipedia.org/wiki?curid=762722", "title": "Adamo Tadolini", "text": "Biografia.\nDopo aver frequentato l'Accademia di belle arti di Bologna, nel 1814 si trasfer\u00ec a Roma, dove fu allievo del Canova del quale prosegu\u00ec la tradizione neoclassica. Nel 1820 spos\u00f2 Serafina Passamonti e nel 1825 fu nominato Accademico presso l'Accademia di San Luca. Nel 1830 rifiut\u00f2 l'incarico di professore di scultura nell'Accademia di Bologna. Anche suo nipote Giulio Tadolini fu scultore.\nOpere.\nTra le sue opere principali: \nDa segnalare che presso Villa Carlotta a Tremezzo \u00e8 visibile una replica della scultura \"Amore e Psiche\" commissionata ad Antonio Canova dal principe russo Yussupoff (oggi conservata al museo Ermitage di San Pietroburgo) eseguita tra il 1818 e il 1820 da Adamo Tadolini, derivata dal modello originale che lo stesso Canova aveva donato all'allievo prediletto Tadolini con l'autorizzazione di trarne quante copie ne volesse."}
{"id": "762727", "revid": "767487", "url": "https://it.wikipedia.org/wiki?curid=762727", "title": "Corticiaceae", "text": "Corticiaceae \u00e8 una famiglia dell'ordine Corticiales.\nTassonomia.\nGeneri di Corticiaceae.\nIl genere tipo \u00e8 \"Corticium\" Pers., altri generi inclusi sono:"}
{"id": "762734", "revid": "767487", "url": "https://it.wikipedia.org/wiki?curid=762734", "title": "Chao Phraya", "text": "Il Chao Phraya (; ) \u00e8 uno dei due principali fiumi della Thailandia. Scorre nella pianura alluvionale, formata da esso e dai suoi affluenti.\nEtimologia.\nIn molte mappe europee datate, il fiume \u00e8 denominato semplicemente \"Menam\" o \"Mae nam\" (), parola che tradotta significa \"fiume\". L'agrimensore James McCarthy della Royal Geographical Society, che lavor\u00f2 come direttore generale degli agrimensori siamesi, scrisse che \"Me nam\" \u00e8 un termine generico composto da \"me\" (madre) e \"nam\" (acqua), mentre l'epiteto \"Chao P'ia\" \u00e8 volto ad indicare il fiume principale del Regno del Siam.\nHerbert Warington Smyth, un navigatore, scrittore ed esploratore britannico che lavor\u00f2 come direttore del dipartimento delle miniere del Siam dal 1891 al 1896, si riferisce al fiume nel suo libro del 1898 chiamandolo \u00abMe Nam Chao Phraya\u00bb.\nNei media in lingua inglese presenti in Thailandia, il Chao Praya \u00e8 spesso chiamato \"River of Kings\" (in italiano \"fiume dei re\").\nGeografia.\nIl fiume si forma nel centro-nord del paese, alla confluenza dei fiumi Ping, lungo 658\u00a0km, e Nan, lungo 740\u00a0km, a Nakhon Sawan e scorre per 372\u00a0km verso sud bagnando Bangkok prima di gettarsi nel golfo di Thailandia. Il bacino idrografico formato dal Chao Phraya, dal Nan, dal Ping e dai loro affluenti costituisce la parte continentale occidentale del paese e ha una superficie di 157.924\u00a0km\u00b2, circa il 35% del paese.\nEsce dalla zona montuosa nella provincia di Chainat dove si sdoppia e il fiume minore, che prende il nome Tha Chin, scorre parallelo al Chao Phraya sfociando 35\u00a0km a ovest dello stesso. Verso il mare questi due fiumi si diramano e insieme formano un unico delta.\nNel sud della stessa provincia \u00e8 stata costruita sul Chao Phraya nel 1957 la prima diga della Thailandia. Dopo tale diga il fiume alimenta una fitta rete di canali usati per l'irrigazione delle innumerevoli risaie e per il drenaggio delle un tempo paludose aree situate verso sud.\nIl terreno di questa pianura era in gran parte coperto da foreste pluviali e paludi prima della bonifica, che se da una parte ha favorito l'agricoltura e l'urbanizzazione, dall'altra ha determinato la scomparsa da queste zone di numerose specie animali selvatiche quali l'elefante asiatico, la tigre indocinese, il rinoceronte di Giava, ecc.\nSia il fiume che tutti i suoi affluenti scorrono per intero all'interno dei confini dello Stato, bagnando diverse citt\u00e0 tra cui Nakhon Sawan, Chainat, Ayutthaya, Pathum Thani, Bangkok e Samut Prakan. La maggior parte dei ponti che lo attraversano sono nella zona di Bangkok, fra gli altri va citato il Rama VIII, inaugurato nel 2002, mirabile esempio di ingegneria moderna.\nCostituisce ancora oggi l'asse di trasporto e di commercio pi\u00f9 importante del paese e la sua valle \u00e8 una regione di grande produzione di riso. Imponenti chiatte lo solcano trasportando ingenti quantit\u00e0 di merci. Il porto di Bangkok sorge sulla riva sinistra in un quartiere centrale della citt\u00e0. Sempre a Bangkok \u00e8 attivo il servizio Chao Phraya Express Boat eseguito con motobattelli per il trasporto pubblico e vi sono inoltre dei traghetti per l'attraversamento del fiume e dei taxi fluviali per mezzo di imbarcazioni chiamate \"longtail boat\".\nTrasporti.\nI ponti che attraversano il Chao Praya a Bangkok sono tra i pi\u00f9 importanti del Paese: il ponte Rama VI, il ponte Phra Pinklao situato vicino al grande palazzo reale, il ponte Rama VIII, il ponte Rama IX e il ponte Bhumibol. Nella capitale, il fiume \u00e8 un importante luogo dove viaggiano diversi mezzi di trasporto marittimi, come autobus fluviali, traghetti fluviali e taxi d'acqua (\"longtail\"). Nel letto del fiume operano pi\u00f9 di quindici linee di battelli, come il servizio Chao Phraya Express Boat, che trasporta pi\u00f9 di tredici milioni di passeggeri all'anno."}
{"id": "762735", "revid": "6240884", "url": "https://it.wikipedia.org/wiki?curid=762735", "title": "Menam Chao Phraya", "text": ""}
{"id": "762736", "revid": "1529788", "url": "https://it.wikipedia.org/wiki?curid=762736", "title": "Fred Uhlman", "text": "Biografia.\nNato da una prospera famiglia ebrea della classe media; studi\u00f2 nelle Universit\u00e0 di Friburgo, Monaco e Tubinga dove, nel 1923, si laure\u00f2 in Legge. Esercit\u00f2 la professione di avvocato, e fu oratore politico per il Partito Socialdemocratico di Germania di Kurt Schumacher.\nIl 23 marzo del 1933, poco prima che Hitler prendesse il potere come Capo di Stato, Uhlman ricevette una telefonata dall'amico Pazaurek: questi gli rifer\u00ec che il giudice Dill, membro del partito nazista, lo pregava di dire da parte sua al \"piccolo Uhlman\" (che conosceva da bambino) che ora Parigi \u00e8 bellissima, sottolineando \"ora\". Compreso il messaggio, il 24 marzo Uhlman fugg\u00ec in Francia, e il 25 si stabil\u00ec a Parigi per iniziare una nuova vita. Qui, tuttavia, incontr\u00f2 molte difficolt\u00e0: agli stranieri non era permesso avere un lavoro retribuito, e venivano immediatamente espulsi dalla Francia se scoperti. Uhlman si mantenne disegnando e dipingendo, e vendendo le sue opere privatamente quando poteva; per un certo tempo arrotond\u00f2 le entrate con la vendita di pesci tropicali. L'attivit\u00e0 di pittore riscuoteva un successo crescente, ma gli acquirenti rimanevano difficili da trovare.\nNell'aprile del 1936 si trasfer\u00ec a Tossa de Mar, un piccolo villaggio di pescatori sulla Costa Brava in Spagna, ma di l\u00ec a poco scoppi\u00f2 la guerra civile spagnola e quindi in agosto Uhlman decise di tornare a Parigi, passando per Marsiglia. Qui, mentre stava facendo una telefonata da un caff\u00e8 a Diana Croft, un'amica londinese conosciuta a Tossa de Mar, gli venne rubato il portafogli, contenente la maggior parte dei suoi soldi e il suo passaporto. Uno straniero in Francia senza passaporto diventava di fatto un apolide soggetto ufficialmente a persecuzioni, all'arresto ed a una possibile espulsione. Demoralizzato e in preda alla disperazione, diede il suo numero di telefono di Parigi al titolare del bar, e continu\u00f2 il suo viaggio verso la capitale. Il giorno dopo ricevette una telefonata dal suo albergo; il chiamante lo inform\u00f2 che aveva il portafogli e il passaporto e li avrebbe inviati a Uhlman il giorno seguente, perch\u00e9 era un correligionario di Uhlman, trattenendosi il dieci per cento del denaro \" per coprire le spese\". Il portafogli e il passaporto arrivarono l'indomani. Il 3 settembre 1936, Fred Uhlman sbarc\u00f2 in Inghilterra senza soldi e senza conoscere una parola d'inglese. Due mesi dopo, il 4 novembre 1936, spos\u00f2 Diana Croft.\nNove mesi dopo lo scoppio della Seconda Guerra Mondiale, nel giugno 1940, Uhlman, insieme a migliaia di stranieri originari di paesi nemici, fu confinato dal governo britannico sull'Isola di Man. Fu rilasciato sei mesi dopo e si pot\u00e9 ricongiungere con la moglie Diana Croft e la figlia, nata durante l'internamento.\nUhlman fece la sua prima mostra personale presso la \"Galerie Le Niveau\" a Parigi nel 1935. A Londra, espose alla \"Zwemmer Gallery\" nel 1938, e da allora cominci\u00f2 ad esporre regolarmente in mostre personali e collettive in tutta la Gran Bretagna. Una mostra retrospettiva della sua opera si \u00e8 tenuta presso il \"Leighton House Museum\" di Londra nel 1968. Il suo lavoro \u00e8 presente in molte importanti gallerie pubbliche, tra cui il \"Fitzwilliam Museum\" di Cambridge e il \"Victoria &amp; Albert Museum\" di Londra.\nNel 1971 pubblic\u00f2 la sua opera pi\u00f9 famosa: il romanzo \"in miniatura\" \"L'amico ritrovato\" (\"Reunion\"). Inizi\u00f2 cos\u00ec la \"Trilogia del ritorno\", che comprende anche \"Un'anima non vile\" e \"Niente resurrezioni, per favore\". Inoltre pubblic\u00f2 l'opera autobiografica \"Storia di un uomo\" (\"The Making of an Englishman\").\n\"L'amico ritrovato\" ebbe un immediato successo ed \u00e8 stato tradotto in diciannove lingue; nel 1989, ne \u00e8 stato tratto il film \"L'amico ritrovato\", di Jerry Schatzberg e pi\u00f9 recentemente \u00e8 stato adattato per il palcoscenico da Ronan Wilmot ed ha debuttato al New Theatre di Dublino il 9 novembre 2001 . \"Si pu\u00f2 sopravvivere con un solo libro\" ha dichiarato prima di morire.\nNella sua carriera, Uhlman vinse numerosi premi."}
{"id": "762738", "revid": "287204", "url": "https://it.wikipedia.org/wiki?curid=762738", "title": "Deportivo Alaves", "text": ""}
{"id": "762740", "revid": "4711", "url": "https://it.wikipedia.org/wiki?curid=762740", "title": "Alaves", "text": ""}
{"id": "762741", "revid": "4711", "url": "https://it.wikipedia.org/wiki?curid=762741", "title": "Alav\u00e9s", "text": ""}
{"id": "762750", "revid": "121426753", "url": "https://it.wikipedia.org/wiki?curid=762750", "title": "Tagalog", "text": "I tagalog sono la seconda etnia pi\u00f9 numerosa delle Filippine.\nArea.\nQuesta etnia rappresenta la maggioranza delle province di Batangas, Cavite, Bulacan, Laguna, Bataan, Quezon, Camarines Norte, Marinduque, e di Rizal. Altre province con una percentuale significativa di etnia tagalog sono quelle di Nueva Ecija, Tarlac, Aurora, Zambales, Oriental Mindoro, e Metro Manila; tuttavia la regione originaria di questa etnia \u00e8 in Batangas.\nDemografia.\nI tagalog sono stimati intorno alle 15.876.000 unit\u00e0. La loro origine \u00e8 ancora oggetto di disputa.\nCultura.\nLa cultura tagala del periodo pre-ispanico era totalmente differente dalla forma attuale.\nDizionari bilingui.\nI frati redentoristi furono presenti nelle Filippine per quasi tre quarti del XIX secolo. Il frate australiano Leo James English (1907-1997), nei suoi 51 anni di missione nel Paese, elabor\u00f2 il pi\u00f9 diffuso dizionario bilingue fra l'inglese e la lingua tagalog. Il dizionario presenta 16.000 parole primitive della lingua Tagalog, 21.000 derivate, corredate da circa 30.000 frasi esemplificative del loro uso. Fu il primo dizionario della lingua tagalog mai pubblicato, ed uno dei pi\u00f9 completi ancora nel secolo successivo.\nAd esso seguirono altri dizionari bilingui nelle Filippine, quali il \"Vicassan's Pilipino\u2013English Dictionary\" e il \"New Vicassan's English\u2013Pilipino Dictionary\", redatti dal filippino Vito C. Santos, che per un periodo collabor\u00f2 con padre English.\nI dizionari bilingui contribuirono a diffondere la lingua filippina sia nel territorio nazionale che all'estero. Il dizionario tagalog serv\u00ec anche ai missionari redentoristi per diffondere il culto mariano cattolico di Nostra Signora del Perpetuo Soccorso."}
{"id": "762754", "revid": "124123", "url": "https://it.wikipedia.org/wiki?curid=762754", "title": "Bernardino Tafuri", "text": "Biografia.\nSi rese benemerito nella sua citt\u00e0 contribuendo alla ricostruzione dopo il terremoto del 1743.\nAttivit\u00e0 di falsario.\nInsieme all'abate Polidoro, compose falsi documenti antichi, tra i quali \"I Diurnali\" attribuiti a Matteo Spinelli da Giovinazzo e l'anonimo \"Chronicon Neretinum\", opere che Ludovico Muratori inser\u00ec nei \"Rerum Italicarum Scriptores\". \nInsieme a Francesco Maria Pratilli, fu autore della cosiddetta \"Cronaca napoletana di Ubaldo\" (1751), smascherato solo nel 1855 dall'esegesi di Bartolommeo Capasso."}
{"id": "762759", "revid": "228587", "url": "https://it.wikipedia.org/wiki?curid=762759", "title": "Tagaste", "text": "Tagaste (toponimo berbero reso di norma in latino \"Thagaste\") era una citt\u00e0 africana, algerina, nota soprattutto per essere stata patria del filosofo sant'Agostino; si trova circa 70 km a sud-est di Annaba, l'antica Ippona, di cui Agostino fu vescovo.\nIl nome attuale della citt\u00e0 \u00e8 Souk Ahras, moderno centro agricolo algerino. La citt\u00e0 non ebbe mai eccessiva importanza; \"municipium\" romano, fece parte dell'Africa proconsolare, quindi della Numidia.\nTagaste viene gi\u00e0 menzionata da Plinio (V,4,4). All'epoca di sant'Agostino, e fino al VII secolo, era la sede episcopale della Numidia. Sono noti tre vescovi di Tagaste:\nGli adepti della dottrina agostiniana vengono da tutto il mondo a raccogliersi presso un olivo secolare sotto il quale, secondo la tradizione, il santo passava molte ore a meditare all'alba e al tramonto.\nL'olivo \u00e8 situato su una collina che domina la citt\u00e0 antica, oggi scomparsa. Vi si trovano alcune statue intagliate nel marmo o in un calcare pi\u00f9 grossolano, oltre a pietre che recano incise iscrizioni latine. Sono stati portati alla luce anche i resti di una basilica.\nAltre informazioni.\nAttualmente, filologi e ricercatori delle Isole Canarie (Spagna) hanno collegato \"Tagaste\" a Tegueste. Quest'ultimo deriva da \"* teg\u0103s\u0259t\", che significa \"umido\" ed \u00e8 di origine guanci, che aveva un'origine berbera."}
{"id": "762771", "revid": "287204", "url": "https://it.wikipedia.org/wiki?curid=762771", "title": "Cratere Magellano", "text": "Magellano, o \"Magelhanes\" secondo la denominazione ufficiale, \u00e8 un cratere lunare intitolato all'esploratore portoghese Ferdinando Magellano. Si trova al confine sudoccidentale del Mare Fecunditatis, situato nella regione orientale del lato visibile della Luna. Si trova a sud-sudovest del cratere Goclenius, a met\u00e0 strada fra il cratere Gutenberg a nordovest e il cratere Colombo a sudest.\nIl cratere ha un bordo sottile ed irregolare di forma non perfettamente circolare. Il cratere leggermente pi\u00f9 piccolo \"Magellano A\" \u00e8 confinante con l'orlo sudorientale. All'interno delle pareti di Magellano, il fondo interno \u00e8 stato ricoperto da lava basaltica, rendendolo dello stesso colore scuro che ha il mare lunare posto a nordest. Il fondo \u00e8 livellato e pressoch\u00e9 privo di formazioni.\nCrateri correlati.\nAlcuni crateri minori situati in prossimit\u00e0 di Magellano sono convenzionalmente identificati, sulle mappe lunari, attraverso una lettera associata al nome."}
{"id": "762775", "revid": "1504506", "url": "https://it.wikipedia.org/wiki?curid=762775", "title": "Giuseppe Mazzoni", "text": "Biografia.\nGiuseppe Mazzoni si laure\u00f2 in giurisprudenza all'Universit\u00e0 di Pisa. Fino da giovane abbracci\u00f2 gli ideali democratici e mazziniani. Chiamato a far parte nel 1835 della pratese \"Accademia degli Infecondi\", assunse poi iniziative politiche sempre pi\u00f9 importanti. Prese parte ai moti risorgimentali del 1848, e nel 1849, dopo la fuga del granduca, insieme a Giuseppe Montanelli e Francesco Domenico Guerrazzi fece parte del triunvirato che resse la Toscana come governo provvisorio. A seguito della successiva restaurazione, dovette riparare all'estero per dieci anni: prima a Marsiglia, poi a Parigi e infine a Madrid.\nStanco e sfiduciato, Giuseppe Mazzoni torn\u00f2 in patria nel 1859, dove espresse la sua contrariet\u00e0 all'annessione della Toscana al Piemonte, auspicando un assetto federalista per il nuovo stato, in modo da proteggere l'autonomia toscana.. Tuttavia, fu deputato del Parlamento del Regno d'Italia e senatore. Per la coerenza e l'intransigenza delle sue posizioni fu soprannominato il \"Catone toscano\".\nIn patria fond\u00f2 un \"Movimento Federalista\", ispirato all'omonimo gruppo creato anni prima in Lombardia da Carlo Cattaneo e Giuseppe Ferrari e di cui facevano parte studenti, artisti, garibaldini, ex-mazziniani. Vi ader\u00ec anche Alberto Mario, allievo di Cattaneo.\nMassone, divenne gran maestro del Grande Oriente d'Italia il 7 settembre 1870, carica che ricopr\u00ec fino alla morte; in questa veste istitu\u00ec, nel 1877, l'originaria loggia \"Propaganda\".\nUn monumento a Giuseppe Mazzoni \u00e8 stato eretto in piazza del Duomo, a Prato. La sua citt\u00e0 gli ha dedicato anche una via."}
{"id": "762777", "revid": "767487", "url": "https://it.wikipedia.org/wiki?curid=762777", "title": "Wasabi (film)", "text": "Wasabi \u00e8 un film del 2001 diretto da G\u00e9rard Krawczyk.\nIl film, scritto e prodotto da Luc Besson con protagonisti Jean Reno e Ry\u014dko Hirosue, prende il titolo da una scena in cui il protagonista, Hubert Fiorentini, mangia un intero piattino di piccantissimo wasabi in un ristorante giapponese senza batter ciglio. La scena in questione \u00e8 da considerarsi per\u00f2 al limite dell'errore di sceneggiatura, in quanto pare quantomeno improbabile che il protagonista, dopo aver vissuto per anni in Giappone, non conosca il Wasabi e ne chieda addirittura il nome al suo commensale.\nTrama.\nHubert Fiorentini \u00e8 un commissario di polizia francese con dei metodi particolarmente violenti quanto produttivi; la sua ultima azione gli ha fatto catturare una banda di travestiti che tentavano di rapinare una banca, ma per acchiapparne uno ha scatenato una mezza rissa in discoteca e ha picchiato il figlio del prefetto; il suo capo, detto \"Lo Squalo\", gli intima di chiedere scusa al ragazzo in ospedale; anche l\u00ec non finisce bene e lo Squalo ordina ufficialmente al commissario di prendersi una vacanza.\nHubert invita a cena Sofia, una donna con cui ha una storia altalenante, condizionata da un amore finito bruscamente per Miko, una donna dello spionaggio giapponese conosciuta da Hubert quando era sotto le armi durante la Guerra Fredda e prestava servizio in Giappone; Miko \u00e8 l'unica donna che abbia amato davvero, e che lo aveva lasciato, senza dirgli niente, circa venti anni prima; da allora Hubert non \u00e8 mai riuscito a lasciarsela alle spalle e iniziare relazioni vere.\nLa mattina dopo la cena, riceve una chiamata dall'avvocato giapponese Ishibashi che gli annuncia la morte di Miko; Fiorentini \u00e8 stato nominato unico erede e viene convocato in Giappone per la lettura del testamento.\nAppena arrivato in Giappone, all'aeroporto Hubert si mette subito nei guai (picchia una guardia che scherzava sul fatto che nessuno andava a fuoco, ignorando che Miko \u00e8 morta e sar\u00e0 cremata dopo il funerale), e le autorit\u00e0 chiamano il suo ex-collega dei servizi segreti francesi Maurice detto 'Mom\u00f2'. Arrivato dall'avvocato scopre di avere una figlia, Yumi, che Miko gli ha affidato; aspettando a rivelarle di essere suo padre, il poliziotto assiste con lei alla cerimonia funebre e nota qualcosa sulle mani della defunta amante che lo insospettisce; dopo il funerale scopre che Miko aveva in banca 200 milioni di dollari, mentre Yumi, ignara dei soldi lasciati dalla madre, si d\u00e0 alla pazza gioia facendo shopping; Hubert la accompagna e sistema di nascosto diversi tipi sospetti che li seguono. Mom\u00f2 lo rifornisce di armi in hotel (dove Hubert si \u00e8 registrato sostenendo di essere il padre di Yumi per fugare equivoci), poi Yumi decide di uscire con amici e Hubert e Mom\u00f2 sono costretti a seguirla a Shinjuku, il quartiere dei divertimenti; qui vengono attaccati ancora dagli uomini che li seguivano e stavolta il poliziotto mette mano alle armi facendo una carneficina davanti alla ragazza (alla quale aveva mentito dicendo di essere chirurgo).\nDeciso ad andare fino in fondo, Hubert si fa portare da Yumi all'appartamento di Miko in centro, che lei usava da sola mentre Yumi viveva nella casa in periferia; qualcuno per\u00f2 ha gi\u00e0 portato via tutti i mobili, ma Hubert non si d\u00e0 per vinto e cerca nei muri poich\u00e9 Miko aveva l'abitudine di evitare i nascondigli che potevano essere spostati, come il mobilio; i due trovano in una parete una chiave e un messaggio (\"L\u00e0 dove tutto \u00e8 cominciato, l\u00e0 dove tutto finir\u00e0\"), di cui per\u00f2 non capiscono il significato.\nTornati all'albergo, vengono intercettati da altri \"yakuza\" che li portano via; Mom\u00f2 viene tradito dal motore dell'auto e resta indietro. Fiorentini incontra Katanawa, un boss della \"yakuza\" che rivela a Yumi la verit\u00e0 sul loro rapporto e pretende di riavere i 200 milioni sul conto di Miko; il conto ora appartiene a Yumi che potr\u00e0 per\u00f2 disporne solo al compimento della maggiore et\u00e0 (venti anni secondo la legge giapponese) ovvero il giorno successivo; Katanawa porta via Yumi e lascia Hubert ai suoi uomini, ma il poliziotto li pesta a dovere prima che Mom\u00f2, in ritardo, arrivi a salvarlo.\nPoco dopo Mom\u00f2 riesce finalmente a chiarire tutto: all'epoca della separazione da Hubert, Miko entr\u00f2 in congedo per maternit\u00e0, ma in seguito il Ministero della Difesa apr\u00ec un altro dossier su di lei; una foto mostra Miko al matrimonio di uno \"yakuza\" con altri malavitosi (tra cui Katanawa, detto la \"zebra\" per le cicatrici su una guancia), ma un'altra la ritrae col Primo Ministro che le consegna una alta onorificenza durante una cerimonia privata! Hubert capisce che Miko era un infiltrato nella mafia giapponese, ha fatto bene il suo lavoro ma ad un certo punto \u00e8 stata scoperta; per massimizzare i danni ha derubato Katanawa mettendo i soldi sul suo conto, poi ha lasciato gli indizi necessari a Hubert che ha chiamato in Giappone nominandolo nel testamento, allo scopo di finire il lavoro e proteggere Yumi dalla \"yakuza\" e dalla sua mania per lo shopping.\nPrima di salvare Yumi, Hubert si reca in treno a Kyoto, con un velocissimo shinkansen, per trovare una lettera della sua amata nel luogo dove si erano dichiarati amore; poi torna a Tokyo per fermare Katanawa. Mom\u00f2 si spaccia per impiegato della banca e trasferisce i soldi sul conto di Hubert, che, aiutato da alcuni colleghi dei vecchi tempi, uccide tutti i mafiosi in una sparatoria, lasciando un mucchio di cadaveri alla polizia. Giorni dopo Hubert va all'aeroporto per tornare in Francia, mentre Yumi resta un mese a terminare la scuola sotto la sorveglianza di Mom\u00f2; ma prima che l'aereo parta la polizia ferma il volo, perch\u00e9 Mom\u00f2 ha stupidamente incluso nel bagaglio anche le valigie piene di armi."}
{"id": "762788", "revid": "339392", "url": "https://it.wikipedia.org/wiki?curid=762788", "title": "US Palermo", "text": ""}
{"id": "762789", "revid": "729019", "url": "https://it.wikipedia.org/wiki?curid=762789", "title": "Aeroporto di Piacenza-San Damiano", "text": "L'aeroporto di Piacenza-S.Damiano (ICAO: LIMS) \u00e8 un aeroporto militare situato nel comune di San Giorgio Piacentino, in prossimit\u00e0 della frazione San Damiano, a circa 15\u00a0km a sud di Piacenza. Dispone di una pista in asfalto lunga 2990 m, orientata RWY 12-30 e dotata del sistema PAPI.\nStoria.\nAllo scoppio della seconda guerra mondiale, a causa dei continui spostamenti del fronte delle battaglie, il 50\u00ba Stormo occup\u00f2 il campo saltuariamente, fino al trasferimento definitivo, avvenuto nel 1941.\nDal 1942 al 1944, il campo venne utilizzato dalla Luftwaffe per l'addestramento dei suoi piloti. In questi anni esso fu ulteriormente ampliato e furono costruite nuove infrastrutture.\nLa terribile notte del 28 aprile 1943.\nIl 14 e il 25 maggio 1944 il campo sub\u00ec pesanti bombardamenti da parte delle forze aeree alleate; reso nuovamente agibile, l'aeroporto non raggiunse mai la piena operativit\u00e0.\nNel marzo del 1945, in seguito alla ritirata dell'esercito tedesco, dovuta all'avanzare delle forze alleate che oramai erano in procinto di superare la linea gotica, un reparto di artificieri della Wehrmacht min\u00f2 le strutture dell'aeroporto, distruggendolo completamente. \nNel marzo del 1952 l'Aeronautica Militare cominci\u00f2 i lavori di ricostruzione dell'aeroporto. Esso venne poi saltuariamente utilizzato come base di addestramento, finch\u00e9, nell'ottobre del 1963, vi fu trasferito il 155\u00ba Gruppo della 6\u00aa Aerobrigata.\nL'anno successivo vi fu istituito il comando Base Aerea di Piacenza.\nIl 1\u00ba aprile 1967 fu costituito il 50\u00ba Stormo Caccia Bombardieri, dotato dei monomotori a getto Republic F-84 Thunderjet, velivolo utilizzato fino all'inizio degli anni settanta, quando venne sostituito dai caccia Lockheed F-104 Starfighter.\nIl 12 ottobre 1973 il 50\u00ba Stormo fu collocato in posizione quadro e nella Base venne costituito il Comando Aeroporto di Piacenza.\nIl 1\u00ba novembre 1988 lo Stormo fu riattivato e dotato dei caccia multiruolo Panavia Tornado.\nDagli anni 2000 l'aeroporto \u00e8 stato oggetto di accese discussioni presso la comunit\u00e0 locale sulla valutazione di trasformazione in scalo civile in caso di diversa dislocazione del 50\u00ba Stormo, dislocazione che \u00e8 avvenuta il 14 settembre 2016 con la soppressione dello Stormo e la costituzione del Comando Aeroporto Piacenza.\nNel maggio del 2017 il Sottosegretario di Stato alla Difesa comunica alla provincia di Piacenza che \u00ab\"\u00e8 previsto che alla data del 30 giugno, l'aeroporto di Piacenza assuma la configurazione di \"distaccamento aeronautico\", con la conseguente dismissione dei servizi aeroportuali e la cessazione delle attivit\u00e0 di volo, se non per attivit\u00e0 sporadiche ed emergenziali.\"\u00bb.\nCon Notam M3784/17 , valido dal 1/9/2017 al 17/10/2017 (termine stimato), le autorit\u00e0 aeronautiche hanno comunicato la chiusura dell'aeroporto e la sospensione dei relativi servizi aeroportuali. Con Notam A5537/17 e A5538/17 \u00e8 disposto il declassamento dello spazio aereo posto a protezione dell'aerodromo, rispettivamente ATZ (Zona di traffico aeroportuale) e CTR (zona di controllo di avvicinamento), alla classe G, ovvero spazio aereo non controllato, con la relativa cessazione dei servizi di controllo del traffico aereo da e per l'aeroporto."}
{"id": "762792", "revid": "1776051", "url": "https://it.wikipedia.org/wiki?curid=762792", "title": "Silvestro Picardi", "text": "Membro di una facoltosa e importante famiglia messinese originaria di Raccuja, fu Ministro dell'Agricoltura, Industria e Commercio del Regno d'Italia nel Governo Zanardelli."}
{"id": "762793", "revid": "287204", "url": "https://it.wikipedia.org/wiki?curid=762793", "title": "Cratere Maginus", "text": "Maginus \u00e8 un cratere lunare intitolato all'astronomo italiano Giovanni Antonio Magini. Si trova nelle alture meridionali poco a sudest del grande cratere Tycho. La formazione \u00e8 molto ampia, ed il suo diametro \u00e8 pari a tre quarti del grande cratere Clavius, situato a sudovest. Appena a nord di Maginus si trova il piccolo cratere Proctor, e a sudest il cratere Deluc.\nIl bordo di Maginus \u00e8 fortemente eroso, con incisioni dovute ad impatti successivi, e sul lato orientale si trovano parecchi crateri sovrapposti. La parete \u00e8 stata in parte distrutta sul lato sudest dalla formazione di 'Maginus C', un altro cratere eroso. Poco \u00e8 rimasto della struttura originale dell'orlo, ed i bastioni pi\u00f9 esterni sono completamente scomparsi. Il fondo \u00e8 relativamente piatto, con una coppia di bassi picchi centrali.\nCrateri correlati.\nAlcuni crateri minori situati in prossimit\u00e0 di Maginus sono convenzionalmente identificati, sulle mappe lunari, attraverso una lettera associata al nome."}
{"id": "762797", "revid": "73537", "url": "https://it.wikipedia.org/wiki?curid=762797", "title": "Goniometria", "text": ""}
{"id": "762798", "revid": "729019", "url": "https://it.wikipedia.org/wiki?curid=762798", "title": "Giuseppe Ottolenghi", "text": "Biografia.\nNacque a Sabbioneta (provincia di Mantova) il 26 dicembre 1838, figlio di Aronne, di professione negoziante, e della signora Gentilla Ester Forti. Alcuni anni dopo la famiglia, che da parte del padre era originaria di Acqui, ritorn\u00f2 in Piemonte, ed egli prosegu\u00ec gli studi a Torino, iscrivendosi anche alla locale universit\u00e0. Nell'imminenza dello scoppio della seconda guerra di indipendenza si arruol\u00f2 volontario nell'armata sarda. Segu\u00ec due brevi corsi presso la Regia Accademia Militare e la Scuola normale di fanteria di Ivrea, al termine dei quali, il 27 luglio 1859 ottenne il grado di sottotenente, entrando in servizio presso il 17\u00ba Reggimento fanteria \"Acqui\". L'anno successivo venne promosso tenente, e partecip\u00f2 alla campagna dell'Italia meridionale dove, il 12 novembre 1860, rimase ferito durante l'assedio di Gaeta, venendo decorato per questo con una Medaglia d'argento al valor militare.\nNel maggio 1861 entr\u00f2 in servizio presso il Corpo di Stato maggiore rimanendovi successivamente come addetto all'Ufficio superiore e allo Stato maggiore delle truppe fino al 1871. Durante questo periodo, il 12 marzo 1863, ottenne la promozione a capitano. Distaccato presso il VI Corpo d'armata di Napoli, durante le operazioni di repressione del brigantaggio rimase due volte ferito, e il 30 maggio 1864 durante uno scontro a Sant'Ilario Calabro, ebbe il cavallo ucciso sotto di lui mentre con una colonna mista di fanteria e cavalleria scortava il suo comandante. Lo scontro si concluse con la definitiva eliminazione di una delle bande che avevano partecipato all'agguato, e questo fatto gli valse la concessione di una seconda Medaglia d\u2019argento al valor militare. Durante la terza guerra d'indipendenza fu addetto allo Stato maggiore della 3\u00aa Divisione al comando dal generale Filippo Brignone.\nDurante la battaglia di Custoza, il 24 giugno, in localit\u00e0 Monte Croce, visto che il generale Brignone si trovava in una situazione di pericolo, di sua iniziativa si pose al comando dei carabinieri e delle guide addetti al comando, andando alla carica del nemico e respingendolo. Per questa azione fu decorato della Croce di Cavaliere dell'Ordine militare di Savoia. La stima di cui godeva all'interno dello Stato maggiore ebbe conferma nell'estate 1869, quando venne prescelto per assistere alle grandi manovre dell'esercito francese, le ultime del Secondo Impero, che si tenevano quell'anno a Ch\u00e2lons. Durante la guerra franco-prussiana fu attach\u00e9 militare presso l'esercito francese.\nNell'agosto 1871 divenne insegnante titolare di storia e arte militare presso la Regia Accademia Militare di Fanteria e Cavalleria di Modena. Promosso maggiore il 9 novembre 1872, fu destinato al 62\u00ba Reggimento fanteria, di stanza in Sicilia, espletando il necessario periodo di comando previsto per gli ufficiali di Stato maggiore. Ritorn\u00f2 a Modena nel 1873, riprendendo il precedente incarico, dando alle stampe, presso la Tipografia sociale, i due volumi di \"Tattica ed operazioni speciali\" destinati agli allievi dell'Accademia.\nNel dicembre dello stesso anno fu trasferito a Torino in qualit\u00e0 di addetto allo Stato Maggiore del locale comando generale, e il 25 febbraio 1877 convol\u00f2 a giuste nozze con la signora Elisa Lea Segre. In quello stesso anno divenne Capo di stato maggiore della 2\u00aa Divisione territoriale di Alessandria, e ottenne la promozione a tenente colonnello. Dall'aprile 1879 entr\u00f2 a far parte della Commissione internazionale incaricata, dopo lo svolgimento del Congresso di Berlino, di fissare i confini fra il Regno del Montenegro e l'Impero Ottomano, svolgendo tale incarico sino alla fine del 1880. Nel giugno 1881, promosso colonnello, assunse il comando del 27\u00ba Reggimento fanteria \"Pavia\", che mantenne per circa un anno, passando nel novembre 1882 al comando quello del neocostituito 4\u00ba Reggimento alpini a Torino.\nNel 1884 ritorn\u00f2 al Corpo di Stato maggiore, dapprima come addetto dapprima al II Corpo d'armata di Genova, passando nel 1886 presso la direzione del I Corpo d'armata di Torino.\nL'8 aprile 1888 assunse il comando della Brigata Re, di stanza a Roma, con il grado di colonnello brigadiere, ricevendo il giorno 14 dello stesso mese la promozione a maggiore generale. Durante la sua permanenza nella Capitale, venne prescelto da Re Umberto I a svolgere l'incarico di insegnante di materie militari del principe ereditario Vittorio Emanuele. Il rapporto tra lui e il futuro sovrano prosegu\u00ec tra il 1891 e 1892 quando, trasferita la Brigata Re a Napoli, il principe assunse il comando del 1\u00ba Reggimento fanteria.\nNel gennaio 1895 fu elevato al rango di tenente generale, e fu trasferito a Torino in qualit\u00e0 di comandante della locale Divisione militare territoriale, incarico che mantenne sino al suo trasferimento a Palermo nel luglio 1899, dove assunse il comando del XII Corpo d'armata. Il 16 aprile 1902 assunse il comando del IV Corpo d'armata, mantenendolo per solo un mese. Il 14 maggio fu nominato Ministro della guerra nel governo liberale presieduto da Giuseppe Zanardelli, sostituendo Coriolano Ponza di San Martino . L'ingresso nel governo comport\u00f2 la contemporanea nomina a Senatore del Regno.\nLe ristrettezze del bilancio governativo non gli permisero di realizzare i suoi piani per l'ammodernamento dell'esercito, soprattutto in materia di reclutamento e di organico, ma ebbe il merito di snellire il funzionamento del ministero decentrando molte delle incombenze ai comandi di armata e di corpo d'armata, acceler\u00f2 le carriere degli ufficiali subalterni con la promozione a capitano di 400 tenenti soprannumerari, fiss\u00f2 i nuovi organici dei farmacisti degli ospedali militari, e form\u00f2 le prime compagnie sciatori nei reggimenti alpini portando avanti l'opera di modernizzazione avviata dal suo predecessore Ponza di San Martino.\nDopo le dimissioni del Governo Zanardelli, formalizzate il 21 ottobre 1903, venne collocato a disposizione per breve tempo, assumendo il comando del I Corpo d'armata di Torino il 1\u00ba dicembre dello stesso anno. Mantenne tale incarico fino alla sua morte, avvenuta improvvisamente a Torino il 2 novembre 1904 per un attacco cardiaco. Fu sepolto a cura dell'Universit\u00e0 Israelitica della citt\u00e0. Era il padre dell'assicuratore Carlo Ottolenghi."}
{"id": "762800", "revid": "1005847", "url": "https://it.wikipedia.org/wiki?curid=762800", "title": "Girolamo Giusso", "text": "Deputato e Senatore del Regno, fu Ministro dei lavori pubblici del Regno d'Italia nel Governo Zanardelli.\nUno degli edifici della sede dell'Universit\u00e0 L'Orientale di Napoli porta il suo nome."}
{"id": "762801", "revid": "8596", "url": "https://it.wikipedia.org/wiki?curid=762801", "title": "Gerolamo Giusso", "text": ""}
{"id": "762802", "revid": "36426", "url": "https://it.wikipedia.org/wiki?curid=762802", "title": "Donati", "text": "I Donati furono una delle famiglie pi\u00f9 numerose e importanti della Firenze medievale, nota anche per i suoi stretti legami con le vicende di Dante.\nStoria della famiglia.\nAppartenevano all'antica oligarchia cittadina prima che con il \"boom\" economico duecentesco facesse salire alla ribalta un nuovo ceto borghese. Le loro case erano nella zona pi\u00f9 antica di Firenze, nel Corso e nelle vie limitrofe, come testimonia ancora oggi la Torre dei Donati e le due Torri di Corso Donati.\nIl capostipite \u00e8 Fiorenzo, vissuto nell'XI secolo, i cui discendenti fondarono nel 1065 l'ospedale di San Paolo in Pinti. Nel 1165 compare Donato del Pazzo, dal quale prese nome la famiglia e il cui figlio Vinciguerra fu costruttore del lebbrosario di San Jacopo a Sant'Eusebio nel 1186 e console dei militi nel 1204.\nA partire dai primi scontri tra guelfi e ghibellini i Donati furono sempre in prima fila sul fronte guelfo. Erano in consorteria con i Cafucci (\"I Donati ovvero Calfucci, che tutti furono uno legnaggio\", dice Giovanni Villani). Dopo la cacciata definitiva dei ghibellini del 1266, problemi di vicinato con la famiglia dei Cerchi, di recentissima ricchezza, seppur molto pi\u00f9 ingente di quella dei Donati, sfociarono presto in risse e tumulti (anno 1300), che portarono alla fratturazione della citt\u00e0 in due nuove fazioni, quelle dei guelfi bianchi e neri, con i Donati a capo dei Neri. Fu il periodo di Corso Donati, fiero capo politico della sua fazione, che grazie all'appoggio di Bonifacio VIII e all'intervento di Carlo di Valois, seppe sbaragliare gli avversari, ottenendo la cacciata dei Bianchi (1302), tra i quali anche Dante Alighieri.\nIn seguito la fiera superbia di Corso gli mise contro i suoi stessi alleati, tanto che si trov\u00f2 isolato con la sola fazione dei suoi \"Donateschi\" (rispetto ai \"Tosinghi\" di Rosso della Tosa) e venne colpito da un agguato, nel quale trov\u00f2 la morte, dopo una disperata fuga, davanti alla chiesa di San Salvi.\nPer la famiglia Donati fu l'inizio di un declino che di fatto li estromise dalla storia cittadina, dopo avere segnato cos\u00ec marcatamente una lunga pagina. Giovanni Villani nella sua \"Cronica\" chiama i Donati \"Malefami\", perch\u00e9 vi appartennero molti personaggi condannati a vario titolo per diversi reati.\nNel 1616 la famiglia si estinse con la morte del suo ultimo rappresentante ufficiale, Giovanni Donati, figlio di Piero, ma il cognome \u00e8 ancora molto diffuso a Firenze e dintorni.\nRapporti con Dante.\nNella Divina Commedia rivivono molti Donati: oltre a Corso, suo fratello Forese, amico di Dante a sua volta poeta protagonista di un lungo passo del Purgatorio (c. XXIII e XXIV, tra i golosi), e sua sorella Piccarda, con cui il poeta dialoga in Paradiso (c. III); inoltre sono presenti una serie di personaggi minori: Buoso Donati il Vecchio, Cianfa Donati, Buoso Donati, Ubertino Donati.\nLa stessa moglie di Dante, Gemma apparteneva ai Donati, quindi il poeta era anche strettamente imparentato con tutti loro.\nIl ramo di Sicilia.\nNel nobiliario di Sicilia, Tommaso fu giudice straticoziale di Messina nel 1507-1508, 1510-1511 e 1522-1523; Francesco fu sindaco di Messina nel 1741-1743; un Antonino console nobile del mare in detta citt\u00e0 nel 1745-1746; un Saverio barone dell\u2019ufficio di portulanotto di Girgenti e primo barone di Migliardo. Incontriamo pure questa famiglia in Caltagirone nella quale citt\u00e0 un Giaimo tenne la carica di giurato nel 1440-1441 ed a Erice, dove nel 1706-1707 incontriamo un Pietro con la carica di patrizio. "}
{"id": "762805", "revid": "1005847", "url": "https://it.wikipedia.org/wiki?curid=762805", "title": "Nicola Balenzano", "text": "Biografia.\nDi famiglia agiata, a met\u00e0 degli anni '70 inizi\u00f2 ad occuparsi di politica. A lungo presidente della Amministrazione Provinciale di Bari, fu eletto deputato a 38 anni. \nNel 1900 divenne sottosegretario di Grazia e Giustizia. Nel 1901 Vittorio Emanuele III lo nomin\u00f2 Senatore del Regno. \nFu Ministro dei lavori pubblici del Regno d'Italia nel Governo Zanardelli. Durante il mandato ministeriale si distinse per aver fatto approvare la legge istitutiva dell'Acquedotto Pugliese (per la cui realizzazione si era battuto sin dal 1892), per aver stanziato fondi per l'ampliamento del porto e della ferrovia di Bari, per aver deliberato il finanziamento per la costruzione della Manifattura dei tabacchi di Bari (opificio che dar\u00e0 lavoro a quasi mille persone). Infine fece approvare una legge che stanziava per il Mezzogiorno, 25 milioni di lire in lavori pubblici.\nFu anche un noto avvocato e si prodig\u00f2 in numerose iniziative umanitarie e patriottiche, durante gli anni della prima guerra mondiale."}
{"id": "762810", "revid": "1005847", "url": "https://it.wikipedia.org/wiki?curid=762810", "title": "Ernesto Di Broglio", "text": "Biografia.\nFiglio di Antonio e Rachele Vittorio, nacque a Resana, in provincia di Treviso, dove la famiglia, nobile di Pavia, aveva dei possedimenti.\nIscritto alla facolt\u00e0 di giurisprudenza dell'universit\u00e0 di Bologna, interruppe gli studi per partecipare alla seconda guerra d'indipendenza e raggiunse Giuseppe Garibaldi in Sicilia per combattere al seguito del generale Giacomo Medici. Di questo periodo, tuttavia, si hanno scarse notizie.\nOttenuta la laurea, torn\u00f2 a Resana per occuparsi della sua tenuta, dedicandosi inoltre a studi di tipo economico e amministrativo. Nel 1867 fu eletto per la prima volta consigliere della provincia di Treviso, carica che mantenne fino al 1907 (salvo una breve interruzione tra il 1873 e il 1875); in questa veste si occup\u00f2 principalmente di questioni legate all'agricoltura e all'allevamento.\nNel 1877 spos\u00f2 Celestina Serri Dall'Armi, da cui ebbe Paolina, Adele, Antonio, Elena ed Emilio.\nFu eletto deputato per la prima volta alle politiche del 1886, venendo confermato anche nelle votazioni successive sino a quelle del 1904. Bench\u00e9 taciturno e poco propenso a prendere la parola, prese parte ad alcune importanti commissioni e nel 1896 entr\u00f2 a far parte del Consiglio di Stato.\nNel febbraio 1901 divenne Ministro del Tesoro del governo Zanardelli. La sua nomina fu inaspettata, infatti Di Broglio non figurava tra i favoriti e venne scelto solo dopo le rinunce di Luigi Luzzatti, Gaspare Finali, Francesco Guicciardini e Leone Wollemborg (quest'ultimo accett\u00f2 per\u00f2 le Finanze). Come si lesse nel \"Corriere della Sera\" del 15 febbraio, \u00abDi Broglio non avrebbe mai sognato di diventare ministro e, per di pi\u00f9, tra Zanardelli e Giolitti\u00bb.\nIn effetti, port\u00f2 avanti il suo lavor\u00f2 tra grandi difficolt\u00e0, dovute soprattutto a controversie e incomprensioni sorte con gli altri membri del governo. Nel 1901 fu tra i pi\u00f9 accesi oppositore del Wollemborg e il suo progetto di riforma tributaria, consistente in una distribuzione pi\u00f9 equa del carico fiscale tra le classi: sostenendo che il progetto avrebbe comportato oneri troppo gravosi per lo Stato, riusc\u00ec ad ottenere il consenso del Consiglio di Ministri, provocando le dimissioni del Wollemborg.\nNel febbraio 1902 si scontr\u00f2 con Giovanni Giolitti, ministro dell'Interno, riguardo a certe rivendicazioni avanzate dai ferrovieri. Dopo un periodo di attriti si arriv\u00f2 alla militarizzazione dei ferrovieri e la Camera, grazie all'appoggio dei socialisti, approv\u00f2 le proposte di Giolitti.\nAltre gravi tensioni si verificarono con lo stesso Giuseppe Zanardelli. Tra tutte, spiccano quelle suscitate dalla \"politica degli sgravi\" nel gennaio 1903. Con il fallimento della riforma tributaria di Wollemborg e, soprattutto, per controbattere alle proposte di Sidney Sonnino sullo sviluppo del Mezzogiorno, Zanardelli present\u00f2 una serie di provvedimenti tra cui l'alleggerimento dell'imposta fondiaria, l'esenzione dell'imposta sui fabbricati rurali e di nuove industrie, la diminuzione del prezzo del sale e lo stanziamento di risorse per lavori pubblici straordinari. Di Broglio si dichiar\u00f2 nettamente contrario a queste misure, adducendo ancora una volta ragioni di bilancio.\nA questo punto Zanardelli tent\u00f2 di indurre Di Broglio alle dimissioni, sperando di sostituirlo con l'amico Francesco Vendramini. A salvarlo ci pens\u00f2, seppur indirettamente, Giolitti, che imped\u00ec l'entrata di Vendramini al governo preoccupato che la sua presenza avrebbe spostato gli equilibri a favore del presidente del Consiglio. Di Broglio, tuttavia, usc\u00ec con la reputazione compromessa: come si lesse ne \"La Stampa\" del 31 gennaio 1903 \u00abDi Broglio rimarr\u00e0, ma non sappiamo con quanto decoro\u00bb.\nOltre a questi episodi, il ministro fu spesso sotto l'attacco dei giornali: per Luigi Albertini era \u00abun modestissimo deputato di destra\u00bb, mentre Luigi Lodi lo defin\u00ec \u00abun piccolo contabile\u00bb. Pesanti furono anche le critiche mosse da Sidney Sonnino, in particolare riguardo alla prassi di inserire alcune spese effettuate nell'anno in corso in bilanci futuri, nascondendo al Parlamento lo stato effettivo delle finanze nazionali e provocando disavanzi per gli anni a venire.\nUno dei pochi meriti che gli sono riconosciuti fu la conversione della rendita consolidata a un consolidato .\nDopo la fine del governo Zanardelli, il Di Broglio non ebbe altri incarichi ministeriali. Il 3 febbraio 1907 fu nominato senatore e il 16 febbraio successivo fu posto alla presidenza della Corte dei Conti, rimanendovi sino a 12 aprile 1915, quando fu congedato per l'et\u00e0 avanzata."}
{"id": "762815", "revid": "1543377", "url": "https://it.wikipedia.org/wiki?curid=762815", "title": "Tancredi Galimberti", "text": "Fu Ministro delle poste e dei telegrafi del Regno d'Italia nel Governo Zanardelli tra il 1901 e il 1903.\nBiografia.\nCarriera Politica.\nTancredi esord\u00ec in giovane et\u00e0 nella vita politica locale: si hanno infatti notizie certe della sua elezione nel consiglio comunale di Cuneo nel 1883 e in quello provinciale (per il mandamento di Valgrana) nell'anno successivo.\nSi affacci\u00f2 alla politica nazionale nel 1887 (quando poco pi\u00f9 che trentenne venne eletto alla Camera) appoggiando il governo Depretis e quindi in contrasto al conterraneo Giolitti, al tempo all'opposizione. Quando Giolitti si mosse verso posizioni pi\u00f9 riformiste, ne divenne un sostenitore, entrando, grazie al sostegno di quest'ultimo, per la prima volta nella compagnie di governo come sottosegretario alla Pubblica Istruzione nel governo di Rudin\u00ec II (1896) e nel governo di Rudin\u00ec III (1896-1897). \nI primi anni della sua carriera politica furono anche quelli in cui questa si incroci\u00f2 pi\u00f9 volte con la sua attivit\u00e0 forense. Sicuramente cruciale per l\u2019avanzamento della sua carriera parlamentare fu la difesa di Giolitti nel processo riguardante lo scandalo della Banca romana, che assunse nel 1894; si interess\u00f2 anche alla sorte giudiziaria di Turati e Romussi dopo le movimentazioni di Milano nel 1898.\nFu quindi ministro e segretario di stato per le poste e i telegrafi nel governo Zanardelli(1901-1903), del quale fu un grande estimatore e amico. Nel breve periodo del suo incarico dovette affrontare due problematiche in particolare. La prima riguard\u00f2 l'ammodernamento del servizio postale e telegrafico sia dal punto di vista organizzativo che da quello infrastrutturale. A questo scopo promosse uno studio comparativo tra le varie realt\u00e0 europee, con l'intenzione di coglierne gli aspetti migliori per poi implementarli nella realt\u00e0 italiana. La seconda invece fu quella riguardante l'associazionismo dei dipendenti, al quale egli si oppose fermamente. Rivolse molta attenzione alle numerose agitazioni e scioperi dei lavoratori nelle varie citt\u00e0. Anche a causa della brevit\u00e0 del suo incarico non riusc\u00ec ad elaborare una risposta alla questione che non fosse quella di mera opposizione che scatur\u00ec naturalmente dalla sua ideologia liberale. L'irremovibile posizione riguardo all'associazionismo dei dipendenti postali e telegrafici, port\u00f2 prima allo scontro epistolare e poi alla definitiva rottura dei rapporti con Turati, che fino a quel momento era stato un gradito corrispondente.\nNel corso di tutta la sua carriera politica, Tancredi ebbe nella \u201cSentinella delle Alpi\u201d un importante strumento per dare eco alle sue idee politiche e alla sua apprezzabile dialettica. La \u201cSentinella\u201d rivest\u00ec sempre un ruolo cruciale, come tribuna politica soprattutto a base locale, nel momento delle varie elezioni affrontate da Tancredi.\nIl progressivo allontanamento da Giolitti, grande direttore della politica nei primi anni del Novecento, port\u00f2 inevitabilmente ad una emarginazione del Tancredi dalla politica nazionale ma non ferm\u00f2 il suo impegno nella cosa pubblica. Infatti sono questi gli anni (1904-1913) in cui si possono riscontrare vari interventi a favore della realt\u00e0 provinciale cuneese, in particolare l'impegno per il miglioramento dell'infrastruttura ferroviaria che port\u00f2 alla costruzione della linea Cuneo-Ventimiglia-Nizza. \nSuccessivamente si schier\u00f2 su chiare posizioni antigiolittiane intrattenendo rapporti con molti esponenti delle varie anime di questo schieramento (Sonnino, Salandra e lo stesso Salvemini con cui, in alcune occasioni, collabor\u00f2 sull' \"Unit\u00e0\"). Alla vigilia della prima guerra mondiale fece parte dell'ala liberale di stampo interventista.\nNei primi anni Venti ruppe con il movimento liberale; evidenza di questa ferma volont\u00e0 fu la restituzione della tessera nel 1921. Perci\u00f2, sognando il coronamento della sua carriera politica con la nomina a senatore si avvicin\u00f2 al movimento fascista, che riteneva difensore dell'ordine e dello Stato. Si oppose per\u00f2 ai metodi squadristi e illegali del partito, al punto da pubblicare sulla \u201cSentinella\u201d il testo del proclama di stato d'assedio predisposto dal governo Facta II e non firmato dal re. Questo atteggiamento contraddittorio gli imped\u00ec di essere tra i candidati della lista nazionale nelle elezioni del 1924. Nel 1929 invece nulla si oppose alla sua tanto agognata elezione a senatore del Regno. Nonostante questo successo politico non pot\u00e9 impedire nei primi anni Trenta la chiusura definitiva della \u201cSentinella delle Alpi\u201d, alla cui redazione fu recapitata la lettera di soppressione nel 1928 e che non riusc\u00ec a rinascere nemmeno nella forma della \u201cSociet\u00e0 Editrice Sentinella d\u2019Italia\u201d, un estremo tentativo di salvare il quotidiano che naufrag\u00f2 nel 1933.\nVita privata.\nSi spos\u00f2 nel 1902 con Alice Schanzer, donna letterata proveniente da una famiglia romana (di origini austriache), con la quale condivise ogni passo della sua carriera politica e molti interessi di studio, in particolare il Risorgimento e la figura di Mazzini, coltivati nelle pause dalle pressanti incombenze della attivit\u00e0 politica .\nFu padre di Carlo Enrico e Tancredi Duccio, uno degli eroi della resistenza piemontese.\nLa sua casa ed il suo studio di Cuneo sono oggi un museo.\nBibliografia.\nMana, Emma. \"Archivio Galimberti. Inventario\". Roma: Ist.Poligrafico e Zecca Dello Stato-Archivi Stato, 1992."}
{"id": "762816", "revid": "1005847", "url": "https://it.wikipedia.org/wiki?curid=762816", "title": "Luigi Rava", "text": "Fu sindaco di Roma e Senatore del Regno.\nBiografia.\nIl padre, Giuseppe Rava, era stato collega di Alfredo Baccarini al Comune di Ravenna ed aveva conosciuto Domenico Farini e Gioacchino Rasponi.\nAttivit\u00e0 accademica.\nLa carriera accademica di Luigi Rava fu precoce: a soli 23 anni ebbe accesso all'insegnamento universitario come libero docente. Ottenne il primo incarico a Siena, poi insegn\u00f2 a Bologna, quindi a Pavia. Le sue materie di insegnamento furono filosofia del diritto, scienza delle finanze e diritto amministrativo. Torn\u00f2 a Bologna, dove fu chiamato a ricoprire la cattedra di Scienza dell'amministrazione presso l'universit\u00e0 felsinea, carica che tenne ininterrottamente fino al 1915, quando fu nominato membro del Consiglio di Stato e quindi si trasfer\u00ec a Roma.\nCarriera politica.\nRava inizi\u00f2 molto presto anche la carriera politica: nel 1891, ad appena 31 anni, fu eletto deputato al Parlamento nel collegio della citt\u00e0 natale per la Sinistra liberale. Nel 1892 fu riconfermato. L'anno seguente entr\u00f2 al governo come sottosegretario. Dalle elezioni del 1900 fu candidato al collegio di Vergato, paese dell'Appennino bolognese, dove fu eletto per quattro legislature. Il 3 ottobre 1920 fu nominato Senatore.\nLuigi Rava, che fu un grande ammiratore del naturalista forlivese Cesare Majoli (1746 \u2013 1823), \u00e8 stato padre delle prime leggi di tutela dell'ambiente e dei beni culturali emanate in Italia. La legge 411 del 1905 \"per la conservazione della Pineta di Ravenna\", fu la prima legge paesaggistica d'Italia. La legge 20 giugno 1909, n\u00b0 364, pose per la prima volta sotto protezione le antichit\u00e0 nazionali. Rava scrisse il testo in collaborazione con l'archeologo Corrado Ricci, anche lui ravennate. Rava favor\u00ec l'istituzione della \u00abSpeciale soprintendenza ai Monumenti di Ravenna\u00bb, la prima soprintendenza per i beni culturali istituita in Italia.\nMassone, non si sa dove e quando fu iniziato. \u00c8 noto che l'8 ottobre 1906 fu regolarizzato Maestro massone nella Loggia \"Roma\" di Roma. Nella sua qualit\u00e0 di sindaco di questa citt\u00e0, al Campo Verano, tenne un discorso funebre per la tumulazione del gi\u00e0 Gran maestro del Grande Oriente d'Italia Ernesto Nathan."}
{"id": "762818", "revid": "196390", "url": "https://it.wikipedia.org/wiki?curid=762818", "title": "A.J. Cronin", "text": ""}
{"id": "762825", "revid": "287204", "url": "https://it.wikipedia.org/wiki?curid=762825", "title": "Cr\u00e9dit mobilier", "text": "Il Cr\u00e9dit mobilier (nome completo: \"Soci\u00e9t\u00e9 G\u00e9n\u00e9rale du Cr\u00e9dit Mobilier\") fu un istituto di credito francese nato nel 1852, durante l'impero di Napoleone III, ad opera dei fratelli Isaac ed Emilie Pereire, ebrei portoghesi.\nStoria.\nIl suo antecedente era stata la \"Caisses des actions r\u00e9unies\", fondata nel 1850 da Mo\u00efse Polydore Millaud e Jules Mir\u00e8s, che aveva mostrato come i tempi fossero ormai maturi per mettere fruttuosamente in circolazione il risparmio privato che si era accumulato nei trent'anni precedenti, e anche per rischiare questi nuovi capitali nell'impetuoso sviluppo che attraversava l'Europa in quei decenni.\nLa \"Soci\u00e9t\u00e9 g\u00e9n\u00e9rale de Cr\u00e9dit mobilier\" fu istituita nel 1852 per decreto imperiale del 18 novembre 1852. Promotori ne erano i fratelli Isaac e \u00c9mile P\u00e9reire, i quali trassero ispirazione dal modello operativo della Soci\u00e9t\u00e9 g\u00e9n\u00e9rale de Belgique. Fra i dodici consiglieri d'amministrazione figurava anche il banchiere genovese Raffaele de Ferrari, duca di Galliera. L'iniziativa ricevette l'opposizione della \"Haute Banque\" e in particolare di James de Rotschild, antico datore di lavoro di Emile. \nIl \"Cr\u00e9dit mobilier\" aveva la forma di una societ\u00e0 per azioni; le azioni inizialmente erano 40.000, successivamente furono portate a 120.000 (del valore di 500 franchi ciascuna) per un capitale nominale di 60 milioni di franchi. Circa 11.300 azioni erano sottoscritte dai fratelli Pereire. Gli investitori iniziali erano grossi industriali, ma il capitale fu ampiamente aumentato mediante le sottoscrizioni del grande pubblico. I sottoscrittori in totale furono un centinaio, ma alcuni di loro non sottoscrissero che 25 azioni.\nLa stampa partecip\u00f2 all'entusiasmo del pubblico per il \"Cr\u00e9dit mobilier\", sedotti dai primi successi dell'istituto. Tuttavia, una parte dei giornalisti critic\u00f2 l'operato della Banca e sub\u00ec intimidazioni. In particolare il \"Cr\u00e9dit Mobilier\" port\u00f2 in giudizio Crampon, redattore capo de \"la Finance\".\nIl \"Cr\u00e9dit mobilier\" era una banca universale: era autorizzato a comprare azioni di societ\u00e0 quotate, a rivenderle o darle in garanzia.\nI primi successi della Banca, la spinsero a fondare una filiale in Spagna, il \"Cr\u00e9dit mobilier espagnol\".\nIl \"Cr\u00e9dit mobilier\" si specializz\u00f2 nei finanziamenti all'industria pesante, al settore ferroviario, alla costruzione di opere pubbliche e nell'acquisizione di titoli azionari delle imprese industriali. Ebbe inoltre un ruolo importante nel finanziamento della costruzione del Canale di Suez e di quello di Panama.\nLe operazioni della Banca erano condotte su grande scala. Nel 1854 il \"Cr\u00e9dit mobilier\" sottoscrisse una parte rilevante dei crediti di guerra francesi per la Guerra di Crimea, nonch\u00e9 della Grand Central Railway Company, della \"Compagnia Generale degli Omnibus di Parigi\", e di vari altri progetti importanti. Il dividendo dichiarato per quell'anno era del 12%. Nel 1855 la Banca fece due prestiti al Governo francese, uno di 250 milioni e l'altro di 375 milioni di franchi. Il dividendo netto dichiarato in quell'anno fu del 40%. I direttori della Banca proposero del loro privilegio di emettere le proprie obbligazioni e pensarono di emettere due categorie di titoli: gli uni a breve termine e gli altri a lungo termine, da restituire a rate. L'emissione proposta ammontava a 240 milioni di franchi, ma il pubblico si allarm\u00f2 alla prospettiva di una cos\u00ec grande emissione e nel 1856 il Governo francese decise di proibire il progetto.\nIl divieto fu un grave colpo per l'istituto finanziario e in quell'anno i dividendi non superarono il 22%: nel 1857 furono solo del 5%.\nIl \"Cr\u00e9dit mobilier\" ebbe un ruolo importante nella forte crescita economica e del credito del periodo 1850-1857 che si concluse con il panico del 1857, e fu all'origine di molte speculazioni finanziarie.\nDopo alcuni investimenti sbagliati e rischiosi, ma anche a causa della rivalit\u00e0 che si era innescata con la famiglia dei Rothschild, nel 1867 i fratelli P\u00e9reire si ritirarono dall'impresa: il corso delle azioni precipit\u00f2 a 140 franchi e di conseguenza fu aperta la procedura di liquidazione, che si concluse nel 1870.\nSuccessori.\nLe operazioni del \"Cr\u00e9dit mobilier\" furono rilevate e continuate da una nuova Soci\u00e9t\u00e9 de Cr\u00e9dit Mobilier che tuttavia cess\u00f2 a sua volta nel 1902: i titoli e la clientela furono venduti al Cr\u00e9dit mobilier fran\u00e7ais, fondato nello stesso 1902. Quest'ultimo nel 1931 si fuse con la Banque de l'union parisienne.\nNella cultura di massa.\nIl \"Cr\u00e9dit Mobilier\" \u00e8 la banca francese su cui si possono effettuare le sottoscrizioni per finanziare l'impresa spaziale nel romanzo di Jules Verne \"Dalla Terra alla Luna\"."}
{"id": "762827", "revid": "1982", "url": "https://it.wikipedia.org/wiki?curid=762827", "title": "Comune francese", "text": ""}
{"id": "762829", "revid": "767487", "url": "https://it.wikipedia.org/wiki?curid=762829", "title": "Composizione del Senato del Regno d'Italia", "text": "Le nomine Reali di Senatori del Regno d'Italia nelle diverse legislature:"}
{"id": "762839", "revid": "181699", "url": "https://it.wikipedia.org/wiki?curid=762839", "title": "Senatori dell'VIII legislatura del Regno d'Italia", "text": "Elenco dei senatori della VIII legislatura del Regno d'Italia nominati dal re Vittorio Emanuele II, divisi per data del decreto di nomina.\nIl numero indicato \u00e8 quello della serie cronologica ufficiale."}
{"id": "762841", "revid": "767487", "url": "https://it.wikipedia.org/wiki?curid=762841", "title": "Eddy K", "text": "Eddy-K \u00e8 un gruppo cubano di reggaeton.\nEddy-K era all'origine un duo composto da Eduardo \"Eddy\" Mora Hern\u00e1ndez e \"K\" Leyden, raggiunti nell'agosto 1998 dal cantante rap Jorge Francisco Hern\u00e1ndez Carvajal, detto \"Jorgito\".\nKleiden lasci\u00f2 il progetto dopo poco tempo, ma il gruppo divenne pi\u00f9 numeroso dopo l'arrivo del cantante Damian Aguirre Perez (in arte \"Deep Drama\") nel 2000 e di DJ Tony (all'anagrafe Jos\u00e9 Antonio Su\u00e1rez Torres) nel novembre 2001.\nGli Eddy K hanno composto la musica della trasmissione di televisione cubana \"La otra Geograf\u00eda\", partecipato al tour mondiale del gruppo \"La Charanga Habanera y Las Voces de Cuba\" (Vania, Osdalgia &amp; Halia) (al posto d'Halia), e fatto la prima parte del concerto di Don Omar in Canc\u00fan (Messico).\nUno dei loro principali successi \u00e8 \"La Habana me queda chiquita\", una ripresa del gruppo di timba Pachito Alonso y su Kini Kini, con la partecipazione di Christian e Rey Alonso. Nel 2006 hanno pubblicato \"Entrale\", titolo inedito in duo con la diva cubana Haila che appare nella raccolta \"Verano Caliente\".\nLa canzone \"Aqu\u00ed est\u00e1n los cuatro\" dell'album omonimo si \u00e8 piazzata al terzo posto nell\"'hit-parade\" del giornale americano \"Latinos Unidos\".\nDiscografia.\nAqu\u00ec est\u00e0n los cuatro.\nAqu\u00ec est\u00e0n los cuatro \u00e8 il primo (e finora unico) album di studio degli Eddy K (Ah\u00ed Nam\u00e1 / Sony-BMG Italia, 2004)."}
{"id": "762843", "revid": "287204", "url": "https://it.wikipedia.org/wiki?curid=762843", "title": "Anne Libert", "text": "Biografia.\nFiglia dello scrittore belga Jean Libert (1913 - 27 dicembre 1995), prolifico autore di romanzi gialli insieme a Gaston Van Denpahuyse con lo pseudonimo collettivo di Jean Gaston Vandel e da solo con lo pseudonimo di Paul Kenny, fu scoperta da Jes\u00fas Franco che le assegn\u00f2 uno dei ruoli da protagonista in \"Une vierge chez les morts vivants\" (1971).\nSul set di questo film fu vista dal produttore francese Robert de Nesle che, conquistato dalla sua bellezza elegante e misteriosa, ne fece una attrici principali della sua compagnia. Fino a tutto il 1972, Anne Libert fu dunque una presenza costante nelle numerose pellicole di Franco prodotte dalla Comptoir Fran\u00e7ais du Film Production.\nLa sua carriera prosegu\u00ec fino alla fine degli anni settanta in una serie di film erotici. Prese parte anche a due film di Claude Lelouch: \"Il gatto, il topo, la paura e l'amore\" e \"La fabbrica degli eroi\". Le sue ultime apparizioni furono alla televisione francese. Secondo Franco, la sua carriera fu stroncata da un produttore italiano che la costrinse a tingersi sei volte i capelli per renderla bionda, facendoglieli cadere. Dopo un periodo di depressione, Anne Libert si \u00e8 felicemente sposata, abbandonando definitivamente il cinema.\n\u00c8 nota anche come Ann Libert."}
{"id": "762857", "revid": "21079", "url": "https://it.wikipedia.org/wiki?curid=762857", "title": "Falsobordone", "text": ""}
{"id": "762861", "revid": "21079", "url": "https://it.wikipedia.org/wiki?curid=762861", "title": "Moto armonico semplice", "text": ""}
{"id": "762867", "revid": "149485", "url": "https://it.wikipedia.org/wiki?curid=762867", "title": "Andr\u00e9 Myhrer", "text": "Biografia.\nStagioni 1999-2004.\nMyhrer, nato a Bergsj\u00f6, ha esordito nel Circo bianco il 16 gennaio 1999 disputando uno slalom gigante valido come gara FIS a Bran\u00e4s, piazzandosi 43\u00ba. Il 2 dicembre 2001 ha partecipato per la prima volta a una gara di Coppa Europa, lo slalom speciale di Val Thorens, senza qualificarsi per la seconda manche.\nHa esordito ai Campionati mondiali a Sankt Moritz 2003, senza concludere la prova di slalom speciale, e in Coppa del Mondo il 25 gennaio 2004 a Kitzb\u00fchel, sempre in slalom speciale. Due giorni dopo ha conquistato sulla Planai di Schladming, nella medesima specialit\u00e0, i primi punti nel circuito (13\u00ba).\nStagioni 2005-2009.\nIn Coppa Europa ha colto il primo podio il 25 novembre 2004 a Landgraaf in KO slalom (3\u00ba) e la prima vittoria il 16 dicembre successivo a Obereggen in slalom speciale. Ha conquistato il primo podio in Coppa del Mondo il 25 gennaio 2005 nello slalom speciale di Schladming, classificandosi al 3\u00ba posto; si \u00e8 poi piazzato 5\u00ba nella gara di slalom speciale dei Mondiali di Bormio/Santa Caterina Valfurva 2005 e 4\u00ba nello slalom speciale di , suo esordio olimpico.\nIl 3 dicembre 2006 \u00e8 salito per la prima volta sul gradino pi\u00f9 alto del podio in Coppa del Mondo, giungendo primo nello slalom speciale di Beaver Creek; ai successivi Mondiali di \u00c5re 2007 \u00e8 stato 20\u00ba nello slalom gigante e 22\u00ba nello slalom speciale, mentre nella rassegna iridata di Val-d'Is\u00e8re 2009 non ha concluso entrambe le prove.\nStagioni 2010-2017.\nAi XXI Giochi olimpici invernali di ha conquistato la medaglia di bronzo nello slalom speciale vinto dall'italiano Giuliano Razzoli davanti al croato Ivica Kosteli\u0107 e non ha concluso lo slalom gigante; il 15 dicembre dello stesso anno ha ottenuto l'ultima vittoria, nonch\u00e9 ultimo podio, in Coppa Europa, a Obereggen in slalom speciale. 10\u00ba nello slalom speciale ai Mondiali di Garmisch-Partenkirchen 2011, al termine della successiva stagione 2011-2012 ha vinto la Coppa del Mondo di slalom speciale, grazie anche ai sei podi conseguiti tra cui spiccano due vittorie in altrettante classiche della specialit\u00e0, la Planai di Schladming e la Podkoren di Kranjska Gora.\nIl 12 febbraio 2013 ha conquistato la medaglia d'argento nella gara a squadre ai Mondiali di Schladming, dove \u00e8 stato anche 14\u00ba nello slalom gigante e 4\u00ba nello slalom speciale. L'anno dopo, ai XXII Giochi olimpici invernali di , non ha concluso lo slalom speciale, mentre ai Mondiali di Vail/Beaver Creek 2015 si \u00e8 aggiudicato la medaglia di bronzo nella gara a squadre, \u00e8 stato 6\u00ba nello slalom speciale e non ha completato lo slalom gigante. Due anni dopo, ai Mondiali di Sankt Moritz 2017, ha vinto la medaglia di bronzo nella gara a squadre, si \u00e8 classificato 6\u00ba nello slalom speciale e non ha completato lo slalom gigante.\nStagioni 2018-2020.\nIl 1\u00ba febbraio 2018 ha ottenuto a Oslo in slalom parallelo la sua ultima vittoria in Coppa del Mondo e ai successivi XXIII Giochi olimpici invernali di , sua ultima presenza olimpica, ha vinto la medaglia d'oro nello slalom speciale e si \u00e8 classificato 23\u00b0 nello slalom gigante e 5\u00ba nella gara a squadre; l'anno dopo ai Mondiali di \u00c5re 2019, suo congedo iridato, \u00e8 stato 13\u00ba nello slalom speciale e 5\u00ba nella gara a squadre.\nIl 15 dicembre 2019 \u00e8 salito per l'ultima volta sul podio in Coppa del Mondo, a Val-d'Is\u00e8re in slalom speciale (2\u00ba), e si \u00e8 ritirato al termine di quella stessa stagione 2019-2020; la sua ultima gara \u00e8 stata lo slalom speciale di Coppa del Mondo disputato l'8 febbraio a Chamonix, chiuso da Myhrer al 9\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nPR = slalom parallelo\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "762870", "revid": "287204", "url": "https://it.wikipedia.org/wiki?curid=762870", "title": "Von Moltke", "text": "La famiglia von Moltke ha dato alla Prussia tre figure, diversamente memorabili; il quarto discendente \u00e8 un simbolo della Resistenza della Germania al nazismo:"}
{"id": "762871", "revid": "34928", "url": "https://it.wikipedia.org/wiki?curid=762871", "title": "Festa del sacrificio", "text": ""}
{"id": "762876", "revid": "1480390", "url": "https://it.wikipedia.org/wiki?curid=762876", "title": "Tugela Falls", "text": ""}
{"id": "762881", "revid": "339392", "url": "https://it.wikipedia.org/wiki?curid=762881", "title": "Cascate Tugela", "text": ""}
{"id": "762882", "revid": "767487", "url": "https://it.wikipedia.org/wiki?curid=762882", "title": "La Charanga Habanera", "text": "La Charanga Habanera \u00e8 un gruppo di musica tradizionale cubano di timba, creato nel 1988 da Bernard Lion (cileno), direttore degli spettacoli dello \"Sporting Club di Monaco\" a Monte Carlo. Il repertorio del gruppo era composto da \"standards\" di musica tradizionale cubana (danz\u00f3n, cha-cha-cha, mambo, bolero, guaracha, son cubano) degli anni '40 e '50 (Benny Mor\u00e9, Ernesto Lecuona, Jose\u00edto Fern\u00e1ndez, \u00d1ico Saquito, Miguel Matamoros, Raphael Lay, Richard Egues, etc).\nIl gruppo era diretto da Geraldo Aguill\u00f3n, ex musicista del Ritmo Oriental, ex violinista di Santiago di Cuba.\nIl gruppo faceva per tre mesi all'anno da apri concerto per cantanti di livello internazionale come Stevie Wonder, Barry White, Sammy Davis Jr., Frank Sinatra, Tina Turner, Ray Charles.\nI musicisti erano abbastanza anziani, perci\u00f2 il gruppo fu totalmente ricostituito nel 1989 con dei musicisti pi\u00f9 giovani, ad eccezione di David Calzado (violinista) e Jorge Emilio Maza (flautista).\nIl gruppo fu allora diretto da Jos\u00e9 Picayo, pianista; Pedro C\u00e9sar Fajardo era uno dei violinisti.\nNel 1990 il gruppo ha due nuovi membri: Victorino Patterson (trombettista) e Pedro Pablo Guti\u00e9rrez (violoncellista).\nNel 1992, il gruppo ritorna a Cuba.\nL'orchestra \u00e8 anche conosciuta per il suo comportamento sul palco che provoca l'isteria negli adolescenti cubani: i musicisti che si scambiano i loro strumenti, ballano ed effettuano delle prodezze da ginnasti continuando a suonare.\nNel 1997, la Charanga Habanera partecipa al 14\u00ba Festival mondiale della giovent\u00f9 che si tiene in agosto all'Avana: per i loro eccessi verbali e scenici durante i loro concerti televisivi, al gruppo \u00e8 vietato uscire dal territorio e dalla scena per 6 mesi, David Calzado \u00e8 costretto a presentare delle scuse pubbliche alla televisione cubana.\nNel 1997, il gruppo si divise in tre:\nCharanga Forever, Dany Lozada y su Timba Cubana e David Calzado &amp; the new Charanga Habanera.\nDiscografia.\nYo soy as\u00ec feat Este Habana"}
{"id": "762883", "revid": "1480390", "url": "https://it.wikipedia.org/wiki?curid=762883", "title": "Cascate del Tugela", "text": "Le cascate del Tugela sono le seconde cascate pi\u00f9 alte del mondo, con un dislivello complessivo di 947 metri. Si trovano nei Monti dei Draghi, all'interno del Royal Natal National Park, nella provincia di KwaZulu-Natal.\nDescrizione.\nLe cascate si trovano nei Monti dei Draghi nel Sudafrica orientale. Sono alimentate dal fiume Tugela, soggetto a un regime torrentizio e che \u00e8 secco in alcuni momenti dell'anno. Questo nasce a soli cinque chilometri a monte, nel massiccio del Mont-aux-Sources. Le cascate si tuffano dalle spettacolari pareti dell'Anfiteatro.\nControversie sull'altezza.\nSecondo alcune rilevazioni le cascate sarebbero le pi\u00f9 alte del mondo, andando a superare il Salto Angel (979 metri). Ad esempio, secondo una misurazione eseguita nel 2016 da geometri cechi, le cascate del Tugela avrebbero un'altezza di 983 metri, vale a dire 4 in pi\u00f9 rispetto alla cascata venezuelana."}
{"id": "762887", "revid": "74801", "url": "https://it.wikipedia.org/wiki?curid=762887", "title": "Abramo di Rostov", "text": "Biografia.\nNato a Gali\u010d, abbandon\u00f2 la casa paterna nella prima giovent\u00f9, dedicandosi ad una vita ascetica e di contemplazione sulle coste del Lago Nero, nei pressi della citt\u00e0 di Rostov.\nNei pressi della cella in cui passava le ore in preghiera si trovava un tempio dove i pagani adoravano un idolo di pietra dal nome Veles (o Volos), la cui presenza terrorizzava gli abitanti cristiani di Rostov. L'agiografia del santo racconta dell'apparizione ad Abramo dell'apostolo Giovanni, che gli consegn\u00f2 un bastone con in punta una croce, con il quale distrusse l'idolo. Scacciati i pagani trasform\u00f2 il tempio in un monastero in onore della Vergine e ne divenne abate.\nA memoria della presunta apparizione miracolosa, il monaco costru\u00ec una chiesa intitolata a San Giovanni. Inizi\u00f2 quindi una intensa attivit\u00e0 di predicazione, che port\u00f2 alla conversione di molti pagani, e di scolarizzazione di giovani, alcuni dei quali avrebbero anch'essi scelto la via monacale diventando suoi discepoli.\nNonostante la carica assunta, le agiografie riferiscono che continu\u00f2 a comportarsi con umilt\u00e0, non disdegnando, anche in tarda et\u00e0, di rendersi utile nelle attivit\u00e0 di tutti i giorni, quali il lavaggio delle vesti degli altri monaci e il trasporto dell'acqua dal pozzo alle cucine.\nMor\u00ec presumibilmente nel 1073.\nCulto.\nLe sue reliquie furono esposte alla venerazione durante il regno del Gran Principe Vsevolod III di Vladimir (1176-1212).\nNel 1551, lo zar Ivan il Terribile, prima della sua campagna militare contro Kazan', and\u00f2 in pellegrinaggio al monastero fondato da Abramo dove i monaci gli mostrarono il bastone con cui si narra che il santo avrebbe distrutto la statua di Veles. Credendo al racconto, lo zar port\u00f2 con s\u00e9 il bastone (mentre la croce rimase al monastero) e al ritorno dalla campagna vittoriosa ordin\u00f2 che fosse costruita una chiesa in pietra in onore della Vergine con quattro cappelle. In tale chiesa si trovano ancora oggi le reliquie di Abramo.\nLa Chiesa ortodossa russa lo ricorda il 29 ottobre."}
{"id": "762891", "revid": "12109", "url": "https://it.wikipedia.org/wiki?curid=762891", "title": "Riflessioni sulle cause", "text": ""}
{"id": "762893", "revid": "182291", "url": "https://it.wikipedia.org/wiki?curid=762893", "title": "Guido I del Cassero", "text": "Biografia.\nPersonaggio storico di Fano, \u00e8 citato da Dante Alighieri nell'Inferno (XXVIII, ) con Angiolello da Carignano:\nNon si hanno notizie storiche su questi personaggi. Dante riferisce, mettendo la notizia a mo' di profezia di Pier da Medicina, che essi, i \"migliori\" di Fano, devono guardarsi da Malatestino I Malatesta, \"tiranno\" di Rimini, il quale li uccider\u00e0 tramite \"mazzeratura\" (annegamento in sacchi piombati) nei pressi di Cattolica. Nel testo questo crimine viene definito tanto malvagio come non ne vide mai, tra Cipro e Maiorca (cio\u00e8 nel Mar Mediterraneo) Nettuno, n\u00e9 per conto dei pirati, n\u00e9 dei greci (i proverbialmente crudeli \"argolici\").\nLa mancanza di una qualsiasi fonte d'archivio sull'accaduto ha fatto pensare ad alcuni commentatori addirittura che qui Piero volesse perpetrare il suo peccato di seminatore di discordie mettendo zizzania tra i due di Fano e il signore di Rimini, anche se la precisione del racconto dantesco ha pi\u00f9 un sapore di rivelazione e trattandosi di un fatto grave pu\u00f2 darsi che, come in altri casi, la potenza dell'interessato abbia insabbiato qualsiasi menzione in documenti."}
{"id": "762895", "revid": "124123", "url": "https://it.wikipedia.org/wiki?curid=762895", "title": "Angiolello da Carignano", "text": "Biografia.\nPersonaggio storico di Fano, \u00e8 citato da Dante Alighieri nell'Inferno (XXVIII, ) con Guido del Cassero:\nNon si hanno notizie storiche su questi due personaggi.\nNel passo dantesco viene riferito, tramite le parole profetiche di Pier da Medicina, che essi, i \"migliori\" di Fano, devono badare a Malatestino I Malatesta, \"tiranno\" di Rimini, il quale li uccider\u00e0 tramite \"mazzeratura\" (annegamento in sacchi piombati) nei pressi di Cattolica dopo aver chiesto loro \"parlamento\". Nel testo questo fattaccio viene definito tanto malvagio come non ne vide mai Nettuno tra Cipro e Maiorca (cio\u00e8 nel Mediterraneo), n\u00e9 da parte dei pirati, n\u00e9 dei greci (\"argolici\", proverbialmente crudeli).\nLa mancanza di una qualsiasi fonte d'archivio sull'accaduto ha fatto pensare ad alcuni commentatori addirittura che qui Piero volesse perpetrare il suo peccato di seminatore di discordie mettendo zizzania tra i due di Fano e il signore di Rimini, anche se la precisione del racconto dantesco ha pi\u00f9 un sapore di rivelazione. Trattandosi di un fatto grave infatti pu\u00f2 darsi che, come in altri casi (vedi Paolo e Francesca), la potenza dell'interessato abbia insabbiato qualsiasi menzione in documenti dell'epoca."}
{"id": "762897", "revid": "126257", "url": "https://it.wikipedia.org/wiki?curid=762897", "title": "Ada Vigliani", "text": "Biografia.\nSi \u00e8 laureata in filosofia all'Universit\u00e0 degli studi di Torino con una tesi interdisciplinare su \"La concezione etica di Robert Musil\", relatori Claudio Magris e Vittorio Mathieu. Ha collaborato alla rivista \"\u00abFilosofia\u00bb\", per la quale si \u00e8 occupata prevalentemente di filosofia della scienza, pubblicando tra gli altri il saggio dal titolo \"Karl Popper e John Eccles, il rapporto corpo-mente tra filosofia e scienza\" (1984) e ha lavorato a lungo come collaboratrice per \"Tuttolibri\", inserto settimanale del quotidiano \"La Stampa\".\nBorsista all'Universit\u00e0 di Salisburgo sotto la direzione del germanista Walter Weiss, ha insegnato lingua e letteratura tedesca al Conservatorio di Musica \u201cGiuseppe Verdi\u201d di Torino. Ha collaborato con il Dipartimento di Filosofia dell'Universit\u00e0 di Torino con traduzioni di saggistica filosofica. Dal 1983 si dedica alla traduzione e alla cura di opere in lingua tedesca (letteratura e saggistica) per diverse case editrici, tra cui Adelphi, Arnoldo Mondadori Editore, Einaudi, Il Mulino, Sellerio. Nel 2010 con \"Gli anelli di Saturno\" di W.G. Sebald ha vinto il \"Premio Nini Agosti Castellani\" per la miglior traduzione dell'anno. Nel 2012, sempre per Adelphi, ha contribuito alla nuova edizione di \"Siddharta\" di Hermann Hesse, traducendo pagine di diario, lettere e riflessioni dell'autore, che arricchiscono il testo.\nNel 2016 vince il \"Premio italo-tedesco per la traduzione letteraria\" promosso dal Ministero degli affari esteri (Germania), dall'Incaricata alla cultura e i Media del governo federale tedesco, dal Ministero dei beni e delle attivit\u00e0 culturali e del turismo e dal Goethe-Institut, per la sua traduzione di \"Forse Esther\" di Katja Petrowskaja. L'anno successivo, con D.M. 18 gennaio 2017, n. 33 il Ministero dei beni e delle attivit\u00e0 culturali e del turismo le ha inoltre conferito il \"Premio Nazionale per la Traduzione\" per l'edizione 2016. Infine, nel 2017 ha vinto il Premio Strega Europeo per la sua traduzione di \"Voci del verbo andare\" di Jenny Erpenbeck. Dal 2019 \u00e8 socia onoraria dell'Associazione Italiana di Germanistica.\nHa contribuito al volume \"Anima ed esattezza. Letteratura e scienza nella cultura austriaca tra '800 e '900\" edito da Marietti con il saggio \"Musil e gli ordini della realt\u00e0\" (1983) e ha pubblicato su \u00abCultura tedesca\u00bb un saggio dal titolo \"Fra malinconia e ricordo: vagabondaggi e divagazioni letterarie nell'opera di W.G. Sebald\" (2005) e su \"Nuova Corrente\" un saggio dal titolo \"Storia naturale della sofferenza. Tracce di pessimismo cosmico nell'opera di Sebald\". Diverse sono inoltre le attivit\u00e0 organizzate in collaborazione con il Goethe Institut di Torino, il \"Literarisches Colloquium\" di Berlino, l\u2032\"\u00dcbersetzerhaus\" \"Looren\" di Hinwil\", l'Europ\u00e4ischer \u00dcbersetzer-Kollegium\" di Straelen e il Centro di scambio culturale italo-tedesco \"Villa Vigoni\", di cui Vigliani \u00e8 socia."}
{"id": "762899", "revid": "124534062", "url": "https://it.wikipedia.org/wiki?curid=762899", "title": "Leccinellum crocipodium", "text": "Leccinellum crocipodium \u00e8 un fungo appartenente alla famiglia Boletaceae, facilmente riconoscibile per i pori gialli e la carne che vira al nero.\nDescrizione della specie.\nCappello.\n4\u201310\u00a0cm di diametro, da globoso a convesso,\nTubuli.\nAnnessi o adnati, di color giallo chiaro.\nPori.\nMinuti, 0,3-0,5\u00a0mm di diametro, circolari, color giallo chiaro, al tocco virano al bruno-rossastro e poi al nero.\nGambo.\n6-15 x 1,5\u20134\u00a0cm, prima obeso, poi slanciato, cilindrico, attenuato all'apice, color giallo pallido, poi imbrunente, con rade e piccole squame grigiastre, poi brunastre.\nCarne.\nPrima soda, poi molle nel cappello e dura nel gambo, color giallo o crema, al tocco vira al bruno-rossastro o al viola-grigio fino ad annerirsi.\nHabitat.\nFungo simbionte, fruttifica associato a \"Quercus\" e \"Carpinus\".\nCommestibilit\u00e0.\nCommestibile, non \u00e8 molto apprezzato perch\u00e9 assume il colore nero alla cottura.\nEtimologia.\nDal latino \"crocus\" = croco, zafferano e dal greco \"po\u00fas, pod\u00f3s\" = piede, cio\u00e8 dal piede color zafferano.\nSpecie simili.\nIl \"L. crocipodium\" pu\u00f2 essere confuso con:"}
{"id": "762909", "revid": "457612", "url": "https://it.wikipedia.org/wiki?curid=762909", "title": "Corsa al mare", "text": "Col nome di corsa al mare si indica un periodo della Prima guerra mondiale in cui i due schieramenti, impegnati nei primordi della guerra di trincea tentarono ripetutamente di aggirarsi a vicenda sul fianco nord, dando luogo ad un prolungarsi della linea del fronte sino al mar del Nord.\nStoria.\nEbbe inizio nel settembre 1914 al termine dell'avanzata tedesca in Francia, e termin\u00f2 nel novembre sulle rive del mar del Nord: nel corso di susseguenti battaglie combattute in Piccardia e nelle Fiandre nessuna delle due parti riusc\u00ec ad ottenere alcun vantaggio nonostante i tentativi di aggiramento reciproco, e la linea del fronte fu prolungata sino alla costa. Il termine \"corsa al mare\" fa supporre un movimento continuo e deciso diretto alle coste, in realt\u00e0 si tratt\u00f2 del risultato di ripetuti e falliti attacchi ai fianchi di un esercito sull'altro.\nInfatti l'effettiva \"linea di arrivo\" era gi\u00e0 occupata: l'esercito belga, in seguito rinforzato dalla \"Royal Naval Division\" britannica, sosteneva l'assedio di Anversa, che cadde il 10 ottobre, per poi ritirarsi su una linea tracciata lungo il fiume Yser che sfocia nel mar del Nord a Nieuwpoort; qui, lungo la costa, si svolse fra il 17 ottobre ed il 1\u00ba novembre l'attacco tedesco che va sotto il nome di battaglia dell'Yser.\nSi considera l'inizio della corsa il tardo settembre 1914, al termine della Prima battaglia dell'Aisne, la fallita controffensiva alleata contro le forze tedesche bloccate dalla precedente Prima battaglia della Marna. La via della corsa era in gran parte tracciata da ferrovie dipanatesi in direzione nord-sud, a disposizione di entrambe le parti, per i francesi attraverso Amiens e per i tedeschi attraverso Lilla.\nLa 10\u00aa Armata francese inizi\u00f2 a radunarsi ad Amiens alla met\u00e0 di settembre ed il 25 settembre si mosse verso est. La 6\u00aa Armata tedesca aveva raggiunto Bapaume il 26 e avanz\u00f2 su Thiepval il giorno successivo, attraverso quello che sarebbe stato nel 1916 il teatro della battaglia della Somme. L'intenzione tedesca era quella di puntare verso ovest sino ai porti sul canale della Manica, occupando le ricche regioni industriali ed agricole della Francia settentrionale, e tagliando nel contempo le vie di rifornimento alla British Expeditionary Force (BEF) ed isolando il Belgio. Nel frattempo sei delle undici divisioni di cavalleria tedesche dovevano raggiungere la costa insinuandosi attraverso le Fiandre.\nTuttavia, fra il 1\u00ba ed il 6 ottobre l'offensiva della 6\u00aa Armata tedesca a nord della Somme fu arrestata dalle truppe agli ordini del generale Foch, mentre la cavalleria tedesca incontr\u00f2 nei dintorni di Lille il XXI Corpo d'armata francese e fu fermata.\nL'attenzione tedesca si rivolse allora sull'Artois e le Fiandre, dove la BEF aveva iniziato a schierarsi allo scopo di accorciare le proprie linee di collegamento attraverso Boulogne e Calais. I tedeschi raggiunsero Lille il 13 ottobre e i britannici raggiunsero Bailleul il giorno successivo. La linea formata in Artois fu tracciata dalla battaglia di Loos fra il 12 e il 27 ottobre, i britannici tennero Arras mentre i tedeschi erano a Lens.\nNelle Fiandre la 7\u00aa Divisione britannica si era mossa su Ypres il 14 ottobre: i tedeschi che il 3 ottobre avevano occupato la citt\u00e0 con un piccolo distaccamento furono costretti a ritirarsi. I britannici pianificarono allora di avanzare lungo la strada per Menin ma furono fermati da superiori forze tedesche.\nIl 21 ottobre re Alberto I del Belgio, impegnato col suo esercito sull'Yser, ordin\u00f2 di aprire le chiuse marine di Nieuwpoort creando cos\u00ec una distesa acquitrinosa larga qualche chilometro a sud di Dixmude, che arrest\u00f2 definitivamente in questo settore l'avanzata tedesca.\nGli sforzi tedeschi per conseguire uno sfondamento si concentrarono allora ad Ypres. In quella che sarebbe diventata la Prima battaglia di Ypres, gli attacchi tedeschi iniziarono il 21 ottobre per continuare sino al tardo novembre, e sebbene le forze britanniche stessero quasi per cedere lo sfondamento non avvenne.\nMentre la corsa al mare si considera finita al termine dell'offensiva di Ypres, il fronte occidentale presentava ancora delle discontinuit\u00e0, in particolare non si ebbe nei Vosgi un vero e proprio fronte sino all'inizio del 1915.\nLe implicazioni navali.\nMentre la BEF in seguito agli eventi della Marna si volgeva verso nord, ci furono sforzi coordinati da parte di relativamente piccole componenti dell'esercito belga, fucilieri di marina francesi, Royal Marines, la Naval Brigade (marinai con un addestramento parziale da fanteria), il Royal Naval Air Service (RNAS) e naviglio della Royal Navy. L'obiettivo era quello di supportare le fortificazioni di Anversa, per impegnare le forze tedesche e proteggere le coste dall'occupazione, che avrebbe consentito l'impiego dei porti per gli U-Boot e li avrebbe sottratti all'uso per i rifornimenti alla BEF, in particolare quelli di Calais e\nBoulogne-sur-Mer.\n\u00c8 vero inoltre che per mantenere un corpo di spedizione in Francia era assolutamente necessario il controllo della Manica: per questo, in particolare per opporsi agli U-Boot, si doveva controllare lo stretto di Dover. Le due coste dovevano quindi essere saldamente occupate dagli alleati cosicch\u00e9 si potesse schierare e mantenere uno sbarramento di navi, mine e reti fra le due sponde.\nL'obiettivo di mantenere il controllo delle coste francesi fu raggiunto grazie ad un efficace coordinamento fra le forze terrestri e navali di Belgio, Francia e Gran Bretagna, e non fu perduto alcun porto."}
{"id": "762912", "revid": "767487", "url": "https://it.wikipedia.org/wiki?curid=762912", "title": "Difesa 4-3", "text": "La difesa 4-3 (meglio conosciuta semplicemente come 4-3) \u00e8 una formazione difensiva del football americano nella quale vengono schierati quattro defensive lineman (due defensive tackle, due defensive end) tre linebacker (due esterni, gli outside linebacker, e uno centrale, il middle linebacker), due safety e due cornerback. \u00c8 una delle formazioni difensive base pi\u00f9 utilizzate.\nCaratteristiche.\n\u00c8 un tipo di difesa molto duttile, sebbene venga adoperata principalmente contro giochi di corsa. Lo schieramento degli uomini di linea pu\u00f2 essere variato: il pi\u00f9 utilizzato prevede che i defensive tackle si posizionino di fronte alle offensive guard ed i defensive end all'esterno degli offensive tackle o, se presente, del tight end.\nI linebacker normalmente effettuano la copertura sui lanci corti, tentando \"blitz\" (incursioni) attraverso la linea offensiva al fine di bloccare il gioco d'attacco sul nascere, ovvero placcando il quarterback avversario (eseguendo cos\u00ec un \"sack\").\nTipologie.\nEsistono tre tipologie di 4-3:"}
{"id": "762919", "revid": "34928", "url": "https://it.wikipedia.org/wiki?curid=762919", "title": "Tabarca", "text": ""}
{"id": "762921", "revid": "91707461", "url": "https://it.wikipedia.org/wiki?curid=762921", "title": "Lamina midollare interna", "text": "La lamina midollare interna \u00e8 una sottile lamina di sostanza bianca, disposta sagittalmente entro il talamo, che, insieme alla lamina midollare esterna, forma la sostanza bianca intratalamica.\nMolto pi\u00f9 spessa della lamina midollare esterna, quella interna si trova nel pieno spessore del talamo. Anteriormente e verso l'alto si scompone in due lamine divaricanti cos\u00ec da presentare una forma ad Y nelle sezioni orizzontali.\nSuddivide i nuclei talamici in tre grandi gruppi: anteriori, laterali, mediali."}
{"id": "762922", "revid": "1666804", "url": "https://it.wikipedia.org/wiki?curid=762922", "title": "Gaio Scribonio Curione", "text": "Biografia.\nAmico e sostenitore di Gneo Pompeo Magno, Gaio Giulio Cesare, Marco Antonio e Cicerone, era famoso per la sua arte oratoria. Con Cicerone ebbe una ricca corrispondenza, che in parte ci \u00e8 pervenuta.\nFece costruire il primo anfiteatro di Roma e vi celebr\u00f2 giochi in onore del padre, tribuno della plebe. Nel 52 a.C. spos\u00f2 Fulvia, nipote di Gaio Gracco e gi\u00e0 moglie di Publio Clodio Pulcro; ne adott\u00f2 la figlia Clodia Pulchra, ma non ebbe figli naturali. Dopo la morte di Curione, Fulvia andr\u00e0 in sposa a Marco Antonio.\nSecondo Lucano, dopo essere stato a sua volta tribuno della plebe, dal momento che la fazione politica di Pompeo era corrotta, divenne sostenitore di Cesare, che per ringraziarlo si fece carico dei suoi debiti in denaro. Secondo Tacito, Cesare era molto attratto dalla sua oratoria. Ai tempi della Guerra civile romana egli fu uno degli ultimi politici a prendere parte verso Cesare. Per essere stato troppo favorevole al partito cesariano, venne esiliato da Roma. Nel 49 a.C. raggiunse Cesare a Ravenna e port\u00f2 successivamente lettere di lui al Senato. Tornato da Cesare con l'ordine del Senato di congedare le milizie sotto pena di essere dichiarato nemico della patria, gli consigli\u00f2, date le sue esitazioni, di cogliere l'occasione favorevole e a marciare contro Roma, passando il Rubicone.\nDante Alighieri lo pose tra i seminatori di discordia nel Canto ventottesimo dell'Inferno perch\u00e9 conosceva l'episodio attraverso Lucano.\nCon il titolo di propretore fu inviato nel 49 a.C. da Cesare in Africa, per combattere Giuba I di Numidia, sostenitore di Pompeo. Sebbene avesse vinto la battaglia di Utica, in quella del fiume Bagradas fu definitivamente sconfitto e, una volta catturato, si suicid\u00f2 durante la prigionia."}
{"id": "762923", "revid": "34928", "url": "https://it.wikipedia.org/wiki?curid=762923", "title": "Thabraca", "text": ""}
{"id": "762924", "revid": "287204", "url": "https://it.wikipedia.org/wiki?curid=762924", "title": "Curione", "text": ""}
{"id": "762925", "revid": "78273", "url": "https://it.wikipedia.org/wiki?curid=762925", "title": "Caio Curione", "text": ""}
{"id": "762938", "revid": "78481412", "url": "https://it.wikipedia.org/wiki?curid=762938", "title": "Lamina midollare esterna", "text": "La lamina midollare esterna \u00e8 una sottile lamina di sostanza bianca che, insieme alla lamina midollare interna, forma la sostanza bianca intratalamica.\n\u00c8 posta in vicinanza della faccia laterale del talamo, la sua funzione \u00e8 quella di separare il nucleo reticolare del talamo e il subtalamo da tutta la restante parte del talamo stesso."}
{"id": "762940", "revid": "13102", "url": "https://it.wikipedia.org/wiki?curid=762940", "title": "Bonconte di Montefeltro", "text": ""}
{"id": "762941", "revid": "1305772", "url": "https://it.wikipedia.org/wiki?curid=762941", "title": "Bonconte da Montefeltro (disambigua)", "text": "Nella famiglia Da Montefeltro ci furono vari esponenti con il nome Bonconte (o Buonconte)."}
{"id": "762947", "revid": "599013", "url": "https://it.wikipedia.org/wiki?curid=762947", "title": "Fachen", "text": "Il fachen (a volte pronunciato \"Fachan\" o \"Fachin\") \u00e8 una creatura folkloristica scozzese e irlandese. \u00c8 una creatura mostruosa con una sola gamba e un solo braccio, con una criniera di piume nere ed una bocca enorme. \nLa leggenda vuole che il suo aspetto spaventoso possa causare la morte per attacco di cuore al solo vederlo. Fra le sue demoniache prerogative, quella di \"poter distruggere durante la notte, albero per albero, un intero frutteto, con il suo braccio tanto avvizzito quanto potente.\""}
{"id": "762948", "revid": "1950057", "url": "https://it.wikipedia.org/wiki?curid=762948", "title": "Protocollo di Montr\u00e9al", "text": "Il protocollo di Montr\u00e9al \u00e8 un trattato internazionale volto a ridurre la produzione e l'uso di quelle sostanze che minacciano lo strato di ozono, in particolare i gas CFC o clorofluorocarburi. Firmato il 16 settembre 1987, entrato in vigore il 1\u00ba gennaio 1989 e sottoposto alle revisioni del 1990 (Londra), 1992 (Copenaghen), 1995 (Vienna), 1997 (Montr\u00e9al) e 1999 (Pechino), l'ex segretario dell'ONU Kofi Annan ebbe a dichiarare in proposito: \"si tratta di un esempio di eccezionale cooperazione internazionale, probabilmente l'accordo di maggior successo tra nazioni\".\nLa Conferenza delle Parti si riunisce ogni anno in uno dei paesi aderenti per valutare la validit\u00e0 e l'efficacia del Protocollo stesso. Eventualmente apporta delle modifiche al trattato al fine di mantenerne integra l'efficienza. Ad oggi 197 parti (196 stati pi\u00f9 l'Unione Europea) hanno ratificato la convenzione di Vienna e il protocollo di Montreal, rendendoli i primi trattati ad essere universalmente ratificati nella storia delle Nazioni Unite. Il 19 dicembre 2000, in commemorazione della data, l\u2019Assemblea generale delle Nazioni Unite ha promosso l'istituzione della Giornata internazionale per la preservazione dello strato di ozono.\nDettagli e scopi.\nIl trattato prende in considerazione le sette categorie di alogenuri alchilici considerati responsabili dei danni allo strato di ozono.\nPer ognuna di queste categorie \u00e8 previsto un piano di smaltimento o di eliminazione con precise scadenze temporali.\nInoltre il trattato prevede delle limitazioni di produzione di CFC, precisamente:\nLe sostanze del gruppo I allegato A sono:\nL'Unione europea e il protocollo di Montr\u00e9al.\nL'Unione europea ha reso operativo il protocollo di Montr\u00e9al nel 1994 con il regolamento CE 3093/94, successivamente abrogato dal CE 2037/00. Tale regolamento anticipa al 2015 la messa al bando totale di produzione ed uso di CFC.\nLe prossime tappe europee previste dal Regolamento CE 2037/00 sono:\nRisultati.\nUna ricerca svolta da un team NASA e pubblicata all'inizio del 2018 ha mostrato che c'\u00e8 una correlazione diretta tra la presenza di CFC in atmosfera e la distruzione dell'ozono. La ricerca ha mostrato anche che la costante riduzione dei CFC sopra l'Antartide (nella misura dello 0.8% all'anno) sta portando a una riduzione della distruzione dell'ozono e che quindi il protocollo di Montr\u00e9al sta funzionando."}
{"id": "762950", "revid": "1821847", "url": "https://it.wikipedia.org/wiki?curid=762950", "title": "Neutralit\u00e0 italiana (1914-1915)", "text": "La neutralit\u00e0 italiana durante la prima guerra mondiale consistette nella politica condotta dal governo italiano, guidato da Antonio Salandra, nel periodo fra l'ultimatum austriaco del 23 luglio 1914 alla Serbia e la dichiarazione di guerra italiana all'Impero austro-ungarico, il 23 maggio 1915.\nIl governo Salandra.\nIl governo Salandra era succeduto al governo Giolitti per reazione alla crescente forza della sinistra rivoluzionaria: per marcare il centro dei suoi interessi, Salandra tenne per s\u00e9 il ministero dell'Interno. La situazione era ben rappresentata dal giovane Benito Mussolini che, da direttore dell\u2019\"Avanti!\", benediceva le azioni delle leghe dei contadini di Emilia e Romagna, che sarebbero sfociate, di l\u00ec a poco, nella cosiddetta \"Settimana rossa\" del giugno 1914. Salandra svolse con fermezza e prudenza il suo compito di mantenimento dell'ordine, che ebbe suggello nella sconfitta dei socialisti alle elezioni amministrative del giugno-luglio.\nIl 28 giugno, mentre il mondo politico italiano si divideva attorno a tali questioni, giunse da Sarajevo la notizia dell'attentato all'erede alla corona austriaca: essa venne accolta senza particolare apprensione, anzi con un certo sollievo, visto che l'arciduca Francesco Ferdinando (nipote dell'imperatore d'Austria Francesco Giuseppe) era considerato ostile all'Italia e la sua prossima successione al trono austriaco era vissuta come una potenziale minaccia per gli interessi nazionali.\nIn realt\u00e0 lo sventurato Francesco Ferdinando era ostile all'avventura bellica e fu, semmai, la sua prematura scomparsa ad incoraggiare i \u201cdecisionisti\u201d di Vienna a risolvere, una volta per tutte, la spina nel fianco rappresentata dal governo manifestamente ostile di Belgrado, pur non sapendo se annetterla tutta direttamente oppure sconfiggerla e poi esigere un compenso in denaro. Il Kaiser Guglielmo II approv\u00f2 con telegramma da Kiel del 30 giugno la scelta di dare una lezione alla Serbia.\nScoppio della guerra.\nL'ultimatum austriaco alla Serbia.\nRoma fu quindi sorpresa, il 23 luglio, dalla notizia che l'Austria-Ungheria aveva inviato un perentorio ultimatum alla Serbia, che sorprese tutta l'Europa per una durezza che non ammetteva repliche e la cui accettazione avrebbe significato, per la Serbia, una capitolazione senza combattere.\nSalandra, e soprattutto San Giuliano, sapevano bene che la Russia e l'Austria-Ungheria coltivavano entrambe delle ambizioni verso i Balcani e ben prima dell'attentato di Sarajevo: nel 1909 Vienna aveva colto di sorpresa San Pietroburgo, uscita stremata dalla guerra russo-giapponese, con la consegna di un primo ultimatum a Belgrado, ottenendone il riconoscimento dell'annessione della Bosnia-Erzegovina alla corona austriaca (cui la Serbia si era, sino ad allora, negata). Nell'aprile del 1913, nel corso della prima guerra balcanica, aveva consegnato un secondo ultimatum per impedire l'invasione dei territori nominalmente turchi, destinati, di l\u00ec a breve, a costituire il Regno d'Albania. Nel luglio dello stesso 1913 (durante la seconda guerra balcanica) aveva progettato di intervenire a sostegno della Bulgaria, al fine di impedire a Belgrado di strapparle la Macedonia.\nL'Italia e l'Austria-Ungheria erano vincolate da un trattato, la Triplice Alleanza che prevedeva, tra l'altro, anche un obbligo di reciproca informazione circa le rispettive iniziative diplomatiche. Ci\u00f2 che aveva permesso all'Italia, come ricorda Benedetto Croce di opporsi, per ben due volte, ad azioni militari austriache contro la Serbia. Ma, alla terza occasione, Vienna aveva agito senza consultare e nemmeno informare il governo italiano e, con ci\u00f2 stesso, aveva violato lo spirito e la lettera del patto..\nL'azione austro-ungarica contro la Serbia era contraria agli interessi italiani. Roma non desiderava l'egemonia asburgica nella regione balcanica, ma ammetteva pure l'ipotesi di fornire all'alleata sostegno politico (ed eventualmente anche militare) contro la Serbia, in cambio di compensi territoriali, ai sensi dell'articolo VII del Trattato della Triplice Alleanza. Per Roma, tali compensi territoriali dovevano consistere nelle province italiane dell'impero asburgico, in particolare nel Trentino. Il governo asburgico, per\u00f2, non desiderava aprire la questione dei compensi, dunque evit\u00f2 a lungo di trattare con Roma. Pressato dalla Germania, poco prima dell'inizio delle ostilit\u00e0 il governo asburgico concesse la legittimit\u00e0 dell'interpretazione italiana dell'articolo VII, ma condizion\u00f2 il riconoscimento dei compensi alla partecipazione italiana alla guerra. Inoltre, il governo asburgico respinse seccamente l'idea che i compensi potessero consistere in territori del suo impero (come il Trentino). Ci\u00f2 persuase il governo italiano che gli eventuali compensi concessi non sarebbero stati tali da giustificare lo sforzo bellico, n\u00e9 a convincere l'opinione pubblica italiana dell'opportunit\u00e0 di scendere in guerra con Vienna e Berlino. Anche perch\u00e9 l'Italia era largamente impreparata ad affrontare un conflitto di ampie proporzioni, sia da un punto di vista politico-sociale, che dal punto di vista prettamente militare. La neutralit\u00e0 fu dunque il risultato di una situazione in cui l'Italia aveva molto da rischiare, e poco da guadagnare, dalla partecipazione alla guerra al fianco di Vienna e Berlino.\nDa parte sua, l'Austria-Ungheria non era pronta a fare sacrifici per ottenere il consenso dell'Italia e tir\u00f2 dritto. Si limit\u00f2, dopo l'entrata in guerra dell'Italia al fianco di Francia e Gran Bretagna (maggio 1915), ad accusare l'Italia di un assai generico \u201ctradimento\u201d.\nSemmai, il fatto che Vienna avesse rinunciato ad assicurarsi l'appoggio di Roma (o, perlomeno, la \"benevola neutralit\u00e0\") prima di aggredire la Serbia, dimostr\u00f2 che sperava ancora nella neutralit\u00e0 della Russia. La stessa cosa che ci si augurava a Berlino. Belgrado, d'altra parte, nei precedenti cinque anni aveva gi\u00e0 accettato due ultimatum austriaci e non si vedeva, quindi, perch\u00e9 non avrebbe potuto accettarne un terzo. A sigillo di questo drammatico errore strategico, vennero subito inviate diverse centinaia di migliaia di uomini contro la Serbia, salvo rapidamente ritirarne una cospicua parte e ridirigerla verso la Russia, alla cui entrata in guerra, manifestamente, non si volle credere sino all'ultimo giorno. Tanto che la Serbia venne effettivamente occupata solo l'anno successivo e con il contributo determinante della Bulgaria.\nL'allargamento del conflitto a Russia, Germania e Francia.\nLe speranze austriache per un conflitto locale si infransero assai presto, il 30 luglio 1914 con la mobilitazione generale in Russia e, il 31 luglio, con la mobilitazione generale in Austria-Ungheria. Il 1\u00ba agosto la Germania dichiar\u00f2 guerra alla Russia, il 3 agosto alla Francia. Seguirono il 3 agosto l'invasione tedesca del Belgio neutrale, e la conseguente entrata in guerra della Gran Bretagna.\nSan Pietroburgo era intervenuta in difesa della Serbia della quale l'Austria-Ungheria era, oggettivamente, l'aggressore. L'Italia, quindi, non era affatto tenuta ad intervenire nel conflitto, dal momento che la Triplice Alleanza vincolava l'Italia ad intervenire a fianco dell'alleato austriaco unicamente nel caso di una guerra difensiva, non provocata da un membro dell'alleanza. Salandra ed il marchese di San Giuliano si comportarono di conseguenza e, il 2 agosto 1914, dichiararono la neutralit\u00e0 del Regno d'Italia: il giorno prima la Germania aveva dichiarato guerra alla Russia, il giorno dopo l'avrebbe dichiarata alla Francia.\nVienna e Berlino si trovavano quindi a combattere senza l'alleato italiano.\nLa neutralit\u00e0 iniziale dell'Italia ebbe un notevole impatto sulla dichiarazione di neutralit\u00e0 della Spagna, poich\u00e9 se l'Italia si fosse unita alla Germania e all'Impero astro-ungherese, la Spagna sarebbe entrata in guerra insieme a Francia e Regno Unito in conformit\u00e0 con gli \"Accordi di Cartagena\" del 1907.\nIl dilemma strategico italiano: le quattro alternative.\nAll'inizio di agosto, quindi, Roma assisteva agli eventi, e valutava le alternative disponibili:\nPrima di assumere qualsiasi decisione, quindi, occorreva passare per i negoziati che andavano faticosamente cominciando con Vienna, riguardo alle compensazioni per l'occupazione austriaca della Serbia.\nLa reazione italiana all'invasione austriaca della Serbia.\nComportandosi conseguentemente, San Giuliano non denunci\u00f2 la Triplice e, pur lamentando la violazione ai patti appena subita, si limit\u00f2 a richiamare Vienna e Berlino all'articolo 7: esso specificava che qualora l'Austria o l'Italia avessero occupato territorio nei Balcani, tale occupazione non doveva avere luogo se non dopo un preventivo accordo con l'altra potenza, cos\u00ec da compensarla. Tuttavia, seppure l'Austria si fosse accordata con l'Italia prima dell'attacco alla Serbia, il ricevimento dell'eventuale compensazione non avrebbe comunque obbligato l'Italia ad entrare in guerra al fianco dell'Austria.\nTale articolo 7 non fu presente nel trattato fino al secondo rinnovo del 1891. Esso fu inserito successivamente proprio al fine di evitare che l'Italia subisse ulteriori ingrandimenti austriaci nei Balcani. Ed era ben chiaro a tutti come esso avesse sempre costituito una delle ragioni fondamentali che avevano permesso a Roma, nei decenni, di rinnovare la Triplice Alleanza.\nPer comprendere la determinazione del governo italiano, occorre considerare che in quel 1914 venivano, finalmente, al pettine tutte le principali questioni diplomatiche che avevano occupato i due Paesi dal 1866 in avanti: gi\u00e0 nel 1875 Francesco Giuseppe, venuto a colloquio a Venezia con Vittorio Emanuele II, aveva escluso ogni discussione circa Trieste ma ammesso che, quanto al Trentino, poteva venire il momento che l'Austria, in seguito all'ampliamento dei suoi domini in un'altra direzione, fosse in grado di cederla amichevolmente (nel 1910 i sudditi italiani del resto erano, ufficialmente, solo 768\u00a0422, ovvero appena l'1,5% dei 51\u00a0390\u00a0223 austro-ungarici). Fra il 29 luglio e il 20 ottobre 1878, per\u00f2, Vienna aveva iniziato l'occupazione della Bosnia ed Erzegovina e nel 1909 l'aveva annessa senza che Roma ottenesse alcuna compensazione.\nGli Austriaci si erano anche concessi il gusto di beffare gli Italiani, sostenendo che \u00abl'occupazione fatta nei Balcani era semplicemente un peso che l'Austria si era addossato a servigio della pace europea\u00bb. Roma, nel 1914, godeva di tutt'altra posizione di forza ed intendeva, comprensibilmente, trarne vantaggio.\nTutt'altra questione riguarda la sincerit\u00e0 delle intenzioni italiane, nei sette mesi che vanno dall'ultimatum austriaco alla Serbia al Patto di Londra. Un segnale importante \u00e8 rappresentato dal fatto che quando San Giuliano mor\u00ec il 16 ottobre 1914, egli venne sostituito da Sidney Sonnino, praticamente l'unico politico italiano che si fosse espresso, nell'agosto-settembre, a favore di un intervento al fianco di Vienna e Berlino, dicendo che \u00able cambiali bisogna pagarle\u00bb. Della seriet\u00e0 delle intenzioni italiane era convinto anche Benedetto Croce, il quale scriveva che: \u00abi negoziati per l'eventuale accordo bisognava condurli [...] per accertarsi col fatto che la guerra fosse proprio ineluttabile\u00bb ammettendo, quindi, anzi ricercando un accordo con Vienna che consentisse il mantenimento della neutralit\u00e0 italiana.\nI due movimenti di opposizione, inoltre, assai rappresentativi ancorch\u00e9 minoritari, erano decisamente contrari all'intervento: i socialisti, ligi alle posizioni della sinistra massimalista (al contrario degli omologhi tedeschi), i cattolici perch\u00e9 appiattiti sulla posizione del Vaticano, il quale non poteva certo incoraggiare alcun'azione ostile nei confronti dell'ultima grande potenza cattolica, l'Austria-Ungheria, che sempre aveva offerto grandi servigi alla difesa ed alla diffusione della fede (per quegli anni basti pensare alla Bosnia ed Erzegovina).\nMa i militari andarono anche pi\u00f9 in l\u00e0, come dimostra la nota con cui, il 31 luglio, il capo di Stato Maggiore italiano Luigi Cadorna annunci\u00f2 a Salandra l'intenzione di inviare non gi\u00e0 tre (come previsto dalla lettera della Triplice), ma cinque corpi d'armata sul fronte del Reno a sostegno dell'offensiva tedesca contro la Francia, mentre il generale Garioni a Tripoli aveva predisposto i suoi piani per l'invasione della Tunisia.\nNegoziati con le potenze europee.\nLa prima serie di negoziati.\nL'inizio della guerra e i primi contatti con le potenze belligeranti.\nSan Giuliano present\u00f2 la propria posizione a Vienna e Berlino sin dall'agosto e ribad\u00ec l'interpretazione italiana del famoso articolo 7 del trattato della Triplice Alleanza che riguardava il problema dei cosiddetti \"compensi\". Il 4 agosto 1914 l'Austria-Ungheria sembr\u00f2 rendere meno rigide le sue posizioni: dichiar\u00f2 ufficialmente infatti che non avrebbe mai occupato il monte Lov\u0107en, condizione ritenuta essenziale dai capi militari italiani, e afferm\u00f2 di concordare con l'interpretazione italiana dell'articolo 7. Vienna tuttavia in questa fase non fece alcuna proposta precisa per favorire l'entrata in guerra dell'Italia e conferm\u00f2 che non avrebbe accettato discussioni sui \"compensi\" se l'Italia non fosse prima entrata nel conflitto. Quindi Roma doveva considerare la dichiarazione di guerra russa all'Austria-Ungheria come un \"casus foederis\". Questa posizione, contraria al trattato, irrealistica e controproducente, rispetto all'evidente vantaggio di tenere l'Italia fuori dal conflitto, pu\u00f2 essere spiegata con la fiducia di Vienna di una conclusione rapidamente vittoriosa del conflitto.\nNella prima fase della guerra europea sembr\u00f2 che gli Imperi Centrali potessero prevalere: sul fronte orientale i tedeschi sconfissero i russi a Tannenberg (26-30 agosto 1914) ed ai laghi Masuri (6-15 settembre 1914), mentre sul fronte occidentale l'avanzata tedesca attraverso il Belgio e la Francia settentrionale sembr\u00f2 preludere ad un crollo delle potenze occidentali. Ma poi venne la vittoria francese alla battaglia della Marna (6-9 settembre), che salv\u00f2 Parigi e fece retrocedere gli invasori di parecchie decine di chilometri e il fallimento della \"Corsa al mare\" tedesca (Prima battaglia di Ypres 10-11 novembre); la prima invasione austro-ungarica della Serbia si concluse con un'inattesa sconfitta, mentre l'esercito russo, nonostante le sconfitte in Prussia orientale, invase la Galizia e il 3 settembre 1914 occup\u00f2 Leopoli, minacciando di invadere l'Ungheria e marciare su Vienna.\nAlla fine di settembre quindi San Giuliano comprese che la guerra sarebbe durata ancora a lungo e che c'era tempo a disposizione per decidere su un'eventuale entrata in guerra e per potenziare l'apparato militare italiano. L'Italia in questa fase cerc\u00f2 anche di coordinare la sua azione con quella della Romania, un'altra potenza legalmente alleata con gli Imperi Centrali che tuttavia aveva dichiarato la sua neutralit\u00e0; il 23 settembre 1914 i due governi concordarono di comunicarsi reciprocamente con otto giorni di anticipo eventuali nuove iniziative decise riguardo l'entrata in guerra. Bucarest si trovava, infatti, in una posizione simile a quella italiana, era interessata alla Transilvania appartenente all'Austria-Ungheria ma le sue ambizioni territoriali avrebbero potuto potenzialmente entrare in conflitto con le rivendicazioni della Serbia, proprio come era per l'Italia. La Romania alla fine sarebbe entrata in guerra dalla parte della Triplice intesa solo il 27 agosto 1916.\nLa prima potenza della Triplice Intesa che fece proposte concrete all'Italia dopo l'inizio della guerra fu la Russia; il ministro degli Esteri Sergej Sazonov riteneva in questa fase importantissimo ampliare il sistema di alleanze in modo da tenere impegnate una parte delle forze dell'Austria-Ungheria e alleviare la situazione della Serbia. Sazonov quindi promise l'assegnazione all'Italia, in cambio dell'entrata in guerra, del basso Tirolo, Trieste e Valona. Queste proposte non furono ritenute sufficienti dal governo italiano che aspirava al \"dominio dell'Adriatico\"; la Russia tuttavia aveva gi\u00e0 previsto che la Serbia avrebbe ottenuto i territori adriatici dell'Impero Austro-Ungarico in cambio della cessione di parte della Macedonia alla Bulgaria di cui Sazonov sperava l'entrata in guerra con l'Intesa. Le richieste territoriali dell'Italia vennero ritenute dalle tre potenze dell'Intesa eccessive; inoltre il governo italiano richiese che la sua entrata in guerra fosse preceduta da un attacco in forze franco-britannico nell'Adriatico; simili proposte urtarono gli alleati che sospettarono che l'Italia volesse soprattutto sfruttare la situazione per coronare le sue ambizioni territoriali senza apportare un significativo contributo militare alla Triplice Intesa.\nL'impreparazione dell'esercito.\nAl momento l'Esercito Italiano non era in grado di entrare nel conflitto in tempi brevi, indipendentemente da quale decisione il governo avesse preso fra le alternative disponibili. L'Italia aveva combattuto la terza guerra di indipendenza in condizioni di superiorit\u00e0 sull'esercito austriaco, unicamente perch\u00e9 pi\u00f9 di met\u00e0 di esso era impegnato in Boemia contro i prussiani.\nAlmeno dal 1910, tuttavia, l'Austria-Ungheria aveva dato avvio ad un massiccio programma di riarmo, che rendeva evidente la condizione di inferiorit\u00e0 italiana (+ 78% per l'Italia contro + 180% per Vienna); inferiorit\u00e0 che risultava aggravata dalla sfavorevole conformazione dei confini veneti, che lasciavano agli austriaci il controllo di gran parte delle prealpi italiane affacciate sulla pianura veneta. Ad essa aveva cercato di rimediare il programma di fortificazione avviato, ma mai completato, dai generali che si erano succeduti a capo dello Stato Maggiore (Enrico Cosenz e Alberto Pollio principalmente).\nA ci\u00f2 si aggiunga che, dal 1912, non si erano risparmiati mezzi per la guerra italo-turca e la successiva campagna di \u201cpacificazione\u201d della Libia, ove la guerriglia arabo-turca era ben lontana dall'essere sedata. Col\u00e0 erano ancora stanziati circa 60\u00a0000 uomini, oltre ai 20\u00a0000 in Eritrea e Somalia.\nIl nuovo capo di Stato Maggiore, Luigi Cadorna, nominato solo il 27 luglio 1914, un mese dopo la morte per infarto del predecessore Pollio, denunciava l'assoluta mancanza degli equipaggiamenti invernali, la mancanza di un parco d'assedio e di bombe a mano, la carenza di mezzi di trasporto, mitragliatrici, artiglieria campale e cesoie per i reticolati.\nLa mobilitazione generale avrebbe richiesto la formazione di almeno 14\u00a0000 ufficiali, tutti ancora da reclutare. Assai migliore appariva la situazione della flotta, ma solo in caso di conflitto con l'Austria-Ungheria, dal momento che, in quegli anni, nessuna potenza marittima poteva rivaleggiare con la flotta inglese, senza contare l'ingombrante presenza francese..\nLa situazione era ben nota al ceto dirigente. Tanto che Giolitti espresse sino alla vigilia dell'entrata in guerra il proprio suggerimento di perseguire \"ad libitum\" negoziati con Vienna e Berlino, utili o inutili che fossero. Il suo principale punto di obiezione era, appunto, costituito dallo stato di preparazione dell'esercito, che riteneva decisamente insufficiente. Egli aveva, inoltre, maturato un profondo scetticismo nel corso della guerra italo-turca per la quale il suo governo non aveva certo lesinato i mezzi. In quei giorni egli ebbe a dichiarare \u00abma quale guerra! Se non abbiamo nemmeno un generale che valga una lira!\u00bb.\nAntonio Salandra e Luigi Cadorna, nel frattempo, provvedevano agli approvvigionamenti necessari e fecero sicuramente tutto il possibile ma, come i primi anni di guerra dimostrarono, non fu abbastanza.\nL'ingresso in guerra dell'Impero Ottomano e l'occupazione italiana di Valona.\nNel frattempo gli avvenimenti precipitavano: il 29 ottobre l'Impero Ottomano entrava in guerra a fianco di Germania ed Austria-Ungheria. Si tratt\u00f2 di un passaggio decisivo per chiarire i reali margini di negoziazione dell'Italia, ai sensi del famoso articolo 7: negli anni precedenti, infatti, Vienna aveva, a volte, immaginato di compensare le pretese italiane riguardo al Trentino e Trieste con vaghe proposte in Medio Oriente. Un po' come Bismarck aveva compensato le pretese francesi sull'Alsazia-Lorena, appoggiandone l'espansione in Africa: si trattava, come sempre, di \u00aboffrire quel che non gli apparteneva e che stimava indifferente per gli interessi tedeschi\u00bb..\nGi\u00e0 Benedetto Croce diceva che si trattava di un'\u00abastuzia troppo grossolana da dovervi cader dentro, se proprio la necessit\u00e0 non vi ci avesse spinto\u00bb. Ed in effetti Roma aveva ripetutamente rifiutato tali abboccamenti, la prima volta gi\u00e0 nel 1877, quando Bismarck offr\u00ec a Francesco Crispi, in compensazione dell'occupazione austriaca della Bosnia ed Erzegovina, guadagni in Albania. Ma Roma chiese, sempre e solo, il Trentino e Trieste, che considerava sue per diritto di nazionalit\u00e0. La scena si ripet\u00e9 un anno pi\u00f9 tardi, al Congresso di Berlino del giugno-luglio 1878.\nOra, con l'Impero Ottomano alleato di Berlino e Vienna e tutta l'Africa gi\u00e0 spartita fra le potenze europee, null'altro restava da offrire all'Italia se non territori francesi (Nizza, la Corsica o Tunisi) o inglesi (Malta) che, per definizione, non costituivano compensazioni bens\u00ec eventuali prede di guerra e, comunque, avrebbero richiesto la rinuncia alla neutralit\u00e0. L'eventuale negoziato circa le compensazioni si riduceva, ora e finalmente, ai territori austriaci e le carte andavano scoperte.\nIn tale contesto va interpretato l'intervento che Salandra condusse, sei giorni prima dell'ingresso nel conflitto della Turchia, nel porto di Valona: l'Albania, infatti, era precipitata nell'anarchia dopo la fuga in Italia del principe Guglielmo di Wied, il 3 settembre, venuto a contrasto con Essad Pasci\u00e0; il principe era il primo sovrano del nuovo stato albanese, indipendente solo dalla pace di Bucarest dell'agosto 1913 che aveva messo fine alla seconda guerra balcanica. Lo stato albanese era nato proprio per impedire alla Serbia l'accesso all'Adriatico, concorde, per una volta, con Vienna.\nLa caduta del fragile sovrano, quindi, esponeva il piccolo stato alle rinnovate mire dei vicini: principalmente Grecia e Serbia. Salandra reag\u00ec inviando a Valona una \u201cmissione sanitaria\u201d, sbarcata il 23 ottobre protetta da fanti di marina, e da una squadra navale che rimase ad incrociare nelle acque albanesi. Lo sbarco era stato preceduto, il 21 ottobre, dall'occupazione dell'isola di Saseno, che domina l'imboccatura del porto. Stante la precedente volont\u00e0 austriaca di garantire l'indipendenza del piccolo Stato, Salandra pot\u00e9 agevolmente sostenere che non si trattava di un'azione ostile nei confronti degli interessi asburgici.\nIl rafforzamento del governo Salandra.\nSan Giuliano mor\u00ec il 16 ottobre 1914 e il portafoglio pass\u00f2 \"ad interim\" a Salandra.\nAlla fine di ottobre, Salandra predispose uno stanziamento straordinario di 600 milioni, per accelerare la preparazione di esercito e marina. Il ministro del Tesoro Rubini, neutralista, chiese (tra l'ingenuo e lo strumentale) nuove imposte per compensare quello stanziamento e ne ottenne un invito a dimettersi, cosa che fece il 30 ottobre. Il ministro della guerra Grandi si era dimesso per disaccordi con il capo di stato maggiore Cadorna, e venne sostituito il 10 ottobre dal generale Zupelli. Il ministro della Marina Millo si era dimesso per motivo di salute, e fu sostituito il 13 luglio dal viceammiraglio Viale.\nTutto ci\u00f2 impose un rimpasto di governo: Sonnino divenne ministro degli esteri e Carcano ministro del Tesoro. Salandra disponeva, adesso, di un gabinetto pi\u00f9 disposto ai preparativi bellici.\nSalandra ricevette l'incarico il 2 novembre, e venne presentato alla Camera il 3 dicembre. Qui dichiar\u00f2 che \u00abl'Italia deve organizzarsi e munirsi, quanto pi\u00f9 le sia consentito e col massimo vigore possibile, per non rimanere essa stessa prima o poi sopraffatta\u00bb, e venne messo in votazione un conseguente ordine del giorno. La Camera approv\u00f2 con 433 voti a favore e 49 contro; il Senato, il 15 dicembre, all'unanimit\u00e0.\nTuttavia si decise che l'intervento in guerra era da evitare nella stagione invernale e doveva essere rimandato a dopo l'aprile dell'anno successivo (1915) poich\u00e9 l'esercito non era attrezzato per essere impiegato sulle Alpi (solamente i 2/3 dei reggimenti permanenti erano dotati di equipaggiamenti invernali e da alta montagna).\nLe negoziazioni con l'Austria-Ungheria.\nNel frattempo, i russi avevano iniziato un'\u201coffensiva d'inverno\u201d in Galizia, con gli austriaci che riuscivano solo ad arrestarne le avanguardie con una battaglia di contenimento a Limanova il 17 dicembre, ma non a sgombrare le vaste zone perdute.\nL'11 dicembre, Sonnino ritenne maturi i tempi per tornare a far presente al conte Berchtold (ministro degli esteri austro-ungarico dal 1912), il disposto dell'articolo 7 dei patti della Triplice Alleanza ed il conseguente diritto italiano a compensi. Chiedeva, quindi, il sollecito avvio di negoziati.\nBerchtold aveva risposto che l'avanzata in Serbia non costituiva ancora, formalmente, un'occupazione e che solo la sua stabilizzazione avrebbe portato all'avvio di negoziati.\nSi trattava, chiaramente, di argomenti di lana caprina e come tali vennero accolti a Roma e, soprattutto, a Berlino, da dove, peraltro, il 16 dicembre era giunto a Roma come ambasciatore un pezzo da novanta come l'ex cancelliere von B\u00fclow. Berlino non contava certo su un intervento italiano, ma intendeva garantirsi del mantenimento della neutralit\u00e0 italiana, al fine di salvaguardare i cospicui interessi economici e finanziari tedeschi nella penisola e il rifornimento di generi alimentari e bellici.\nBerchtold fu quindi indotto ad ammorbidirsi, proponendo, verso il 20 dicembre, di riconoscere l'occupazione italiana del Dodecaneso (risalente al 1912), di rendere permanente quella di Valona e di rinunciare ad ogni ulteriore offensiva nei Balcani. Ma rifiut\u00f2 ogni discussione circa il Trentino, pure in presenza di una generica proposta tedesca di contro-compensare Vienna con un pezzetto di Slesia.\nSonnino concluse questo round di negoziati rendendo chiaro che tali concessioni erano insufficienti e che, senza il Trentino, Roma non si sarebbe ritenuta soddisfatta. Le proposte austriache erano tali, tuttavia, da convincere Salandra a sostituire la \u201cmissione sanitaria\u201d a Valona con reparti dell'esercito, sbarcati il 29 dicembre (dai 300 fanti di marina di ottobre si pass\u00f2 a circa 6\u00a0800 soldati a gennaio). Ma quello che l'Italia voleva era Trento, non Tirana e, il 7 gennaio Sonnino fece ribadire a Vienna che l'Italia avrebbe accettato unicamente territori austriaci.\nL'arrivo di von B\u00fclow e le pressioni tedesche.\nIn questo periodo, il principale referente di Salandra e del Re fu B\u00fclow, il quale era ben conscio che le aspirazioni italiane sul Trentino e Trieste rappresentavano la base indispensabile di ogni negoziato. Non occorreva, tuttavia, accettarle tutte: Trieste, in particolare, era non solo il primo porto dell'Austria-Ungheria, ma anche uno sbocco capitale per la Germania. L'ambasciatore tedesco suggeriva, quindi, che l'Italia doveva accontentarsi del Trentino e pretendere, per Trieste, \u00abuna certa autonomia e l'incremento del suo carattere nazionale\u00bb (\u00e8 probabile che la cosa si sarebbe risolta nella costituzione di una, gi\u00e0 assai agognata, Universit\u00e0 Italiana).\nVon B\u00fclow ebbe la possibilit\u00e0 di presentare le proprie proposte presso tutte le persone necessarie: vide Giolitti il 20 dicembre, Sonnino il 29 dicembre, il Re il 30 dicembre. L'ambasciatore tedesco ripet\u00e9 le proprie rassicurazioni anche pochi giorni dopo, quando giunse notizia che al ministero degli esteri di Vienna (soprannominata la \"Ballhausplatz\") Berchtold era stato sostituito dall'ungherese Stephan Buri\u00e1n, il 13 gennaio 1915.\nVon B\u00fclow, in definitiva, aveva ben svolto il proprio compito, tanto da spingere, lo stesso Giolitti a procurare la pubblicazione sulla \"Tribuna\" di Roma, di una lettera redatta il 24 gennaio 1915, nella quale affermava: \u00abpotrebbe essere, e non apparirebbe improbabile, che, nelle attuali condizioni dell'Europa, parecchio - Giolitti aveva scritto \u201cmolto\u201d - possa ottenersi senza una guerra; ma su questo, chi non \u00e8 al Governo, non ha elementi per un giudizio completo\u00bb. Si trattava, in pratica, della ratifica della linea von B\u00fclow.\nIl rifiuto austriaco ai negoziati.\nInfatti, il 12 febbraio, Roma e Vienna ripresero le trattative, ma Burian assunse una posizione assai rigida, rifiut\u00f2 ogni discussione preliminare circa il Trentino, giungendo a rinnegare le concessioni del suo predecessore, circa l'occupazione italiana di Valona e del Dodecaneso.\nTutto ci\u00f2 indebol\u00ec fortemente la credibilit\u00e0 della posizione mediatrice tedesca, e dei politici italiani che si erano spesi per un'utile e compensata neutralit\u00e0. Ad esempio Giolitti venne largamente irriso per il suo \u201cparecchio\u201d della lettera del 24 gennaio. L'Italia aveva concesso moltissimo: Vienna avrebbe ottenuto Belgrado, mentre Roma si sarebbe contentata del solo Trentino, restando insoluta la questione delle province, parzialmente italiane, della Venezia-Giulia e della Dalmazia.\nA peggiorare le cose v'era la determinazione austriaca: determinata al punto da contraddire i pressanti suggerimenti di Berlino e sostenuto dallo stato maggiore e dall'imperatore in prima persona. La principale preoccupazione di Salandra e del Re divenne, improvvisamente, una possibile guerra preventiva da parte dell'Austria-Ungheria, la quale teneva, da sempre, ben presidiati i propri confini.\nChe lo stato maggiore austriaco brulicasse di \u201citalofobi\u201d era ben chiaro a tutti: nel 1909 il generale Conrad, capo di Stato Maggiore generale austriaco dal 18 novembre 1906, aveva proposto di approfittare del terremoto di Messina per condurre una facile \u201cguerra preventiva\u201d contro l'Italia e, nel dicembre 1911, nel corso della guerra italo-turca, per un simile suggerimento dovette essere temporaneamente destituito. Ma, in quel 1914, Conrad era ben saldo in sella come capo di Stato Maggiore e le sue sparate avevano sempre espresso gli umori profondi di larga parte della classe politica austro-ungherese. Come, d'altra parte, dimostrava proprio in quei mesi l'atteggiamento assai rigido dell'Imperatore.\nUn tentativo di accordo da parte dell'Austria si ebbe a partire dall'8 marzo 1915: l'inizio delle operazioni che avrebbero portato allo sbarco franco-inglese a Gallipoli e la continuazione dell'avanzata russa in Galizia (due settimane pi\u00f9 tardi sarebbe caduta Przemy\u015bl, l'ultima fortezza austriaca in Galizia) avevano, infine, indotto il Burian a concedere una parte del Trentino, compresa Trento, ma non prima della fine della guerra: tali condizioni erano, chiaramente, inaccettabili per l'Italia.\nSi trattava, per entrambe le parti, solo di guadagnare tempo.\nIl Patto di Londra.\nSonnino rispose alle offerte austriache con un'estensione delle richieste: egli richiese oltre all'intero Trentino, anche Trieste ed il basso Isonzo. Si sentiva, infatti, le spalle coperte: l'avanzata russa in Galizia proseguiva e, il 4 marzo 1915, l'Italia aveva presentato le proprie richieste alle potenze dell'Intesa: la difficolt\u00e0 maggiore era rappresentata dalle pretese circa il controllo della Dalmazia e lo status di Valona, oggetto, anche, delle richieste della Serbia, sostenuta dalla Russia per solidariet\u00e0 etnica, e della Gran Bretagna per questioni di controllo navale.\nSin dal settembre 1914 l'Intesa aveva offerto a San Giuliano Trentino, Trieste (ma non la Venezia Giulia) e Valona. Il ministro italiano richiese Trentino-Alto Adige, Venezia Giulia, l'internazionalizzazione di Valona (ovvero l'autonomia dell'Albania), il disarmo della flotta austriaca, una parte dei possedimenti turchi e, in generale, un'equa ripartizione di qualsivoglia indennit\u00e0 di guerra fosse stato possibile ottenere al termine del conflitto.\nLe discussioni accelerarono con l'inizio delle operazioni che avrebbero portato allo sbarco franco-inglese a Gallipoli; il 4 marzo l'Italia present\u00f2 le proprie nuove richieste all'Intesa: tutto il Tirolo cisalpino fino al Brennero, Trieste, Gorizia e l'Istria, tutta la Dalmazia e Valona. L'8 marzo l'Austria si dichiar\u00f2 disponibile a discutere la questione dei compensi all'Italia, e il 2 aprile successivo l'ambasciatore a Vienna comunic\u00f2 a Sonnino che l'Austria era disposta a cedere all'Italia Trento e parte del Trentino. L'8 aprile il Ministro degli Esteri Sidney Sonnino invi\u00f2 un progetto di Trattato in undici articoli con l'Austria, che fu tuttavia rifiutato il 16 aprile.\nNelle settimane successive la posizione italiana fu prima indebolita dalla caduta di Przemy\u015bl poi rafforzata dalle difficolt\u00e0 incontrate nel corso delle operazioni a Gallipoli.\nLe trattative proseguirono con l'Intesa ed il 16 aprile venne raggiunto un accordo circa le compensazioni territoriali: l'Italia si content\u00f2 di Zara e Sebenico, rinunciando a Spalato e Fiume, ma ebbe promesso non solo Trento, Trieste e l'Isonzo, ma pure Bolzano, con i \u201cconfini naturali\u201d. Si aggiungevano l'Istria, Valona e vaghe promesse riguardo a concessioni a sud di Smirne, di fronte al Dodecaneso. \u00c8 da notare che, anche solo considerando i territori attorno all'arco alpino e all'Adriatico settentrionale, secondo tale trattato, si sarebbero trovati sotto la sovranit\u00e0 italiana anche circa 230.000 tedeschi 700.000 slavi. Restava da regolare la data dell'entrata in guerra, che venne poi fissata entro un mese dalla firma dell'alleanza, ci\u00f2 che permise la sottoscrizione del trattato: il Patto di Londra venne sottoscritto il 26 aprile, nonostante la permanenza del Patto difensivo con Germania ed Austria, che fu denunciato solo il 3 maggio successivo. Mentre l'esistenza del patto rimaneva ancora segreta. Fu conosciuta alla fine del '17, quando i bolscevichi lo trovarono nell'archivio segreto dello zar e lo pubblicarono sul quotidiano \"Izvestija\". La sua pubblicazione provoc\u00f2 una reazione internazionale e il Presidente americano Woodrow Wilson, conclusa la guerra, non permise fossero applicate tutte le parti che avevano un contenuto relativo ad espansioni territoriali.\nIl nuovo governo Salandra e l'entrata in guerra.\nGioved\u00ec 6 maggio l'Austria fece nuove offerte di accordo con l'Italia tramite l'ambasciatore a Roma Karl von Macchio, ma il 7 maggio il Consiglio dei Ministri approv\u00f2 la scelta dell'intervento e si impegn\u00f2 a dimettersi in caso di voto contrario della Camera. A quel punto il 9 maggio Giolitti si rec\u00f2 a Roma ed espresse a Salandra ed al re il proprio suggerimento di continuare i negoziati con Vienna e Berlino. Il principale punto di obiezione era costituito dallo stato di preparazione dell'esercito. Nel frattempo von B\u00fclow, del tutto indipendentemente dal Giolitti tentava di influenzare l'opinione pubblica.\nGiovanni Giolitti, recandosi a Roma mise in crisi la parte interventista della nazione, che vedeva nello statista neutralista una minaccia per Salandra, che al contrario premeva per la guerra. Il 12 maggio 320 deputati e un centinaio di senatori lasciarono a casa di Giolitti il proprio biglietto da visita per sottolineare pubblicamente la loro adesione alla linea neutralista. Il 13 maggio Salandra present\u00f2 al Re le dimissioni; Giolitti, nel timore di approfondire una grossa frattura all'interno del paese, di provocare una crisi istituzionale di larga portata e di compromettere il paese all'esterno, saputo che il re, senza attendere l'esito del Parlamento, aveva inviato telegrammi ai Capi di Stato dei Paesi dell'Intesa con la promessa dell'intervento, rinunci\u00f2 alla successione e fece in modo in sostanza che l'incarico venisse conferito nuovamente a Salandra. L'Italia entr\u00f2 perci\u00f2 in guerra, chiamando a combattere i militari lungo pi\u00f9 di 750 chilometri di fronte, che andavano dal Mare Adriatico al confine svizzero.\nIl prestigio di Giolitti era enorme, assai superiore a quello di Salandra, e quest'ultimo si sent\u00ec obbligato a presentare, il 13 maggio, le dimissioni del governo, contando di riottenere un incarico. Vittorio Emanuele III si rivolse a Giolitti, che rifiut\u00f2, poich\u00e9 finalmente informato del Patto di Londra (inizialmente non ne fu informato nemmeno Cadorna) ma, soprattutto e per evitare che \u00abil suo avvento facesse cadere, almeno per il momento, la minaccia di guerra e imbaldanzisse l'Austria\u00bb. Si disse anche che il Re avesse pure minacciato di abdicare a favore del cugino, il duca d'Aosta, ma la cosa appare assai improbabile ed assomiglia, piuttosto, ad un pettegolezzo o, al massimo, ad uno sfogo umorale.\nIl Re si rivolse, quindi, a Marcora, a Boselli e a Carcano. Tutti e tre erano a favore dell'intervento e il comasco Carcano aveva addirittura sostituito Rubini. Ma nessuno aveva un ascendente politico maggiore di quello di Salandra e tutti rifiutarono, suggerendo un reincarico, intervenuto, in effetti, il 16 maggio. Nel frattempo si assisteva a una serie di manifestazioni interventiste e nazionaliste, definite il \"Radioso maggio\", capeggiate in particolare da Gabriele D'Annunzio e che durarono per buona parte del mese. Parallelamente inizi\u00f2 una campagna intimidatoria nei confronti della parte neutralista del governo, e i parlamentari neutralisti furono il bersaglio di minacce e intimidazioni (lo stesso Giolitti dovette assumere una scorta).\nI risultati non tardarono a manifestarsi: il 20 maggio il parlamento approv\u00f2 facilmente i crediti di guerra, con Giolitti assente al momento della votazione. Il 23 maggio venne presentata la dichiarazione di guerra alla sola Austria-Ungheria, con effetto dal 24 maggio successivo..\nLe polemiche del dopoguerra.\nQuattro sono le questioni principalmente dibattute in storiografia riguardo alla condotta del governo Salandra nel corso dei mesi della neutralit\u00e0:\nSin dal 1927 Benedetto Croce si preoccupava di ricordarci che la realt\u00e0 fu ben diversa: Camera e Senato del Regno si convinsero al voto favorevole poich\u00e9 messi a conoscenza del Patto di Londra: Giolitti, che non negava la guerra ma suggeriva l'opportunit\u00e0 di rimandarla, quando si avvide che i tempi erano scaduti si comport\u00f2 di conseguenza.\nPrima vennero le decisioni dei leader politici e solo poi le invettive degli agitatori di piazza, i quali vennero vezzeggiati solo perch\u00e9 le loro vanterie servivano a coprire un consenso alla guerra che nel popolo tanto diffuso non era."}
{"id": "762951", "revid": "770634", "url": "https://it.wikipedia.org/wiki?curid=762951", "title": "Distretti dello Zambia", "text": "I distretti dello Zambia sono la suddivisione territoriale di secondo livello del Paese, dopo le province, e sono pari a 103. Nel 2010 sono stati istituiti nuovi distretti, precedentemente previsti in numero di 72."}
{"id": "762952", "revid": "617483", "url": "https://it.wikipedia.org/wiki?curid=762952", "title": "Oh, mia dea!", "text": " \u00e8 un manga \"seinen\" scritto e disegnato da K\u014dsuke Fujishima, serializzato sulla rivista \"Afternoon\" dal 25 agosto 1988 al 25 aprile 2014, per un totale di 308 capitoli raccolti in 48 volumi \"tank\u014dbon\" da K\u014ddansha: il primo volume \u00e8 stato pubblicato il 18 agosto 1989, mentre l'ultimo il 23 luglio 2014. Terminata a quasi 26 anni dall'inizio della serializzazione, \"Oh, mia dea!\" \u00e8 una delle serie a fumetti giapponesi pi\u00f9 longeve.\nLa storia segue le vicende dello studente al secondo anno d'universit\u00e0 Keiichi Morisato e della dea Belldandy, la quale si trasferisce in un tempio buddista insieme al giovane a seguito di un malinteso. In seguito, Urd e Skuld, le due sorelle di Belldandy, li raggiungono al tempio e per i due protagonisti inizieranno a susseguirsi vari incontri con demoni, altri dei e varie entit\u00e0 sovrannaturali, i quali interferiranno o faranno accrescere il legame che li unisce.\nIl manga \u00e8 stato adattato in una serie OAV da 5 episodi, prodotta nel 1993 presso lo studio Anime International Company (AIC). Tra il 1998 e il 1999, \u00e8 stata prodotta dallo studio OLM, Inc. una serie televisiva anime in stile super-deformed, intitolata \"Aa! Megami-sama! Chicchaitte koto wa benri da ne\" e composta da 48 episodi di breve durata. Una serie televisiva anime di 26 episodi, animata dallo studio AIC, \u00e8 stata trasmessa nel 2005 su TBS, seguita da una seconda stagione da 22 episodi trasmessa l'anno seguente. Oltre alle due stagioni televisive, AIC ha prodotto altre due serie OAV nel 2011 e un film nel 2000. Nel corso degli anni, varie aziende hanno messo in commercio centinaia di prodotti dedicati al franchise, tra cui vari videogiochi e una light novel.\nIn Italia la serie manga \u00e8 stata pubblicata da Star Comics sulla rivista \"Kappa Magazine\", per poi pubblicare i volumi nella collana \"Starlight\" e terminare la pubblicazione con tale modalit\u00e0 il 20 maggio 2015. La prima serie OAV \u00e8 stata pubblicata per il mercato home video in VHS nel 1995 da Granata Press, per poi esser ripubblicato successivamente da Dynamic Italia in DVD e trasmessa nel gennaio 2014 su Ka-Boom.\nTrama.\nStoria.\nKeiichi Morisato \u00e8 un giovane studente al secondo anno dell'universit\u00e0 dal cuore puro, il quale non disdegna di aiutare le persone per il puro piacere di rendersi utile, nonostante sia perseguitato dalla sfortuna e preso in giro dai compagni di studi pi\u00f9 grandi. Per tale ragione, il sistema computerizzato del Paradiso noto come Yggdrasil lo seleziona tra molti umani, per potergli permettere di esprimere un desiderio e migliorare cos\u00ec la propria situazione. A tale scopo, viene mandata sulla Terra una bella dea di nome Belldandy, la quale sorprende il ragazzo lasciandolo incredulo e gli chiede quale sia il desiderio che vorrebbe realizzare.\nKeiichi, ancora confuso dalla strana esperienza che sta vivendo, crede che sia tutto uno scherzo. Cos\u00ec, senza pensarci troppo, esprime il desiderio di avere Belldandy vicino a s\u00e9 per l'eternit\u00e0. Sebbene la dea rimanga spiazzata dalla richiesta, dato il suo compito accetta e rende il contratto tra i due ufficiale. Vivendo in un dormitorio maschile, Keiichi si trova costretto a cambiare casa e insieme a Belldandy si trasferisce in un tempio buddista. Da questo momento in avanti, Keiichi e la dea Belldandy si troveranno quindi ad affrontare svariate situazioni sovrannaturali, tra cui vari incontri con altri dei o con demoni, le quali rafforzeranno o ostacoleranno il loro rapporto, che si trasformer\u00e0 sempre pi\u00f9 in una vera e propria relazione sentimentale. A complicare ulteriormente la situazione, presso il tempio si trasferiranno anche le sorelle di Belldandy: la maggiore Urd e la minore Skuld, la quale non vede subito di buon occhio il rapporto che la sorella ha con Keiichi.\nAmbientazione.\nL'universo narrativo di \"Oh, mia dea!\" \u00e8 stato modellato ispirandosi alla mitologia nordica: diversi nomi e concetti presenti nella serie sono riciclati con intento umoristico. Esistono tre mondi nella storia creata da Fujishima: il Paradiso, l'Inferno e la Terra. Il Paradiso \u00e8 il regno di All Mighty e delle dee, l'Inferno \u00e8 il territorio di Hild e dei demoni, mentre la Terra \u00e8 il luogo destinato agli esseri umani. La realt\u00e0 \u00e8 controllata da un enorme e complesso sistema computerizzato, noto con il nome di Yggdrasil.\nProduzione.\nPrima di mettersi al lavoro su \"Oh, mia dea!\", K\u014dsuke Fujishima svilupp\u00f2 il manga \"Sei in arresto!\". Miyuki Kobayakawa, una dei personaggi principali della serie in questione, fece la sua comparsa nelle vesti di una dea in una serie manga a strisce yonkoma di genere comico. Sebbene l'esatta relazione tra questo personaggio divino iniziale e la serie definitiva non sia ancora chiara, si pensa che \"Oh, mia dea!\" possa essere visto come una serie spin-off. A prescindere dalle proprie origini, il concetto di dea visto \"come un lavoro\" interess\u00f2 Fujishima, portando alla prima apparizione della serie \"Oh, mia dea!\" sul numero di settembre 1988 del mensile \"Afternoon\".\nDiscrepanze sul titolo.\nLa traduzione del titolo originale giapponese si \u00e8 rivelata piuttosto problematica. Nel 2004 Fred Patten, scrivendo la prefazione della collezione \"Watching Anime, Reading Manga: 25 Years of Essays and Reviews\", ha affermato che in quel momento gli appassionati stavano ancora discutendo su quale titolo tra \"Ah! My Goddess\" o \"Oh My Goddess!\" dovesse essere utilizzato, nonostante fossero gi\u00e0 trascorsi 15 anni dall'inizio della serializzazione del manga in Giappone. Nel momento in cui il distributore statunitense AnimEigo acquis\u00ec i diritti della serie OAV per il Nord America, scelsero \"Oh My Goddess!\" come titolo per la serie. Questa scelta fu adottata anche da Toren Smith e dalla casa editrice Dark Horse Comics quando si sono occupati della localizzazione del manga. Pubblicato nello stesso periodo della serie OAV nel 1994, Smith ha letto il titolo come un'affermazione di stupore quale \"Oh mio dio!\" e sentiva che non ci sarebbe stato alcun problema a tradurlo. Smith ha confermato che la sua interpretazione rientra in ci\u00f2 che voleva comunicare l'autore, dopo essersi confrontato con Fujishima stesso. Tuttavia, la casa giapponese K\u014ddansha nella sua edizione bilingue del manga ha utilizzato il titolo \"Ah! My Goddess\", scelta seguita anche da Pioneer nell'edizione inglese del film e da Media Blasters per la pubblicazione in DVD della serie TV nel 2005. In Italia, sia per il manga che per l'anime \u00e8 stato scelto il titolo \"Oh, mia dea!\", controparte italiana del titolo scelto da AnimEigo e Dark House Comics.\nFujishima ha affermato su Animerica che \"Oh\" \u00e8 pi\u00f9 vicino a ci\u00f2 che vuole comunicare, ma riconosce che il titolo debba essere reso il pi\u00f9 sensato possibile rispetto alla nazione in cui viene pubblicata la serie, aggiungendo che i film sono giustificati in maniera particolare a questo cambio di titolo rispetto agli altri media. Tuttavia, ha anche detto che preferirebbe vedere che ci sia coerenza tra il titolo del manga e i relativi adattamenti animati.\nMedia.\nManga.\nScritto e illustrato da K\u014dsuke Fujishima, \"Oh, mia dea!\" \u00e8 stato serializzato a partire dal numero di settembre 1989 della rivista mensile \"Afternoon\", concludendosi 25 anni dopo sul numero di giugno 2014. I singoli capitoli sono stati raccolti e pubblicati in quarantotto volumi \"tank\u014dbon\", editi da K\u014ddansha. Il primo volume monografico \u00e8 stato pubblicato il 18 agosto 1989, mentre l'ultimo il 23 luglio 2014.\nIn Italia i diritti sono stati acquistati da Star Comics, che ha pubblicato i primi capitoli sulla rivista \"Kappa Magazine\" a partire da luglio 1992, sino alla cessazione della sua pubblicazione nel 2006. Il 13 febbraio 2007 \u00e8 stato pubblicato il primo volume della nuova edizione italiana nel formato \"tankobon\", all'interno della collana \"Starlight\". La pubblicazione \u00e8 poi passata in collana autonoma ed \u00e8 terminata il 20 maggio 2015 con l'uscita del volume 48.\nI diritti per il mercato inglese del Nord America sono stati acquistati dalla casa editrice Dark House, che ha pubblicato inizialmente i capitoli individualmente a partire dal 1\u00ba agosto 1994; successivamente ha iniziato a pubblicare i volumi originali completi a partire dal capitolo 113. In Francia la serie \u00e8 stata pubblicata da Pika \u00c9dition a partire dal 2000, mentre un'edizione in lingua cinese per il Taiwan \u00e8 stata pubblicata da Tong Li Publishing.\nLight novel.\nUn romanzo dedicato alla serie e intitolato \"Aa! Megami-sama: First End\" \u00e8 stato scritto dalla doppiatrice di Urd, Yumi T\u014dma, con le illustrazioni realizzate dall'autore originale del manga Fujishima e Hidenori Matsubara, il direttore dell'animazione per diversi episodi degli adattamenti ad anime realizzati presso lo studio AIC. La storia segue quella del manga, ambientando gli eventi narrati tre anni dopo il primo incontro tra Belldandy e Keiichi. Il romanzo \u00e8 stato pubblicato per la prima volta in Giappone il 20 luglio 2006 dalla casa editrice Kodansha. Nel Nord America, il romanzo \u00e8 stato pubblicato da Dark House il 12 dicembre 2007.\nAnime.\nNel 1993, Anime International Company, KSS, Tokyo Broadcasting System e K\u014ddansha hanno collaborato per produrre una serie OAV da cinque episodi, basata sul manga originale. Diretti da Hiroaki G\u014dda e distribuiti da Pony Canyon, i cinque episodi sono stati pubblicati tra il 21 febbraio 1993 e il 17 maggio 1994. La sceneggiatura \u00e8 stata scritta da Kunihiko Kondo e Nahoko Hasegawa, le musiche sono state composte da Takeshi Yasuda e il design dei personaggi \u00e8 stato delineato da Hidenori Matsubara. I cinque episodi adattano i primi capitoli del manga, con alcune modifiche rispetto alla controparte cartacea: Urd e Skuld fanno la loro comparsa molto prima all'interno della narrazione e diverse vicende sono state accorpate.\nI diritti per il Nord America sono stati acquistati da AnimEigo, il quale ha pubblicato tutti e cinque gli episodi in VHS singole in duplice edizione doppiata e in giapponese con sottotitoli in lingua inglese a partire dal 16 aprile 1995. La serie \u00e8 stata pubblicata nuovamente in due DVD nel 2001, seguita da un box con tutti gli episodi rimasterizzati nel 2006. Nel febbraio 2010 la licenza in mano a AnimEigo \u00e8 scaduta e la serie \u00e8 andata fuori distribuzione. In Italia i diritti sono stati acquistati da Granata Press e gli OAV sono stati pubblicati direttamente per il mercato home video nel 1995 in VHS. Tuttavia, a causa del fallimento della casa editrice, i diritti sono passati in un secondo momento a Dynit, la quale ha distribuito nuovamente i cinque OAV in DVD per il mercato home video. I cinque OAV sono stati trasmessi in televisione solamente diversi anni dopo sul canale televisivo Ka-Boom tra il 4 e l'8 gennaio 2014.\nUna serie televisiva anime da 48 episodi intitolata mostrante le versioni chibi di Urd, Belldandy e Skuld in uno stile comico super deformed \u00e8 stata prodotta da Oriental Light and Magic e trasmessa su WOWOW dal 6 aprile 1998 al 29 marzo 1999 come parte del contenitore \"Anime Complex\". La serie \u00e8 stata pubblicata per il mercato home video nipponico da Pony Canyon, mentre nel Nord America la serie \u00e8 stata distribuita da Geneon Entertainment. Questa serie si discosta dalla storia del manga originale e non ha alcuna continuit\u00e0 con la serie OAV precedente. La storia ruota intorno alle tre dee e al loro topo compagno Gan-chan, mostrando le loro avventure nel loro tempio. Le dee rimangono costantemente in forma chibi, per l'apparente libert\u00e0 dello spazio e per poter interagire propriamente con Gan-chan.\nUn nuovo adattamento a serie televisiva anime del manga e omonimo ad esso \u00e8 stato distribuito nel 2005. Gli episodi, che seguono il manga molto pi\u00f9 fedelmente, sono stati diretti da Hiroaki G\u014dda, animati da Anime International Company e prodotti da Tokyo Broadcasting System (TBS). La stagione \u00e8 stata trasmessa in Giappone su TBS dal 6 gennaio al 7 luglio 2005. Bandai Visual ha pubblicato gli episodi per il mercato home video giapponese tra aprile e novembre 2005 in otto volumi DVD, ciascuno contenente 3 episodi. Due episodi OAV, che non sono mai andati in onda in televisione, sono stati pubblicati insieme in uno speciale DVD il 23 dicembre 2005. Nel Nord America l'anime \u00e8 stato distribuito da Media Blasters, il quale ha pubblicato sei DVD, contenenti tutti e ventisei gli episodi, tra settembre 2005 e luglio 2006. MVM Films ha distribuito la serie nel Regno Unito in 6 volumi DVD pubblicati tra febbraio e dicembre 2007. Un box contenente tutti gli episodi \u00e8 stato pubblicato nel luglio 2008.\nIl successo della prima stagione ha portato i produttori a rinnovare l'anime per una seconda stagione dal titolo , conosciuta nel Nord America con il titolo \"Ah! My Goddess: Flights of Fancy\". La regia \u00e8 a cura di Hiroaki G\u014dda, le animazioni sono state realizzate presso lo studio Anime International Company e la produzione \u00e8 sempre a cura di Tokyo Broadcasting System. La serie copre le avventure di Keiichi e Belldandy seguenti al fallimento del Signore del terrore. La nuova stagione ha fatto il suo debutto su TBS il 6 aprile 2006, riprendendo la narrazione da dove si era interrotta con la fine della precedente, per poi concludere la propria messa in onda il 14 settembre 2006. La seconda stagione si conclude con l'episodio 22, ma nell'edizione home video sono stati inclusi due episodi inediti numerati come 23 e 24 rispettivamente, episodi presenti anche nelle edizioni Occidentali. \"Aa! Megami-sama: sorezore no tsubasa\" \u00e8 stato pubblicato in DVD in Giappone tra luglio 2006 e febbraio 2007 da Bandai Visual. A dispetto della prima stagione acquistata da Media Blasters, i diritti della seconda stagione sono stati acquistati da ADV Films per il mercato nordamericano e sei DVD contenenti ciascuno quattro episodi sono stati pubblicati tra maggio 2007 e marzo 2008. I diritti sono passati poi successivamente a Funimation Entertainment, che ha pubblicato un box con tutti gli episodi il 25 novembre 2008.\nNel 2007, uno speciale in due episodi dal titolo \"Aa! Megami-sama: Tatakau tsubasa\" \u00e8 stato distribuito per celebrare il ventesimo anniversario dall'inizio della serializzazione del manga originale. Come per le due serie televisive anime, la regia \u00e8 stata curata da Hiroaki G\u014dda, mentre le animazioni sono state realizzate dallo studio Anime International Company e la produzione \u00e8 di Tokyo Broadcasting System. I due episodi sono stati trasmessi il 9 dicembre 2007 e Bandai Visual li ha pubblicati per il mercato home video nipponico in un unico DVD il 22 febbraio 2008.\nUna nuova serie OAV in due episodi \u00e8 stata pubblicata in DVD sotto il titolo . Il primo episodio \u00e8 uscito in allegato al quarantaduesimo volume del manga il 23 febbraio 2011, mentre il secondo \u00e8 stato pubblicato insieme al quarantatreesimo volume il 22 settembre dello stesso anno. Un terzo OAV, dal titolo \"Aa! Megami-sama: DIVE! LIVE! LOVE!\", \u00e8 stato pubblicato insieme all'edizione limitata del quarantaseiesimo volume del manga il 23 agosto 2013.\nFilm.\nUn film, intitolato , \u00e8 stato distribuito nei cinema giapponesi nel 2000. Il cast di doppiatori dei personaggi \u00e8 lo stesso degli altri adattamenti anime e ha visto la comparsa di diversi personaggi noti del manga che non sono apparsi nella serie OAV del 1993. In Giappone il lungometraggio \u00e8 stato distribuito da Shochiku, mentre nel Nord America e nel Regno Unito da Geneon Entertainment nel 2001. In Italia \u00e8 stato annunciato da Shin Vision nel 2006, ma a causa del fallimento i diritti sono passati successivamente a Fool Frame, che l'ha poi successivamente distribuito nel 2008 in un'edizione in tiratura limitata. La trama non adatta direttamente alcun arco narrativo del manga, ma riprende alcuni fatti da diversi momenti della storia, la maggior parte dei quali appartengono all'arco narrativo del Signore del terrore.\nVideogiochi.\nUn videogioco d'avventura intitolato \"Aa! Megami-sama!\" \u00e8 stato pubblicato per NEC PC-9801 il 20 marzo 1993 da Banpresto. Un porting di tale titolo \u00e8 stato pubblicato successivamente il 12 dicembre 1997 per PC-FX con alcuni personaggi in pi\u00f9 doppiati ed altri miglioramenti. Un videogioco quiz per Dreamcast intitolato \"Quiz: Aa! Megami-sama - Stay With Fighting Wings\" \u00e8 stato pubblicato nell'agosto 1998 da SEGA. Il giocatore veste i panni di Keiichi Morisato e deve rispondere a varie domande poste da diversi personaggi della serie, tra cui Belldandy, Skuld, Urd, Lind e Peorth. Il 22 febbraio 2007 \u00e8 stato pubblicato in Giappone un videogioco per PlayStation 2, intitolato \"Aa! Megami-sama\" e sviluppato da Marvelous Interactive. Il gioco, mai distribuito in altre nazioni, \u00e8 stato pubblicato in versione regolare DVD e in una limitata nota anche come versione \"Holy Box\".\nAccoglienza.\nNel 2009, \"Oh, mia dea!\" ha vinto il premio di Kodansha nella categoria \"Miglior manga\" e il quarantunesimo volume della serie si \u00e8 posizionato al decimo posto nella classifica dei manga pi\u00f9 venduti nella settimana dal 19 al 25 luglio 2010, stilata dal sito giapponese Oricon. Il lungometraggio ispirato alla serie cartacea originale si \u00e8 classificato sesto nella lista dei \"50 migliori anime pubblicati nel Nord America\" della rivista \"Wizard's Anime\". Negli American Anime Awards del 2007, la serie anime \u00e8 stata nominata nella categoria Best Comedy Anime, ma ha perso contro \"FLCL\". A giugno 2020, il manga aveva oltre 25 milioni di copie in circolazione."}
{"id": "762956", "revid": "123699711", "url": "https://it.wikipedia.org/wiki?curid=762956", "title": "Monitore Napoletano", "text": "Il Monitore Napoletano (inizialmente \"Monitore Napolitano\") fu una pubblicazione periodica della Repubblica Napoletana.\nOrigini.\nPare fosse stato fondato da Carlo Lauberg, l\u2019ex frate insegnante di chimica che, a partire dal 1793, dopo lo scontro tra girondini e montagnardi in Francia, aveva assunto la rappresentanza generazionale del clubismo napoletano, ancorandolo \u00abagli indirizzi volta a volta maggioritari a Parigi\u00bb, mai rinunciando, nel contempo, all\u2019obiettivo di \u00abuna sollevazione violenta contro Ferdinando\u00bb; lo diresse, dall'inizio fino all'ultimo numero, Eleonora de Fonseca Pimentel, il cui nome comparve tuttavia solo dal numero 26 (9 maggio) con la sigla \"E.F.P.\".\nIn base allo stile, \u00e8 evidente che la Fonseca Pimentel redasse il Monitore Napolitano in gran parte da sola: \"\u201cessa vive del giornale, e per il giornale. Null'altro la interessa e la distrae\u201d\". Ad aiutarla c'era l'amico Giuseppe Logoteta, \u201cun attivo collaboratore di redazione come redattore di bozze prima, e revisore generale, poi, spingendosi anche a giudizi politici autonomi, mentre un gruppo di animosi, ma anonimi, giovani fungevano da cronisti volontari o appositamente incaricati, raccogliendo notizie e spesso componendo direttamente pezzi di cronaca, quasi allievi di una scuola di giornalismo, tollerati o ripresi per la loro imperizia dalla Pimentel che, scusandosi con i lettori, ne rimproverava, talvolta, pubblicamente la negligenza\u201d; cos\u00ec, infatti, scrive Eleonora nel n. 14 del 23 marzo: \u201cLa non iscusabile negligenza di chi trascrisse, e ci trasmisse la mozione del Rappresentante Forges per l'innalzamento della colonna pe' morti per la Patria, ci f\u00e8 allora riferirla monca\u201d.\nStruttura.\nII primo numero porta la data del 2 febbraio 1799; fin dall'inizio il giornale pubblicava, in sezioni distinte, le notizie ufficiali della Repubblica, le notizie da Napoli, le notizie dalle province e le notizie dall'estero. \nIl periodico conta un totale di 35 numeri, pubblicati il marted\u00ec e il sabato, ad eccezione dei numeri 26 (gioved\u00ec 9 maggio) e 34 ( mercoled\u00ec 5 giugno); i primi 25 numeri impressi nella Stamperia di Gennaro Giaccio, i successivi, dal 26 al 35, nella Stamperia Nazionale, gi\u00e0 Stamperia Reale, con alcuni conseguenti cambiamenti nei caratteri tipografici, ma nella sostanziale continuit\u00e0 della configurazione complessiva dei singoli fogli e relative pagine, sia rispetto alla testata che ai testi. Pi\u00f9 in particolare, nella testata del periodico, che dal numero 14 (sabato 23 marzo) da \u00abMonitore Napolitano\u00bb risulta corretto in \u00abMonitore Napoletano\u00bb, fu aggiunta, a partire dal numero 25 (sabato 4 maggio), la indicazione Secondo trimestre, e, ancora, dal numero 26 (gioved\u00ec 9 maggio) \"majestas populi\", ad esplicita sottolineatura, rispetto al nuovo contesto, del ruolo sovrano e determinante del popolo per la vita stessa della Repubblica. Sempre uguale, invece, la modalit\u00e0 di numerazione delle singole pagine (in alto a destra per quelle dispari ed a sinistra per quelle pari) e la indicazione, anche attraverso le lettere dell\u2019alfabeto (in basso a destra della prima pagina di ciascun foglio), dei singoli numeri del periodico (A, B, C, \u2026 Aa, Bb, Cc,\u2026).\nCol numero 35 dell'8 giugno successivo, il giornale cess\u00f2 le pubblicazioni e cinque giorni dopo, il 13, entrarono a Napoli le bande del cardinale Fabrizio Ruffo che da giorni assediavano la citt\u00e0.\nLa repressione che segu\u00ec la fine della Repubblica indusse a distruggere quasi tutti gli esemplari di questo giornale, il cui solo possesso costituiva indizio di partecipazione a quella esperienza rivoluzionaria, perci\u00f2 oggi sono sopravvissute solo pochissime raccolte complete del periodico\u02d0 una si trova a Napoli, alla Biblioteca Benedetto Croce, un'altra nella sezione \"Rari\" della Biblioteca Nazionale di Napoli.\nAnalisi critica.\nMolte furono le edizioni parziali del periodico dopo l'Unit\u00e0 d'Italia. La prima fu \"Anarchia popolare di Napoli dal 21 dicembre 1798 al 23 gennaio 1799, manoscritto inedito dell\u2019Abate Pietrabondio Drusco ed i Monitori repubblicani del 1799, corredati di note del medesimo autore per chiarire la verit\u00e0 dei fatti\", a cura del cav. Michele Arcella, Napoli, tip. De Angelis, 1884, pp. IV-250; E. De Fonseca Pimentel, \"Il Monitore Repubblicano del 1799\", a cura di B. Croce, Bari, Laterza, 1943, ristampa Napoli, Istituto Italiano per gli studi filosofici, 2000; M. Battaglini (a cura di), \"Il Monitore Napoletano 1799\", Napoli, Guida, 1974, seconda edizione Napoli 1999. \nTra gli elementi pi\u00f9 significativi emergenti dalla lettura del periodico, una valenza di particolare rilievo assume l\u2019impegno congiunto che, non solo sul terreno della cultura, ma anche su quello della pratica politica, svolsero, nel corso della Repubblica Napoletana, protagonisti di differenti provenienze formative, oltre che socio-professionali, ecclesiastici compresi. Rispetto ai quali, in particolare, il testo evidenzia come, a differenza delle altre Repubbliche giacobine italiane, costante risulti \u201cnegli atti dei Governi della Repubblica Napoletana e, conseguentemente, nella connotazione comunicativa del \"Monitore Napoletano\" l\u2019attenzione per la dimensione religiosa e per gli ecclesiastici stessi\u201d, in nome di antiche \u201cmassime\u201d, fra le quali: \u201cla Democrazia \u00e8 il pi\u00f9 gran beneficio che Dio faccia al genere umano\u201d; da \u201cGes\u00f9 Cristo fu commendata la Democrazia, perch\u00e9 nell\u2019Evangelo gli uomini vengono invitati alla Libert\u00e0 ed alla Eguaglianza, o sia al godimento di que\u2019 diritti, che sono il fondamento della Costituzione Repubblicana\u201d. \nUn dato di notevole rilievo, questo, nell\u2019ambito della veste identitaria della cultura politica rivoluzionaria del 1799, molto incisivamente alimentata dalla Fonseca Pimentel, \u201ccon sempre pi\u00f9 accurati e significativi riferimenti \u2013 lungo i 35 numeri del giornale \u2013 al pensiero, alle funzioni, alla pratica politico-istituzionale di donne e di uomini dell\u2019antichit\u00e0 e, in tale alveo, alle pi\u00f9 profonde radici italiche\u201d."}
{"id": "762957", "revid": "1573940", "url": "https://it.wikipedia.org/wiki?curid=762957", "title": "Chiesa di Santo Stefano extra moenia", "text": "La chiesa di Santo Stefano Extra Moenia o Oltr'Ozeri sorge al di fuori del perimetro murario della citt\u00e0 di Pisa, in via Santo Stefano 2.\nStoria e descrizione.\nGli appellativi sono derivati dalla collocazione della chiesa fuori delle mura urbane del XII secolo, ancora esistenti, o al di l\u00e0 del fiume Auser (il cui ramo nord era appunto chiamato \"Ozzeri\"). In passato era anche presente la porta di Santo Stefano, successivamente chiusa, che collegava direttamente la chiesa con la citt\u00e0 tramite un ponte sull'Ozzeri.\n\u00c8 documentata dal 1085 con annesso ospedale dedicato a San Lazzaro; fu consacrata nel 1122 e data in uso alle monache Benedettine. La facciata \u00e8 decorata da archetti e bacini ceramici (copie; gli originali sono al Museo di San Matteo).\nLavori di restauro nel 1792 hanno rivoluzionato l'assetto della chiesa, invertendo l'ingresso sul lato est, dove in precedenza sorgeva l'abside.\nL'interno conserva colonne e capitelli romanici zoomorfi, oltre a una preziosa cripta, oggi allagata, e un crocifisso del 1700, di recente restauro."}
{"id": "762961", "revid": "287204", "url": "https://it.wikipedia.org/wiki?curid=762961", "title": "Credit Mobilier", "text": ""}
{"id": "762964", "revid": "767487", "url": "https://it.wikipedia.org/wiki?curid=762964", "title": "Waiting to Happen", "text": "Waiting to Happen, pubblicato nel 1998, \u00e8 il primo album del gruppo musicale piemontese Perturbazione.\nFormazione.\nGruppo.\nAltri musicisti"}
{"id": "762965", "revid": "116761139", "url": "https://it.wikipedia.org/wiki?curid=762965", "title": "Monte Fraiteve", "text": "Il monte Fraiteve (2.702\u00a0m s.l.m.) \u00e8 un monte delle Alpi Cozie.\nDescrizione.\nLa montagna si trova al confine tra i comuni di Sestriere e Cesana Torinese tra la val di Susa e la val Chisone.\nIl monte Fraiteve \u00e8 punto nodale degli impianti di risalita del comprensorio sciistico della Via Lattea ed \u00e8 raggiungibile con una telecabina da Sestriere, da una coppia di skilift da San Sicario e da una seggiovia a 2 posti da Sauze d'Oulx.\nNei pressi del monte passa la strada dell'Assietta che collega Sestriere con il Pian dell'Alpe fino al Colle delle Finestre."}
{"id": "762966", "revid": "1573940", "url": "https://it.wikipedia.org/wiki?curid=762966", "title": "Catopuma badia", "text": "Il gatto baio (Catopuma badia ) o gatto dorato del Borneo, \u00e8 un felino del genere \"Catopuma\", endemico dell'isola del Borneo. Della taglia di un gatto domestico, somiglia al gatto di Temminck, ma possiede un manto uniforme rosso o grigio, con una lunga coda. \u00c8 uno dei felini meno conosciuti: dati sulla sua riproduzione e sulle sue abitudini di vita non sono mai stati raccolti. Si ritiene che abiti le foreste primarie e dia la caccia a piccoli animali come i roditori.\nPoco conosciuto dalle popolazioni locali, questo felino \u00e8 stato per lungo tempo conosciuto solo attraverso le pelli e i crani conservati nei musei di Storia naturale. I dati biometrici e morfologici del gatto baio si basano quasi interamente su un unico esemplare catturato per caso nel 1992 e la prima fotografia di questo felino allo stato selvaggio risale al 1998. Da allora, la comunit\u00e0 scientifica dispone di una trentina di fotografie scattate nel corso degli anni 2000 grazie alle trappole fotografiche.\nClassificato come \u00abIn pericolo\u00bb dall'IUCN, il gatto baio \u00e8 protetto in tutta la sua area di diffusione. Le principali minacce che pesano sulla specie sono il bracconaggio e la deforestazione. \u00c8 una delle specie incluse nel programma di ricerca \"Bornean Wild Cat and Clouded Leopard Project\", progetto che mira a fornire dati comportamentali ed ecologici sui felini del Borneo e dovrebbe, in futuro, beneficiare di un piano di protezione.\nTassonomia.\nDescrizione originaria.\nIl primo esemplare di gatto baio venne raccolto nel Sarawak da Alfred Russel Wallace nel 1855 e raggiunse la collezione del British Museum l'anno seguente. Questo olotipo era mal conservato, e pertanto venne registrato sotto il nome latino di \"Felis planiceps\", vale a dire \"Prionailurus planiceps\", nome scientifico del gatto a testa piatta. Venne in seguito considerato come un piccolo di gatto di Temminck, ma lo studio del cranio non conferm\u00f2 questa ipotesi. John Edward Gray lo consider\u00f2 allora come una nuova specie, ma aspett\u00f2 di ricevere maggiori informazioni sull'animale prima di descriverlo ufficialmente. Dopo una ventina d'anni, nel 1874, decise di descrivere la specie sotto il protonimo di \"Felis badia\" e a partire da un solo olotipo, anch'esso danneggiato. Gli esemplari successivi vennero raccolti nel 1888 e nel 1894.\nEvoluzione della specie.\nL'aspetto del gatto baio \u00e8 molto simile a quello del gatto di Temminck (\"Catopuma temminckii\"). Inoltre, degli studi condotti sui crani delle due specie, cos\u00ec come i confronti genetici, hanno dimostrato che sono parenti molto stretti. L'area di diffusione del gatto di Temminck comprende l'isola di Sumatra, separatasi dal Borneo tra i 10.000 e i 15.000 anni fa. Queste diverse osservazioni hanno portato a ipotizzare che il gatto baio fosse una sottospecie insulare del gatto di Temminck.\nTuttavia, degli studi condotti nel 2007 hanno dimostrato che i felini si sono diversificati seguendo otto linee evolutive diverse. Quella che avrebbe condotto alle tre specie dei generi \"Pardofelis\" e \"Catopuma\" \u00e8 la seconda a essersi differenziata, circa 9,4 milioni di anni fa. Il gatto di Temminck e il gatto baio si sono separati circa quattro milioni di anni fa, ben prima che si separassero le isole della Sonda: i due felini formano quindi due specie differenti. Questi due gatti erano gi\u00e0 considerati in passato gli unici rappresentanti del genere \"Catopuma\", ma nel 2008 furono inseriti nel genere \"Pardofelis\" assieme al gatto marmorizzato (\"Pardofelis marmorata\"), per essere poi riclassificati in \"Catopuma\" sulla base di alcune differenze nella morfologia del cranio; inoltre, \"P. marmorata\" presenta un'articolazione dell'anca flessibile e una coda allungata come adattamenti a uno stile di vita arboricolo.\nAlbero filogenetico dei generi \"Pardofelis\" e \"Catopuma\"\nDescrizione.\nIl manto del gatto baio esiste in due forme differenti: una rossa e una grigia. Nonostante in passato si ritenesse che la forma rossa prevalesse su quella grigia, delle ricerche hanno dimostrato che non vi \u00e8 nessuna fase dominante e che i due colori si possono trovare indifferentemente nello stesso gruppo di individui. Sul corpo si possono trovare alcune tracce di macchie. Il ventre \u00e8 pi\u00f9 chiaro, leggermente maculato. La parte inferiore della coda \u00e8 caratterizzata da una lunga zona di colore biancastro che si estende dalla base al centro della coda.\nLa testa \u00e8 di forma arrotondata. Il rovescio delle orecchie, poste piuttosto in basso sul cranio, \u00e8 grigio scuro e non presenta macchie bianche nel mezzo. Dall'angolo interno di ciascun occhio si diparte una sottile striscia che si allunga sulla fronte, mentre altre strisce poco visibili attraversano longitudinalmente le guance. Sul retro del cranio, dei segni formano una sorta di lettera M. La dentatura \u00e8 caratterizzata da un primo premolare superiore di piccole dimensioni, con una corona arrotondata e una singola radice.\nIl corpo, testa inclusa, misura tra 50 e 69\u00a0cm, mentre la coda ne misura tra 35 e 43. La lunghezza totale viene stimata attorno agli 85\u00a0cm e l'altezza al garrese, simile a quella del gatto domestico, \u00e8 di 28\u201330\u00a0cm. Il peso del gatto baio viene stimato tra i due e i quattro chilogrammi.\nDistribuzione e habitat.\nAreale.\nIl gatto baio \u00e8 endemico dell'isola del Borneo. \u00c8 stato avvistato nei due Stati malesi del Sarawak e del Sabah, sulla punta settentrionale e nord-occidentale dell'isola. Nelle province indonesiane del Kalimantan, gli avvistamenti sono concentrati nel centro dell'isola.\nHabitat.\nIl gatto baio \u00e8 stato pi\u00f9 spesso osservato nelle foreste primarie, soprattutto nelle foreste di dipterocarpacee. Qualche avvistamento \u00e8 stato registrato nelle foreste secondarie di dipterocarpacee e uno solo in un mangrovieto. La maggior parte delle osservazioni sono state registrate sulle alture del Borneo e, sebbene possa trattarsi solo di una distorsione da selezione, nei pressi di un corso d'acqua. Il gatto baio \u00e8 in grado di sopravvivere e di ricolonizzare le foreste modificate dagli abbattimenti selettivi, ma con una possibile riduzione della sua densit\u00e0 di popolazione.\nSi pu\u00f2 incontrare tra i 500 e i 900 metri di altitudine. \u00c8 possibile che il gatto baio possa vivere fino a 1800 metri, ma l'unica osservazione sul monte Kinabalu non \u00e8 mai stata confermata.\nBiologia.\nSi sa poco riguardo al suo comportamento. Viene ritenuto feroce e conduce probabilmente vita solitaria. Si nutre di piccoli mammiferi quali ratti o topi, ma anche di insetti, di scimmie e di uccelli. Alle volte, probabilmente, consuma anche carogne e pu\u00f2 attaccare prede pi\u00f9 grandi di lui. Si ritiene che cacci da solo. A quanto pare sembra essere diurno, con un picco di attivit\u00e0 all'alba.\nConservazione.\nMinacce e protezione.\nIl numero degli esemplari di gatto baio in natura \u00e8 sconosciuto, ma probabilmente \u00e8 scarso. Nel 2008, la popolazione selvatica \u00e8 stata stimata in meno di 2500 esemplari e si teme che la popolazione di gatto baio diminuisca di oltre il 20% nel corso dei dodici anni seguenti. Il traffico stradale sembrerebbe essere una causa di mortalit\u00e0, ma le principali minacce sono il bracconaggio che alimenta il traffico di pellicce e di animali da compagnia, e la deforestazione. La rarit\u00e0 del gatto baio e la sua protezione parziale conferitale dalla CITES ne hanno fatto un felino molto ricercato dai bracconieri: esportare un gatto baio \u00e8 un'operazione facile e molto redditizia, in quanto un esemplare vivente si pu\u00f2 vendere anche a pi\u00f9 di 10.000 dollari agli zoo stranieri.\nLa specie gode di protezione legale in tutta la sua area di diffusione. Il gatto baio compare nell'Appendice II della CITES dal 1977, il che significa che il suo commercio \u00e8 semplicemente controllato, ma non vietato, n\u00e9 soggetto ad autorizzazione. \u00c8 considerato come \u00abIn pericolo\u00bb (EN) dal 2002 dall'Unione internazionale per la conservazione della natura (IUCN). I progetti di conservazione sono poco rilevanti, e pi\u00f9 spesso rivolti verso altre specie pi\u00f9 emblematiche.\nIl gatto baio non \u00e8 mai stato allevato in cattivit\u00e0, ma ne sono stati catturati accidentalmente alcuni esemplari. Un primo gatto baio venne catturato da alcuni cacciatori nel 1992, ma la cattura fu dovuta al caso. Si trattava di una femmina trasportata in fin di vita al Museo del Sarawak che pesava appena 1,95\u00a0kg e che mor\u00ec rapidamente. La prima foto di un gatto baio venne scattata grazie alla cattura di un esemplare nel 1998. Nel 2000, si cerc\u00f2 di inviare due gatti bai catturati da alcuni cacciatori in un centro di riproduzione nell'America del Nord, ma morirono prima di riuscire a oltrepassare la frontiera. Una femmina venne recuperata dallo staff del \"Semenggoh Wildlife Rehabilitation Center\" a seguito di un fallito tentativo di vendita illegale, ma mor\u00ec poco tempo dopo di polmonite nel 2003; il corpo venne rapidamente incinerito dal servizio veterinario. Nel dicembre 2003, due gatti bai, un maschio e una femmina, vennero catturati accidentalmente. I due felini si erano avvicinati a una voliera e avevano catturato dei fagiani. La femmina mor\u00ec rapidamente e il maschio, prima che potesse essere osservato dagli studiosi, venne rilasciato nel 2005.\nRapporti con le popolazioni locali.\nPer due volte, \u00e8 stato segnalato che dei capricapi da cerimonia dei Dayak del nord-est del Kalimantan erano stati confezionati con pelli di gatto baio.\nL'isola del Borneo ospita cinque specie di felini. Quando gli studiosi hanno mostrato foto che ritraevano questi animali agli abitanti di alcuni villaggi del Sabah e del Sarawak, solamente il gatto baio non veniva riconosciuto. Tuttavia, i cacciatori sono a conoscenza della rarit\u00e0 di questo felino.\nProve dell'esistenza.\nIl gatto baio \u00e8 a tutt'oggi quasi sconosciuto. Per molto tempo, tutto ci\u00f2 che ne attestava l'esistenza erano solamente sette esemplari raccolti tra il 1855 e il 1928, le cui pelli e crani erano sparsi nei musei di Storia naturale. Nel 2006, il totale ammontava a due esemplari conservati nel museo del Sarawak, e a otto conservati in musei europei e americani. Il primo gatto baio catturato nel 1992 venne congelato fino alla sua identificazione formale da parte degli scienziati; fu cos\u00ec possibile prelevarne per la prima volta tessuti e campioni di sangue. La maggior parte delle osservazioni morfologiche riguardanti il gatto baio sono state fatte a partire da questo esemplare.\nLe prime foto in natura furono scattate nel 1998. Altre fotografie furono scattate nel parco nazionale di Mulu e nel santuario naturale di Lanjak-Entimau nel 2003; esse contribuirono a promuovere la ricerca su questo felino, che si riteneva scomparso. Nuove fotografie, riprese dalle trappole fotografiche il 17 ottobre 2005, pi\u00f9 altre scattate nel 2008, hanno portato il numero totale delle fotografie in natura a trentadue.\nRicerche sul campo.\nRicerche approfondite sul gatto baio sono state condotte tra il marzo 2003 e l'aprile 2006. I metodi di investigazione comprendevano l'installazione di trappole fotografiche, osservazioni sul campo, interviste agli abitanti dei villaggi, ai cacciatori e ai ricercatori locali, e infine la ricerca di tutti i dati disponibili sull'argomento. Nel corso di questi tre anni e un mese di ricerche, sono state segnalate quindici osservazioni affidabili del felino: ogni volta si trattava sempre di incontri casuali. Tuttavia, delle 5034 immagini riprese dalle trappole fotografiche, solo una mostrava un gatto baio. Gli autori della ricerca consigliarono di inserire il gatto baio nell'Appendice I della CITES.\nIl \"Bornean Wild Cat and Clouded Leopard Project\" \u00e8 un progetto di ricerca il cui fine \u00e8 lo studio congiunto delle cinque specie di felini dell'isola del Borneo, le cui abitudini non sono ben note. Le conoscenze acquisite durante questo progetto dovrebbero aiutare a comprendere meglio il comportamento e l'ecologia di questi felini e di individuare il loro adattamento agli ambienti modificati dallo sfruttamento forestale. Il progetto permette anche agli scienziati e agli studenti locali di acquisire familiarit\u00e0 con le ricerche sul campo e di sensibilizzare la popolazione locale alla protezione della loro fauna. Infine, il \"Bornean Wild Cat and Clouded Leopard Project\" dovrebbe proporre un programma di conservazione dei felini selvatici del Borneo.\nLa zona selezionata per lo studio \u00e8 stata la \"Danum Valley Conservation Area\", una foresta di dipterocarpacee nel territorio del Sabah, una cui parte \u00e8 stata modificata dagli abbattimenti selettivi condottivi a partire dagli anni '60. Le ricerche si sono basate sul posizionamento di trappole fotografiche e sulla cattura di esemplari allo scopo di equipaggiarli di un collare radio. Avviato nel 2007, il progetto \u00e8 durato tre anni e ha permesso di triplicare il numero di fotografie di gatto baio e di fare luce su alcuni interrogativi riguardo al suo comportamento e alla sua morfologia; i ricercatori sperano di riuscire a valutare la densit\u00e0 di popolazione del gatto baio grazie alle fotografie. Nel corso del progetto, nel novembre 2009, \u00e8 stato ripreso anche il primo video di questo felino."}
{"id": "762968", "revid": "6243122", "url": "https://it.wikipedia.org/wiki?curid=762968", "title": "QuadSLI", "text": ""}
{"id": "762970", "revid": "17654", "url": "https://it.wikipedia.org/wiki?curid=762970", "title": "Strigiformi", "text": ""}
{"id": "762974", "revid": "339392", "url": "https://it.wikipedia.org/wiki?curid=762974", "title": "Televisore al plasma", "text": ""}
{"id": "762977", "revid": "287204", "url": "https://it.wikipedia.org/wiki?curid=762977", "title": "Barone di Munchhausen", "text": ""}
{"id": "762983", "revid": "26601", "url": "https://it.wikipedia.org/wiki?curid=762983", "title": "Passo Mauria", "text": ""}
{"id": "762986", "revid": "838137", "url": "https://it.wikipedia.org/wiki?curid=762986", "title": "Michel Vautrot", "text": "Carriera.\nArbitro.\nPer due volte di seguito (1988 e 1989) venne indicato dalla IFFHS come miglior arbitro dell'anno, a riprova della grande stima che gli addetti ai lavori hanno sempre nutrito nei suoi confronti. Il palmar\u00e8s vantato da Vautrot (internazionale dal 1975) \u00e8 di tutto rispetto, tale da innalzarlo nella lista dei pi\u00f9 grandi arbitri della storia. Venne impiegato in due edizioni dei mondiali di calcio: nel 1982, in Spagna, gli toccarono due partite, tra cui Italia-Polonia della fase a gironi, finita 0-0; nel Campionato mondiale di calcio 1990, diresse la gara inaugurale Argentina-Camerun, vinta 1-0 dagli gli africani, Irlanda-Paesi Bassi, finita 1-1, e la semifinale Italia-Argentina, dove concesse ben otto minuti di recupero nel primo tempo supplementare. Fu anche l'arbitro della finale del Campionato europeo di calcio 1988 URSS-Paesi Bassi, vinta dagli olandesi 2-0, oltre ad aver preso parte all'edizione 1984 in Francia. \nMa gi\u00e0 nel 1977 aveva saputo mettersi in evidenza aggiudicandosi la finale dei mondiali FIFA under 20, mentre nel 1988 diresse la finale della Coppa d'Asia Arabia Saudita-Corea del Sud.\nA livello di competizioni per clubs, ha conquistato, in rapida successione, la finale della Coppa Intercontinentale del 1983 tra e Gr\u00eamio (poi vincitore), quella di Coppa UEFA 1984-1985 tra e gli ungheresi del Videoton, e quella di Coppa dei Campioni 1985-1986 tra Steaua Bucarest e Barcellona, disputatasi a Siviglia.\nVanta anche la direzione di quattro semifinali di Coppa dei Campioni (nel 1983, 1984, 1987 e 1988) e di una semifinale di Coppa UEFA (nel 1989).\nInfine in Francia ha diretto cinque partite finali delle Coppa nazionale (nel 1979, 1982, 1983, 1984 e 1987).\nControversie.\nNel 1984 venne coinvolto in un caso di tentata corruzione relativo alla gara -, semifinale di ritorno della Coppa dei Campioni vinta 3-0 dalla formazione capitolina (ribaltando lo 0-2 subito in Scozia). C'\u00e8 da annotare che Vautrot annull\u00f2 due gol a Bruno Conti (entrambi irregolari) sullo 0 a 0 e sul 3 a 0, concedendo alla Roma un calcio di rigore per un fallo su Pruzzo piuttosto evidente.\nNel giugno del 1986 l'allora presidente della Roma, Dino Viola, fu sospeso dalla Commissione disciplinare dell'UEFA per quattro anni (sino all'11 giugno 1990); contestualmente, al club fu vietato di partecipare a qualsiasi competizione gestita dalla confederazione europea per una stagione. Nel mese di luglio dello stesso anno, tuttavia, la giunta d'appello dell'UEFA decise di riammettere la societ\u00e0 romana, commutando la precedente sanzione in una multa di franchi svizzeri per \u00abresponsabilit\u00e0 oggettiva\u00bb a carico di un dirigente del club. Nel 1986 Dino Viola e la si costituirono parte civile in giudizio contro l'intermediario Spartaco Landini, ottenendo l'assoluzione e la restituzione dei 100 milioni. Sempre nel 1986, lo stesso Viola e la Roma si costituirono parte civile in giudizio contro l'intermediario Spartaco Landini e l'osservatore calcistico Paolo Cominato, i quali vennero condannati a un anno di reclusione per truffa e alla restituzione dei 100 milioni di lire.\nIl caso \u00e8 tornato alla ribalta a distanza di oltre trent'anni per un'intervista concessa da Riccardo Viola, figlio dell'allora presidente romanista Dino, in cui ammetteva il pagamento dei 100 milioni di lire a Vautrot tramite un intermediario, specificando per\u00f2 \u00abche lo scandalo lo fece uscire Dino Viola per smascherare il colpevole e la \"cupola\" del calcio\u00bb. L'intervista, per le modalit\u00e0 e i tempi della diffusione, ha avuto uno strascico di polemiche e precisazioni, in particolare per l'eco suscitata in Francia, dove i cronisti dell\"\u00c9quipe\" chiedevano conferme: emerse cos\u00ec che l'intervista era incentrata in realt\u00e0 sulla storia di Paulo Roberto Falc\u00e3o, e al termine c'era stato uno scambio di battute sul \"caso Vautrot\", che poi venne divulgato come un'ammissione di colpevolezza, stralciando i passaggi che illustravano l'intera vicenda sportiva e giudiziaria.\nDirigente.\nDismessi i panni di direttore di gara nel 1990, divenne designatore degli arbitri francesi, carica durata fino al 2004, quando venne sostituito dal collega Marc Batta. Vautrot era infatti entrato in polemica con il presidente degli arbitri francesi, Bernard Saules, e per questo condannato per diffamazione a 150 euro di risarcimento.\nNel 1993 la FIFA gli confer\u00ec inoltre il prestigioso FIFA Special Award.\nAttualmente \u00e8 osservatore degli arbitri UEFA."}
{"id": "762987", "revid": "1305772", "url": "https://it.wikipedia.org/wiki?curid=762987", "title": "Sancho", "text": ""}
{"id": "762989", "revid": "1305772", "url": "https://it.wikipedia.org/wiki?curid=762989", "title": "Passo della Mauria", "text": "Il passo della Mauria (o anche Passo Mauria - 1298\u00a0m s.l.m) \u00e8 un valico alpino delle Alpi Carniche che mette in comunicazione il Veneto a ovest (Lorenzago in Cadore) con il Friuli-Venezia Giulia (Forni di Sopra in Carnia, Alta Val Tagliamento) ad est attraverso la Strada Statale 52 Carnica (il passo formato da doline imbutiformi scavate dalle acque si trova interamente entro il territorio di Lorenzago, quindi in territorio veneto a poca distanza dal confine con il Friuli).\nGeografia.\nDal punto di vista orografico il passo si trova nelle Alpi Carniche e della Gail e separa le Alpi Carniche (a nord) dalle Prealpi Carniche (a sud). Nelle vicinanze del passo si trova la sorgente del fiume Tagliamento.\nLa strada \u00e8 ricca di curve in contropendenza immerse nel verde paesaggio alpino ideale per i motociclisti d'estate; d'inverno nel versante cadorino si trova un impianto di sci da fondo illuminato. A met\u00e0 strada, sempre nel versante cadorino in localit\u00e0 Borbe \u00e8 famoso il 4\u00ba Piano Festival nota Rassegna di gruppi musicali locali che si esibiscono nel mese di luglio.\nQualora il collegamento tra le autostrade A27 (Venezia - Belluno) ed A23 (Palmanova - Tarvisio) dovesse essere realizzato, il passo della Mauria verrebbe coinvolto. Il progetto potrebbe interferire con l'area protetta del Parco naturale delle Dolomiti Friulane e su quattro grandi siti di importanza comunitaria (SIC) e due zone di protezione speciale (ZPS) tra la Regione del Veneto e la Regione del Friuli. Varie associazioni tra le quali il WWF e Mountain Wilderness Italia si oppongono alla realizzazione dei vari tratti di autostrada.\nStoria.\nIl passo della Mauria fu, storicamente, un importantissimo valico alpino, infatti era una delle principali vie d'entrata e d'uscita dell'intero Cadore, la via di comunicazione con il Friuli. Poco sotto il passo (circa 20\u00a0km) \u00e8 posto il passo della Morte, ove il 24 maggio 1848 diversi abitanti cadorini con i fornesi respinsero l'esercito austro-ungarico."}
{"id": "762993", "revid": "201394", "url": "https://it.wikipedia.org/wiki?curid=762993", "title": "36 (EP)", "text": "36 \u00e8 un EP del gruppo piemontese Perturbazione, pubblicato nel 1998 dalla Beware! Records."}
{"id": "763004", "revid": "71155", "url": "https://it.wikipedia.org/wiki?curid=763004", "title": "Assemblea federale (Federazione Russa)", "text": "L'Assemblea federale () \u00e8 la sede del potere legislativo della Federazione Russa, secondo la costituzione del 1993.\nSi compone di due camere, la Duma di Stato, che \u00e8 la camera bassa, e il Consiglio federale, che \u00e8 la camera alta. Entrambe le camere si trovano a Mosca.\nLa prima Duma post-sovietica del 1993 \u00e8 la \"Quinta Duma\", dopo le prime quattro del periodo del 1906-17."}
{"id": "763008", "revid": "2519", "url": "https://it.wikipedia.org/wiki?curid=763008", "title": "Provincia di Bohol", "text": "Bohol \u00e8 una delle province delle Filippine.\nIl territorio della provincia di Bohol corrisponde con quello dell'isola di Bohol e di 75 piccole isole vicine e si trova tra le isole di Cebu, Mindanao e Leyte nella regione del Visayas Centrale. La capitale della provincia \u00e8 Tagbilaran\nIn passato fece parte della giurisdizione di Cebu e nel 1854 venne costituita in provincia.\nStoria.\nFu occupata dai giapponesi durante la seconda guerra mondiale.\nIl nome della provincia insulare di Bohol deriva dalla parola \"boho\" o \"bool\" L'isola \u00e8 stata sede del primo trattato internazionale di pace tra il capo nativo Datu Sikatuna e il conquistador spagnolo Miguel L\u00f3pez de Legazpi, il 16 marzo 1565, per mezzo di un'alleanza \"pacto de sangre\" che molti filippini chiamano il \"Sandugo\".\nGeografia fisica.\nBohol \u00e8 posta in posizione centrale rispetto all'arcipelago delle Visayas, tra l'isola di Leyte ad est, e l'isola di Cebu a nord e ad ovest. A sud, pi\u00f9 distanti, nel mare di Bohol, si trovano l'isola di Camiguin e quindi la grande isola di Mindanao.\nGeografia antropica.\nSuddivisioni amministrative.\nLa provincia di Bohol comprende una citt\u00e0 componente e 47 municipalit\u00e0.\nEconomia.\nLe coltivazioni principali sono riso e mais, numerose le piantagioni di palma da cocco, tabacco e canna da zucchero.\nFra le risorse minerarie vi sono discrete quantit\u00e0 di manganese."}
{"id": "763011", "revid": "767487", "url": "https://it.wikipedia.org/wiki?curid=763011", "title": "Breithorn", "text": ""}
{"id": "763012", "revid": "599013", "url": "https://it.wikipedia.org/wiki?curid=763012", "title": "Marcel W\u00fcst", "text": "Professionista dal 1988 al 2001, \u00e8 uno dei pochi corridori ad aver vinto almeno una tappa in tutti e tre i Grandi giri: ha ottenuto in carriera 120 vittorie, tra cui la tappa del Giro d'Italia 1997 con arrivo a Mondragone, quella del Tour de France 2000 con arrivo a Vitr\u00e9 e 12 frazioni complessive alla Vuelta a Espa\u00f1a."}
{"id": "763017", "revid": "1652635", "url": "https://it.wikipedia.org/wiki?curid=763017", "title": "Atlantropa", "text": "Atlantropa, o anche Panropa, \u00e8 un progetto dell'architetto tedesco Herman S\u00f6rgel: pianificato nel 1927, ebbe forte risonanza in tutto l'ambiente intellettuale della prima met\u00e0 del XX secolo. L'idea centrale del progetto era quella di costruire una diga con una centrale idroelettrica sullo stretto di Gibilterra e di abbassare il mar Mediterraneo tra i 100 e i 200 metri.\nStoria.\nNon \u00e8 un caso che il progetto di Atlantropa sia nato all'inizio del XX secolo, periodo di utopie, ottimismo e grande fiducia nella scienza: Atlantropa si presentava come un'opera in grande stile, un ambizioso progetto geoingegneristico, ma nonostante ci\u00f2 nessuno nutriva dubbi sulla sua possibile attuazione.\nIl pi\u00f9 grande ostacolo al progetto fu posto da Adolf Hitler: anche se Atlantropa concordava con \"l'ideologia\" del F\u00fchrer sulla necessit\u00e0 di conquistare nuovo \"spazio vitale\" per il Reich germanico, questa proponeva una collaborazione tra gli stati. Inoltre Hitler, a sua volta, aveva gi\u00e0 in mente una serie di progetti architettonici, diversi da quello proposto da S\u00f6rgel.\nUn evento decisivo per il definitivo accantonamento del progetto fu l'esclusione della Germania dalle Societ\u00e0 delle Nazioni. Il \"Partito per l'intesa di Atlantropa\", nato durante la Repubblica di Weimar, si spost\u00f2 su posizioni razziste, accettando le leggi razziali tanto che S\u00f6rgel asser\u00ec \u00abSe la razza bianca vuole che la sua supremazia sull'Africa rimanga immutata, deve provvedere affinch\u00e9 la superiorit\u00e0 numerica dei negri si mantenga entro certi limiti\u00bb.\nQuando nacque il patto d'acciaio tra Italia e Germania, S\u00f6rgel pens\u00f2 di entrare nelle simpatie del Duce, tanto che non esit\u00f2 a pubblicare un opuscoletto dove dichiarava testualmente \u00abLa Grande Germania e l'Impero Italiano rappresenterebbero logicamente i piloni portanti di Atlantropa\u00bb.\nPreoccupazione, invece, la mostr\u00f2 il Corriere della Sera parlando di Atlantropa come \"un bizzarro sogno tedesco\" in un articolo che non nascondeva preoccupazione per la fine di citt\u00e0 portuali quali Genova o Trieste che cos\u00ec non avrebbero potuto continuare a costituire un'agguerita concorrenza commerciale ad Amburgo e agli altri porti sull'Atlantico.\nNemmeno le simpatie verso Roma servirono per\u00f2 a S\u00f6rgel: gli fu vietato di dirigersi a New York per esporre alla Fiera Internazionale il suo progetto e, \"in extremis\", dovette ammettere la possibilit\u00e0 che anche gli africani partecipassero al progetto. Consigliere d'amministrazione dell'Istituto Atlantropa fu nominato il senegalese Leopold Senghor.\nNel 1958, pochi anni dopo la morte di S\u00f6rgel avvenuta nel 1952, lo stesso Istituto dichiar\u00f2 Atlantropa come \"un progetto superato\".\nIl progetto.\nL'idea base.\nHerman S\u00f6rgel present\u00f2 ufficialmente nel 1928 il progetto che predicava di isolare il mar Mediterraneo chiudendo gli stretti di Gibilterra, Suez e Dardanelli. Il deficit idrico nel Mediterraneo, causato dall'evaporazione, avrebbe abbassato il livello delle acque al ritmo di circa 1,6 metri annui, processo che il progetto prevedeva fosse velocizzato con l'ausilio di apposite pompe idrauliche.\nAltre dighe sarebbero dovute sorgere tra Tunisia, Sicilia e Italia, aree che sarebbero rimaste quasi unite grazie all'abbassamento delle acque. Con queste dighe avrebbe diviso il Mediterraneo occidentale da quello orientale; il primo lo avrebbe fatto calare di circa 100 metri, il secondo di altri 100 per un totale di 200 metri.\nIl complesso sistema dei dislivelli (che prevedeva anche dei fiumi) avrebbe permesso l'uso di varie centrali idroelettriche che avrebbero potuto soddisfare all'incirca il 30% dell'allora fabbisogno energetico europeo. Lo svuotamento parziale del Mediterraneo avrebbe fatto salire il resto degli oceani di un \"solo\" metro.\nPer ovviare a questo problema, il progetto dell'architetto tedesco prevedeva la costruzione di una diga sul fiume Congo per creare il \"Lago del Congo\", di circa , da collegare al preesistente Lago Ciad che avrebbe trasformato nel \"Mare del Ciad\" di oltre da unire con Mediterraneo attraverso un \"secondo Nilo\" che cos\u00ec avrebbe irrigato il Sahara.\nHerman S\u00f6rgel propose, come futura sede del centro amministrativo di Atlantropa, una citt\u00e0 della Svizzera, paese neutrale.\nObiettivi.\nAtlantropa avrebbe prosciugato il Mediterraneo di oltre che cos\u00ec sarebbero stati destinati a nuove aree agricole, terre di cui avrebbero potuto beneficiare tutti gli stati europei. Avrebbe anche creato nuove vie di comunicazione tra il continente europeo e quello africano e avrebbe dovuto portare, nelle intenzioni del suo ideatore, a una riappacificazione in Europa, dato che per attuarlo tutti gli stati europei avrebbero dovuto necessariamente collaborare.\nQueste aree sarebbero diventate anche un paradiso per archeologi e storici che avrebbero potuto, ad esempio, trovare i relitti delle milleduecento navi persiane sbaragliate e disfatte da Temistocle e Aristide a Salamina, e delle migliaia di navi che hanno solcato per millenni il Mediterraneo. In tal modo i popoli costieri avrebbero potuto constatare la verit\u00e0 dell'affermazione di Platone, secondo il quale il Mediterraneo era \u00abuno stagno attorno al quale le genti sono raccolte come rane, accomunate dallo stesso destino\u00bb.\nFattibilit\u00e0.\nAncora oggi Atlantropa \u00e8 fonte di dibattito riguardo alla sua fattibilit\u00e0. Se all'epoca ebbe consensi da esperti di tutto il mondo, oggi il progetto viene guardato con pi\u00f9 circospezione, non solo dal punto di vista della fattibilit\u00e0 tecnica, ma anche dall'impatto che avrebbe sull'ecosistema, una tematica alla quale all'epoca non si dava alcun rilievo.\nAlcuni ingegneri sostengono che lo stretto di Gibilterra, profondo al massimo 286 metri, potrebbe effettivamente essere chiuso, ma bisognerebbe ricorrere a un'ingente quantit\u00e0 di materiale grezzo da far franare dalla vicina Sierra Nevada e dai monti al nord dello stretto, tutte operazioni che potrebbero essere effettuate con l'ausilio di una serie di ben congegnate esplosioni sottomarine e sotterranee.\nConseguenze ecologiche.\nLa realizzazione del progetto avrebbe creato conseguenze non indifferenti non solo a livello geografico, ma anche ambientale: il piano originale di S\u00f6rgel prevedeva di usare le terre liberate dall'acqua per costruirvi e coltivarle, senza tener conto che dalle acque sarebbe emerso solo un deserto di sale; la riduzione delle acque del Mediterraneo ne avrebbe inoltre aumentato la salinit\u00e0 rischiando di ridurlo ad un enorme lago salato e senza vita come il Mar Morto; infine la chiusura dello stretto di Gibilterra, e il conseguente mancato afflusso d'acqua dall'Oceano Atlantico al Mediterraneo (l'oceano Atlantico riversa annualmente nel Mediterraneo, attraverso lo Stretto di Gibilterra, tra i e i d'acqua), avrebbe potuto causare una modifica del flusso della Corrente del Golfo con il conseguente raffreddamento del Nord-Europa."}
{"id": "763018", "revid": "2519", "url": "https://it.wikipedia.org/wiki?curid=763018", "title": "Tagbilaran", "text": "Tagbilaran (ufficialmente Tagbilaran City) \u00e8 una citt\u00e0 componente di Seconda classe delle Filippine, capoluogo della Provincia di Bohol, nella Regione del Visayas Centrale.\n\u00c8 situata sulla costa sud-occidentale dell'isola di Bohol che si trova tra nella parte centro-meridionale delle Visayas, tra le isole di Cebu, Mindanao e Leyte.\nTagbilaran \u00e8 formata da 15 baranggay:"}
{"id": "763023", "revid": "121610513", "url": "https://it.wikipedia.org/wiki?curid=763023", "title": "Simon Barjie", "text": "Caratteristiche tecniche.\nGiocatore.\nEra un terzino in grado di coprire l'intera fascia sinistra di gioco, come esterno in una difesa o in un centrocampo a 4.\nCarriera.\nGiocatore.\nClub.\nNato da madre italiana e padre gambiano, ha la doppia nazionalit\u00e0, che gli consente di giocare nella nazionale gambiana e in Europa come comunitario. Ha svolto tutta la sua carriera professionistica in Lombardia, vestendo le maglie di , , , e , con cui sfiora la promozione in Serie B.\nLa stagione 2010-2011, vissuta con la maglia del Monza, sar\u00e0 la sua ultima da giocatore professionista. Nell'autunno 2012 partecipa con la formazione de La Spiga, composta da dipendenti della e annoverante vecchie glorie blucerchiate come Chiesa, Pedone e Invernizzi, al campionato di calcio a 8 della UISP Genova.\nNazionale.\nHa giocato 4 partite tra il 2003 e il 2007 con il Gambia.\nAllenatore.\nAl termine della stagione 2010-2011, scaduto il suo contratto col Monza, decide di lasciare il calcio giocato per intraprendere una nuova avventura professionale in linea con il proprio percorso di studi, essendosi nel frattempo laureato in scienze motorie presso l'Universit\u00e0 Cattolica del Sacro Cuore di Milano.\nNell'ottobre 2012 inizia il tirocinio a MilanLab, centro di ricerca scientifica interdisciplinare di propriet\u00e0 del . Dalla stagione 2012-2013 \u00e8 il preparatore atletico degli Allievi Nazionali \"B\" della Sampdoria, allenati da Enrico Chiesa. Dalla stagione successiva ricoprir\u00e0 lo stesso ruolo al Como, affiancato dal professor Sguazzero.\nFuori dal campo.\nNel 2004 partecipa alla serie televisiva \"Benedetti dal Signore\", nell'episodio \"Il trovatello\"."}
{"id": "763024", "revid": "19330", "url": "https://it.wikipedia.org/wiki?curid=763024", "title": "Oblast' di Lipetsk", "text": ""}
{"id": "763035", "revid": "124430", "url": "https://it.wikipedia.org/wiki?curid=763035", "title": "Apex Aircraft", "text": ""}
{"id": "763036", "revid": "177966", "url": "https://it.wikipedia.org/wiki?curid=763036", "title": "Accademia filarmonica", "text": ""}
{"id": "763048", "revid": "2153076", "url": "https://it.wikipedia.org/wiki?curid=763048", "title": "My December", "text": "My December \u00e8 il terzo album della cantante statunitense Kelly Clarkson, pubblicato il 26 giugno 2007 dalla RCA Records.\nDescrizione.\nPubblicazione.\nLa cantante ha confermato poco tempo prima della pubblicazione del disco che il titolo del nuovo progetto sarebbe stato \"My December\" sul suo journal fanclub.\nL'album contiene tredici canzoni e Ha debuttato alla seconda posizione della classifica statunitense Billboard Hot 100 e generalmente ha avuto un buon successo in tutto il mondo, entrando tra le prime cinque posizioni delle classifiche di diversi paesi. Tuttavia, non \u00e8 riuscito a replicare il successo del precedente \"Breakaway\", che aveva venduto pi\u00f9 di undici milioni di copie in tutto il mondo.\nInizialmente la data della pubblicazione, come riportato sul suo sito ufficiale doveva essere il 24 luglio 2007, ma venne successivamente anticipata al 26 giugno 2007 (il 22 giugno in Italia) \nNel dicembre 2007 l'album \u00e8 stato certificato disco di platino dalla RIAA, per aver superato un milione di spedizioni ed ha finora venduto circa due milioni di copie in tutto il mondo.\nI singoli estratti sono quattro: \"Never Again\", che ha avuto un buon successo in tutto il mondo, \"Sober\", \"Don't Waste Your Time\" e \"One Minute\".\nStoria.\nLa cantante inizi\u00f2 a scrivere e comporre le canzoni di \"My December\" durante il suo internazionale Breakaway World Tour. In un'intervista, Clarkson disse:\n\"Tutto mi raggiunse in malo modo. Il mio corpo si stava logorando, e le mie emozioni pure. Stavo cercando di avere qualcuno, non ho visto i miei amici e la mia famiglia per un bel po' di tempo, e stava cominciando a diventare una seccatura [il vederli] perch\u00e9 ero troppo impegnata. Viaggiavo, e venivano aggiunte sempre pi\u00f9 cose al programma. Era tutto cos\u00ec caotico. Avevo solo 24 anni, ed \u00e8 un'et\u00e0 troppo giovane per essere il capo di cos\u00ec tanta roba. E la cosa mi travolse. Non riuscivo a sorridere. Non riuscivo a fare nulla. Ero distrutta. Ho pianto cos\u00ec tanto, non riuscivo a parlare. Ero molto stanca. Ero esausta. Non avevo voglia di far finta di star bene, non volevo sorridere -- Non volevo fingere. Ero emotivamente sfinita. ... \u00c8 stato il momento pi\u00f9 basso di tutta la mia vita e della mia carriera.\"\nDurante questo periodo, ha scritto canzoni che sarebbero poi eventualmente divenute parte del suo album e lo scrivere queste canzoni lo riteneva \"come una terapia\". Questi sentimenti ispirarono la canzone \"Irvine\", che racconta di quando lei stava ad Irvine, in California. Questo brano sarebbe poi stata usata nella quinta stagione di \"One Tree Hill\" nell'episodio intitolato \"4 anni, 6 mesi, 2 giorni\"\nConflitto con la casa discografica.\nPrima dell'uscita dell'album, fonti hanno riportato che Clive Davis, il capo della Sony BMG, era insoddisfatto dell'album. Davis ha detto che voleva che la cantante facesse dei notevoli cambiamenti all'album, alcune indiscrezioni dissero che voleva addirittura cancellare l'intero album e darle del nuovo materiale prodotto dalla casa discografica.\nLa cantante, come \u00e8 stato riportato, ha rifiutato di cambiare qualunque materiale.\nInizialmente, queste notizie furono smentite sia dalla RCA che da Clive Davis, che disse che Clarkson era \"una dei quattro artisti pi\u00f9 importanti della Sony-BMG\" e voleva assicurarsi che fosse trattata cos\u00ec come le spettava.\n Tuttavia, l'ha paragonato allo storico album del 1982 \"Nebraska\" di Bruce Springsteen, che era volutamente anti-commerciale ma gli ha fatto ottenere una strepitosa reputazione, come lei ha affermato, di \"un artista completo\". Clarkson ha affermato:\n\"\"Ho venduto pi\u00f9 di 15 milioni di album in tutto il mondo, e ancora nessuno ha sentito cosa voglio dire. Non me n'\u00e8 mai fregato un c***o di diventare una star. Ho sempre voluto cantare e scrivere.\"\nIl giudice di American Idol, Simon Cowell, comment\u00f2 la situazione in un servizio di Entertainment Weekly dicendo:\n\"Kelly non \u00e8 un pupazzo; non le piace fare quello che le viene detto di fare. Ha potuto scegliere la strada pi\u00f9 facile in passato, andando con Max Martin [il produttore di \"Since U Been Gone\" ], che \u00e8 un successo garantito.\"\n\"Ma ora ha reso assolutamente chiaro che vuole concentrarsi solo sulla qualit\u00e0 della musica in questo album. Dovreste solo dire \"Sai cosa? Questa ragazza ci ha fruttato milioni e milioni di soldi.\"e darle questa opportunit\u00e0. Se funziona, fantastico. Se poi vorr\u00e0 fare un album pop, ogni bravo scrittore e produttore vorr\u00e0 assolutamente lavorare con lei. Perch\u00e9 Kelly star\u00e0 qui per 30 anni. Attualmente ha una delle migliori voci pop nel mondo.\"\n\"Quello che ha venduto in Gran Bretagna, Europa, Asia non ha nulla a che fare con American Idol.\"\n\"Tutto \u00e8 avvenuto unicamente perch\u00e9 ha fatto un bellissimo album e perch\u00e9 ha una magnifica voce. Non \u00e8 una ragazza che \u00e8 stata fortunata ad esser presa in un talent show; siamo stati noi fortunati ad averla trovata.\"\"\nLa controversia si calm\u00f2 per un breve lasso di tempo, ma \u00e8 rinvenuta fuori quando Clarkson cancell\u00f2 in suo tour per \"My December\" e licenzi\u00f2 il suo manager, Jeff Kwatinetz.\nJeff Kwatinetz, pur dopo il licenziamento, ha difeso il disco contro la casa discografica di Kelly, dicendo:\n\"\u00c8 un album meraviglioso dall'inizio alla fine. Kelly mi \u00e8 sembrata come una cantautrice con 30 anni di carriera. Se l'album non ottiene quello che l'ultimo album ha avuto, se non vende 5,7 milioni negli USA e non ha quattro hits numero 1, allora \u00e8 un fallimento? No. \u00c8 ridicolo che \u00e8 stata oppressa da queste aspettative. Questo album \u00e8 gi\u00e0 un successo perch\u00e9 Kelly c'ha messo tutta se stessa, si \u00e8 evoluta ed \u00e8 cresciuta. E spero che continui a fare quello che sta facendo.\"\nIl manager Narvel Blackstock, il marito di Reba McEntire, \"La regina del Country\", \u00e8 stato assunto dalla Clarkson per diventare il suo personal manager. Riguardo al suo tour cancellato, le deludenti vendite dei biglietti furono riconosciute come uno dei fattori principali del cancellamento, e la Clarkson afferm\u00f2 che per andare in tour era \"troppo presto\".\nDopo aver congedato il suo manager e cancellato il suo tour, Clarkson apparve su un numero di \"Elle Magazine\", dove era rivelato che Davis offr\u00ec alla Clarkson $10 milioni di dollari per rimuovere cinque canzoni dall'album per sostituirle con altre cinque molto pi\u00f9 orecchiabili scelte da Davis \u2014 inclusa \"Black Hole\" che poi venne messo nell'album di Lindsay Lohan, \"A Little More Personal (Raw)\". Clarkson rifiut\u00f2 l'offerta e dichiar\u00f2:\n\"\"Sono una brava cantante, e quindi probabilmente non posso essere una brava scrittrice?Le donne non possono essere brave a fare due cose? Non ho perso il mio stato di collera riguardo a ci\u00f2. Mi sono solo lasciata trasportare da esso. Se quello che volete fare \u00e8 farmi sprofondare, bene. Lavorer\u00f2 molto pi\u00f9 sodo.\"\nReba McEntire rispose a questa situazione nello stesso numero, lodando Clarkson:\n\"Tornando indietro nel tempo, alle artiste femminili veniva detto di cantare e poi di tornare nell'angolino. Grazie a Dio ci sono state persone come Dolly Parton che non l'hanno accettato.\"\n\"Kelly \u00e8 nella stessa situazione. Sa quello che vuole. Ed ha avuto un brutto impatto con questa cosa nel business musicale. La gente crede che ha solamente vinto American Idol e tutto le \u00e8 diventato pi\u00f9 facile. No. Ha dovuto lottare.\"\nIn un'edizione di \"USA Weekend\", Clarkson afferm\u00f2:\n\"Sar\u00f2 onesta con voi: non sono una sua fan. Lo rispetto [Clive Davis] ma sinceramente non farei un barbeque con lui. Non ci facciamo le treccine ai nostri capelli. E malgrado le indiscrezioni, non \u00e8 minimamente somigliante ad una figura paterna.\"\nBench\u00e9 il giudice di American Idol patteggiasse inizialmente per Kelly, dopo le affermazioni della cantante riguardo a Davis afferm\u00f2:\n\"Aspetto e make up, decide solamente cosa \u00e8 meglio, accetta le sue proposte! Clive Davis, ad 80 anni, \u00e8 meglio del 99% delle persone nel business musicale di 20,30 e 40 anni. E non ne dimostra assolutamente 80, ma molti di meno. Kelly \u00e8 una delle migliori e lo sar\u00e0 sempre, ma Clive \u00e8 il capo della casa discografica. \u00c8 il suo lavoro consigliare\"\"\nPoche settimane dopo la pubblicazione di \"My December\", Clarkson ha pubblicamente affermato che tutte le controversie riguardo alla sua ipotetica \"vendetta\" contro la casa discografica sono state ingigantite troppo.\nIn un post del suo sito internet, Clarkson ha dichiarato:\n\"\"C'\u00e8 stata un'infinit\u00e0 di articoli riguardante le vicence pre-uscita dell'album \"My December\", dei quali la maggior parte si sono focalizzate su una ipotetica mia vendetta ai danni della casa discografica, in special modo di Clive Davis. Voglio mettere ordine su queste cose, dicendo che voglio la mia band, i miei consiglieri e la mia casa discografica \u00e8 come una grande, affiatata famiglia. Come ogni famiglia litighiamo e discutiamo qualche volta ma, alla fine, \u00e8 il rispetto e l'ammirazione che ci tiene uniti.\"\n\"Sono state inventate molte cose dalla stampa sulla relazione tra me e Clive.\"\n\"Molti di questi sono stati ingigantiti e messi fuori contesto.\"\n\"Contrariamente da quanto \u00e8 fuoriuscito dai recenti articoli della stampa, sono ben consapevole che Clive \u00e8 uno dei pi\u00f9 grandi discografici di tutti i tempi.\"\n\"\u00c8 stato un consigliere chiave ed ha messo un grande impegno per il mio successo fino ad oggi. Mi ha inoltre dimostrato rispetto pubblicando il mio nuovo album quando non era obbligato a farlo.\"\n\"Sono molto rammaricata per come \u00e8 stato strumentalizzato il fatto e voglio scusarmi con chiunque io abbia fatto un torto. Non ho mai voluto offendere nessuno. Adoro la musica, ed adoro la gente con la quale sono fortunata di lavorare. Sono felice che il mio team \u00e8 con me e sono impaziente del futuro.\"\"\nLa controversia di \"American Idol\".\n\u00c8 sembrato che Kelly sia stata trascurata da Davis durante la sua apparizione alla puntata finale di American Idol sesta stagione, quando \u00e8 apparso per promuovere i singoli o gli album di altri partecipanti di American Idol, e non ha menzionato l'album di Kelly che stava per uscire \"My December\" o il suo primo singolo \"Never Again\" ed inoltre non ha lodato i professionali scrittori di canzoni come \"Breakaway\" o \"Since U Been Gone\". Ha solamente menzionato brevemente che la Clarkson ha venduto 15 milioni di album in tutto il mondo fino ad oggi, solamente quando ha fatto i paragoni di vendita con le altre cantanti provenienti dalla stessa trasmissione televisiva.\nInoltre Kelly sostiene che \u00e8 stata oppressa dalla casa discografica per cantare \"Never Again\" all'evento di beneficenza Idol Gives Back per promuovere la canzone, dicendo:\n\"La mia casa discografica voleva che cantassi 'Never Again' mentre io pensavo che promuovere te stesso in un evento di beneficenza era molto squallido. La gente \u00e8 affamata e muore ed io sono sopra il palco a cantare qualche canzoncina pop allegra?E credetemi, tutti volevano che io la cantassi. Perch\u00e9 sono annoiati e senza anima. Immaginatevi seduti in un luogo dove tutti sono contro di te. Non riuscivano a sentire se non loro stessi?Volevano ricavarci qualcosa dall'AIDS?State scherzando?Insultare un'intera nazione?Ho semplicemente rifiutato.\"\nEd infatti Kelly ha cos\u00ec cantato la canzone di Patty Griffin \"Up to the Mountain (MLK Song)\" allo speciale Idol Gives Back, ed ha invece riservato l'esibizione di \"Never Again\" per la sua apparizione all'ultima puntata del talent show.\nSingoli.\n\"Never Again\" \u00e8 ufficialmente il primo singolo estratto da \"My December\". Il titolo \u00e8 stato confermato sul suo sito ufficiale il 4 aprile 2007. Il video \u00e8 stato girato tra l'11 aprile e il 13 aprile a Los Angeles, \u00e8 in uscita all'inizio di maggio, e sar\u00e0 ambientato in un aeroporto, dove Kelly sar\u00e0 una sorta di \"fantasma\" che tormenta un ex amante. Il singolo \u00e8 stato diffuso nelle radio statunitensi il 13 aprile. Una versione remix di Dave Aude \u00e8 stata pubblicata su Internet tramite il sito di VitaminWater il 9 aprile.\nIl 13 aprile \"Never Again\" \u00e8 stata ufficialmente diffusa nelle radio statunitensi, e pu\u00f2 attualmente essere ascoltato su AOL Music e sul MySpace ufficiale dell'artista.\nLa premi\u00e8re del video sar\u00e0 il 1\u00ba maggio, a Total Request Live (degli USA). Durante un'intervista di \"Access Hollywood\", Kelly Clarkson ha mostrato il \"making the video\" di \"Never Again\", quest'intervista \u00e8 stata diffusa su YouTube\n\"Don't Waste Your Time\" \u00e8 il secondo singolo tratto dal disco. Uscita anticipata poich\u00e9 alcune indiscrezioni, tra l'altro ufficialmente confermati, sostengono che la BMG non fosse del tutto soddisfatta del lavoro di Kelly e, temendo che il cd non fosse all'altezza dei precedenti della Clarkson, sperarono di trainarlo con pi\u00f9 potenza attraverso un nuovo singolo. In Italia, come \"Never Again\", il singolo non \u00e8 mai giunto, ma \nIl video vede Kelly nei panni di una principessa, con dei lunghi neri capelli mossi e un lungo abito rosso, rinchiusa in un castello coperto da spine, che attende il principe azzurro.\nMy December Tour.\nKelly Clarkson ha confermato sul suo sito ufficiale che l'11 luglio sarebbe iniziato il tour per promuovere l'album, di cui erano state confermate 36 date, che avrebbero dovuto toccare gli USA e il Canada.\nA causa delle scarse vendite di biglietti e alle controversie legate al licenziamento da parte della Clarkson del suo manager, la cantante ha confermato tramite il suo sito ufficiale di aver annullato l'intero tour estivo ammettendo la prematurit\u00e0 di intraprenderlo nell'estate 2007. \nI tabloids americani ritengono che quest'azione dimostri i dissapori della cantante con la sua casa discografica, che non ha apprezzato l'album My December e che l'entourage della cantante voglia evitare un flop mediatico in vista dell'uscita del disco il 26 giugno.\nSuccesso commerciale.\n\"Never Again\" debutta alla posizione numero 1 sulla classifica \"Billboard Bubbling Under Hot 100\" (e quindi alla numero 101 sulla classifica \"Billboard Hot 100\"), alla numero 4 sulla classifica \"Hot Digital songs\" con pi\u00f9 di 100.000 downloads, e la seconda settimana alla posizione numero 8 sulla classifica \"Billboard Hot 100\"."}
{"id": "763051", "revid": "66316", "url": "https://it.wikipedia.org/wiki?curid=763051", "title": "Oggetto volante non identificato", "text": ""}
{"id": "763052", "revid": "66316", "url": "https://it.wikipedia.org/wiki?curid=763052", "title": "Unknown Flying Object", "text": ""}
{"id": "763053", "revid": "66316", "url": "https://it.wikipedia.org/wiki?curid=763053", "title": "Unidentified Flying Object", "text": ""}
{"id": "763057", "revid": "43972305", "url": "https://it.wikipedia.org/wiki?curid=763057", "title": "Breve termine", "text": ""}
{"id": "763058", "revid": "54666", "url": "https://it.wikipedia.org/wiki?curid=763058", "title": "Wing chun", "text": ""}
{"id": "763062", "revid": "8489", "url": "https://it.wikipedia.org/wiki?curid=763062", "title": "Oh, Mia Dea!", "text": ""}
{"id": "763063", "revid": "8489", "url": "https://it.wikipedia.org/wiki?curid=763063", "title": "Oh mia dea!", "text": ""}
{"id": "763068", "revid": "1543377", "url": "https://it.wikipedia.org/wiki?curid=763068", "title": "Strone", "text": "Lo Strone \u00e8 un fiume della provincia di Brescia lungo 18\u00a0km. Nasce in localit\u00e0 Fenile delle Passere (Scarpizzolo), nel comune di San Paolo, nella Pianura bresciana. Scorre in direzione nord-sud nei comuni di San Paolo, Verolanuova, Verolavecchia e Pontevico, dove confluisce da sinistra nell'Oglio. I principali affluenti sono il vaso Lusignolo e la roggia Gambaresca.\nLungo il corso dello Strone \u00e8 stato istituito il Parco sovracomunale del fiume Strone.\nA Pontevico \u00e8 presente un salto sfruttato per la produzione di energia idroelettrica.\nStoria.\nSI ipotizza che l'alveo del fiume Strone possa aver avuto origine da un ramo del fiume Oglio di origine preistorica, e che col tempo ne sia rimasto un suo affluente."}
{"id": "763072", "revid": "43972291", "url": "https://it.wikipedia.org/wiki?curid=763072", "title": "Lungo termine", "text": ""}
{"id": "763079", "revid": "101260", "url": "https://it.wikipedia.org/wiki?curid=763079", "title": "Ferrovia Roma Fiuggi Alatri Frosinone", "text": ""}
{"id": "763082", "revid": "1762097", "url": "https://it.wikipedia.org/wiki?curid=763082", "title": "Inno europeo", "text": "L'inno ufficiale dell'Unione europea e del Consiglio d'Europa, adottato nel 1972, \u00e8 costituito da un brano del movimento finale della Nona sinfonia composta nel 1824 da Ludwig van Beethoven, chiamato anche \"Inno alla Gioia\". Beethoven aveva musicato l'\"Inno alla gioia\" composto nel 1785 da Friedrich von Schiller. Il poema esprime la visione idealistica di Schiller sullo sviluppo di un legame di fratellanza fra gli uomini, visione condivisa da Beethoven.\nL\u2019inno \u00e8 privo di testo ed \u00e8 costituito solo dalla musica. Nel linguaggio universale della musica, questo inno esprime gli ideali di libert\u00e0, pace e solidariet\u00e0 perseguiti dall'Europa.\nStoria dell'inno europeo.\nL'inno fu adottato nel 1972 dal Consiglio d'Europa (lo stesso organismo che concep\u00ec la bandiera europea), in quanto \"senza parole, con il linguaggio universale della musica, questo inno esprime gli ideali di libert\u00e0, pace e solidariet\u00e0 perseguiti dall'Europa\". Essi non gradivano pi\u00f9 di tre grandi direttori d'orchestra del Novecento: per piano solo, per fiati (banda), e per orchestra sinfonica. Questa vicenda nasconde una storia ambigua; in origine, nell'anno 1971, venne bandito un concorso per l'inno europeo. Ad un certo punto nella vicenda si inser\u00ec Karajan, proponendo la musica di Beethoven, il che sottintendeva che con la sua Filarmonica di Berlino si sarebbero potute realizzare incisioni discografiche. Il Consiglio d'Europa, venuto a conoscenza della proposta, considerando anche l'oggettiva difficolt\u00e0 di giudicare pi\u00f9 di 2.000 partiture e visti i nomi celebri di Beethoven, Karajan e dell'Orchestra berlinese, annull\u00f2 il concorso ed ader\u00ec alla proposta."}
{"id": "763084", "revid": "287204", "url": "https://it.wikipedia.org/wiki?curid=763084", "title": "Grande opera", "text": "La grande opera \u00e8 un genere operistico musicale italiano che deriva direttamente dal \"Grand op\u00e9ra\" francese ma con alcune importanti differenze, fra le quali il numero degli atti: 4 anzich\u00e9 5.\nNella storia dell'opera italiana l'affermazione di questo genere, a partire dagli anni '70 dell'Ottocento, segn\u00f2 la svolta verso una concezione teatrale pi\u00f9 spettacolare, nella quale la scenografia e la coreografia acquistare un ruolo di primo piano.\nGli antecedenti storici affondano, oltre che nei lavori dei maestri francesi, in alcune opere francesi di compositori italiani, in seguito tradotte e adattate al gusto italiano, come \"La Favorita\" di Donizetti e il \"Don Carlo\" di Verdi, la cui versione italiana comport\u00f2 appunto la riduzione degli atti da 5 a 4 mediante il taglio dell'atto iniziale.\nLe opere pi\u00f9 rappresentative, composte in lingua italiana, si collocano nell'ottavo e nono decennio del secolo. La pi\u00f9 famosa \u00e8 l\"Aida\" di Verdi (1871), che non presenta tuttavia l'impianto monumentale tipico del genere, che ritroviamo invece nelle opere di Amilcare Ponchielli (\"I Lituani\", \"La Gioconda\" e soprattutto \"Il figliuol prodigo\"), Carlos Gomes (\"Il Guarany\") e Alberto Franchetti (\"Asrael\", \"Cristoforo Colombo\").\nNonostante l'assenza delle danze (in origine previste), anche la seconda opera di Puccini, \"Edgar\", rientra nei confini di questo genere."}
{"id": "763091", "revid": "78273", "url": "https://it.wikipedia.org/wiki?curid=763091", "title": "Bartolom\u00e9 de las Casas", "text": ""}
{"id": "763099", "revid": "148107", "url": "https://it.wikipedia.org/wiki?curid=763099", "title": "Calore sensibile", "text": "In termodinamica, il calore sensibile \u00e8 la quantit\u00e0 di calore che viene scambiata tra due corpi producendo una diminuzione della differenza di temperatura tra i due corpi. Questo calore continua ad essere scambiato finch\u00e9 vi \u00e8 una differenza di temperatura tra i due corpi nulla, cio\u00e8 finch\u00e9 non viene raggiunto l'equilibrio termico.\nDeterminazione matematica.\nIl calore sensibile pu\u00f2 essere calcolato come prodotto della variazione di temperatura prodotta durante lo scambio termico e da un coefficiente di proporzionalit\u00e0 detto calore specifico:\ndove:\nLa formula precedente \u00e8 per unit\u00e0 di massa, mentre per un calcolo globale si deve moltiplicare per la massa ambo i membri ottenendo:\nformula_10\ndove formula_11 \u00e8 il calore espresso in Joule formula_12.\nCalore sensibile e calore latente.\nIl calore scambiato durante una trasformazione termodinamica pu\u00f2 essere in generale scomposto in due termini: il calore sensibile e il calore latente.\nA differenza del calore sensibile, uno scambio di calore latente avviene a temperatura costante. In particolare si ha scambio di calore latente durante una transizione di fase. Ad esempio per realizzare l'ebollizione dell'acqua, facendola passare dallo stato liquido allo stato vapore, \u00e8 necessario fornire un certo quantitativo di calore latente che viene invece restituito all'ambiente durante la condensazione, il processo inverso dell'ebollizione.\nCaldaie a condensazione.\nNelle caldaie a condensazione per calore latente si intende il calore che viene recuperato tramite la condensazione dei vapori. Questo calore \u00e8 fondamentale per determinare la differenza tra potere calorifico inferiore (pci) e superiore (PCS) di una caldaia a condensazione."}
{"id": "763102", "revid": "712828", "url": "https://it.wikipedia.org/wiki?curid=763102", "title": "Tar-Atanamir", "text": ""}
{"id": "763103", "revid": "79109", "url": "https://it.wikipedia.org/wiki?curid=763103", "title": "G\u00f6del", "text": ""}
{"id": "763106", "revid": "13261", "url": "https://it.wikipedia.org/wiki?curid=763106", "title": "Festa dell'Europa", "text": ""}
{"id": "763108", "revid": "9316", "url": "https://it.wikipedia.org/wiki?curid=763108", "title": "Auayni Panaca", "text": ""}
{"id": "763116", "revid": "712828", "url": "https://it.wikipedia.org/wiki?curid=763116", "title": "Atanamir", "text": ""}
{"id": "763118", "revid": "712828", "url": "https://it.wikipedia.org/wiki?curid=763118", "title": "Atanamir il Grande", "text": ""}
{"id": "763120", "revid": "486946", "url": "https://it.wikipedia.org/wiki?curid=763120", "title": "Playboy Enterprises", "text": ""}
{"id": "763124", "revid": "1543377", "url": "https://it.wikipedia.org/wiki?curid=763124", "title": "Wicked Pictures", "text": "Wicked Pictures \u00e8 una casa produttrice di film pornografica statunitense con sede a Canoga Park in California.\nFu fondata nel 1993 da Steve Orenstein. \n\u00c8 l'unico produttore di film pornografici che utilizza il preservativo per tutti i suoi film dal 2004\nLo studio ha lanciato attrici come: Jenna Jameson, Chasey Lain, Sydnee Steele e Stormy.\nWicked Girls.\nPornostar attualmente sotto Wicked Girls:"}
{"id": "763125", "revid": "712828", "url": "https://it.wikipedia.org/wiki?curid=763125", "title": "Base Echo", "text": ""}
{"id": "763126", "revid": "88812", "url": "https://it.wikipedia.org/wiki?curid=763126", "title": "Obbligazione solidale", "text": ""}
{"id": "763135", "revid": "322321", "url": "https://it.wikipedia.org/wiki?curid=763135", "title": "Libreria editrice vaticana", "text": "La Libreria Editrice Vaticana (LEV) \u00e8 la casa editrice della Santa Sede. \nDescrizione.\nLa nascita della Libreria Editrice Vaticana \u00e8 legata alla fondazione della Tipografia Vaticana avvenuta il 27 aprile 1587 ad opera di papa Sisto V. Tuttavia lo sviluppo vero e proprio dell'attivit\u00e0 editoriale della LEV va collocato nell'ampio impegno di modernizzazione della struttura vaticana avviato durante il pontificato di Pio XI, nel 1926, anno in cui l'ufficio vendite venne separato dalla tipografia per diventare realt\u00e0 nuova e autonoma a cui fu affidata la vendita dei libri stampati dalla Santa Sede. Con il pontificato di Paolo VI, dal 1975 al 1985 fu diretta dall'editore d'arte Brenno Bucciarelli. In seguito la LEV assume, nel corso degli anni, una dimensione sempre pi\u00f9 organizzata diventando quella che oggi \u00e8 riconosciuta come l'editrice ufficiale della Santa Sede con un proprio statuto e un regolamento approvato dalla Segreteria di Stato Vaticano.\nUn passo particolarmente decisivo verso una pi\u00f9 qualificata dimensione editoriale della LEV, avviene con l'elezione di papa Giovanni Paolo II, nel 1978, anno in cui all'Editrice viene assegnato il compito di gestire, oltre i tradizionali testi del Magistero e della Santa Sede, anche gli scritti di Karol Wojtyla le cui opere erano poco note, al di fuori della Polonia. Cos\u00ec, nel trascorrere di pochi anni, la LEV si \u00e8 ritrovata al centro di richieste provenienti da tutto il mondo per ottenere i permessi di pubblicare sia i titoli di Wojtyla sia di Giovanni Paolo II.\nAltro importante passo in avanti \u00e8 dovuto al decreto del segretario di Stato, il cardinale Angelo Sodano del 31 maggio 2005, che ha confermato e ufficializzato l'affidamento all'Editrice di tutti i diritti d'autore sui testi del papa. A questo poi si \u00e8 aggiunto, come per il cardinale Wojtyla, anche la gestione esclusiva dei diritti d'autore sugli scritti di papa Benedetto XVI, compresi quelli redatti dallo stesso pontefice prima della sua elevazione alla cattedra di Pietro.\nDi pari passo con la pubblicazione di libri, principale patrimonio dell'Editrice, si sono sviluppate anche le altre strutture della medesima, composta attualmente da un ufficio editoriale, un ufficio diritti, un ufficio commerciale, un ufficio amministrativo, ufficio stampa e un ufficio riviste.\nLa sede degli uffici \u00e8 all'interno della Citt\u00e0 del Vaticano ma nel corso del tempo sono stati aperti al pubblico anche tre punti vendita: la Libreria Internazionale Giovanni Paolo II, inaugurata nel 1983 e situata in piazza San Pietro nel Braccio di Carlo Magno, la Libreria internazionale Paolo VI, inaugurata nel giugno del 2008 e situata a Via di Propaganda e infine la Libreria internazionale Benedetto XVI, aperta a novembre del 2008 e situata a piazza Pio XII.\nDal 1\u00ba luglio 2007 al 30 giugno 2017 la casa editrice \u00e8 stata diretta dal salesiano don Giuseppe Costa, entrando cos\u00ec a far parte della Segreteria per la comunicazione."}
{"id": "763137", "revid": "1842072", "url": "https://it.wikipedia.org/wiki?curid=763137", "title": "Primitiva (geometria)", "text": "Una primitiva, nella geometria, \u00e8 la pi\u00f9 semplice delle figure geometriche. Tutte le altre figure pi\u00f9 complesse sono costruite combinando pi\u00f9 primitive\nNon c'\u00e8 una rigorosa e logica definizione per una primitiva. Cosa conta come una primitiva e cosa no \u00e8 stato oggetto di discussione, basato molto sulla propria opinione personale, e dal contesto.\nIn computer grafica, una primitiva pu\u00f2 essere un punto, una linea o un poligono, anche se alcune persone preferiscono considerare il triangolo come la primitiva bidimensionale, evidentemente perch\u00e9 ogni poligono pu\u00f2 essere diviso in triangoli. Le primitive sono usate per creare figure in runtime, e combinandole tra di loro si possono formare interi modelli da renderizzare. Persino la pi\u00f9 bella automobile 3D \u00e8 costituita da primitive.\nDal numero di primitive si definisce un modello 3D low poly o high poly. Ci\u00f2 che le primitive non possono creare sono le curve, ma con l'utilizzo di molteplici linee si possono ottenere curve approssimate.\nLe primitive, in computer grafica, sono:"}
{"id": "763140", "revid": "298055", "url": "https://it.wikipedia.org/wiki?curid=763140", "title": "Automavision", "text": "L'automavision \u00e8 una tecnica di ripresa cinematografica che utilizza una camera fissa senza nessun operatore dietro. La camera \u00e8 comandata da un computer che decide, in maniera del tutto casuale e senza apparenti linee guida, che cosa riprendere, se fare uno zoom o una panoramica, un primo piano o un piano americano.\nCos\u00ec facendo non \u00e8 raro che nelle inquadrature gli attori appaiano con il viso, o parte della testa, tagliato. Con questa tecnica, quindi, le colpe di eventuali errori o riprese che seguono canoni estetici a dir poco discutibili sono totalmente imputabili ad un computer.\nIl primo regista a far uso di questo metodo di ripresa \u00e8 il regista danese Lars von Trier (fondatore del \"Dogma 95\") che lo ha utilizzato per il film \"Il grande capo\"."}
{"id": "763142", "revid": "6923", "url": "https://it.wikipedia.org/wiki?curid=763142", "title": "Societ\u00e0 Idroelettrica Veneta", "text": "La Societ\u00e0 Idroelettrica Veneta, chiamata comunemente con l'acronimo S.I.V., era una societ\u00e0 idroelettrica che operava nel Veneto negli anni venti.\nStoria.\nSotto il nome di questa societ\u00e0, l'ingegnere Carlo Semenza, con la consulenza del geologo Giorgio Dal Piaz, elabor\u00f2 un progetto per la costruzione della diga del Vajont.\nLa societ\u00e0 conflu\u00ec in seguito nella Societ\u00e0 Adriatica di Elettricit\u00e0 (SADE), fondata da Giuseppe Volpi, conte di Misurata, nel 1905."}
{"id": "763150", "revid": "660929", "url": "https://it.wikipedia.org/wiki?curid=763150", "title": "Cubaritmo", "text": "Il cubaritmo \u00e8 un sussidio per il calcolo utilizzato dai non vedenti nello studio dell'aritmetica.\nSi compone di un piano operatore (casellario) rettangolare in plastica dura, recante piccole cavit\u00e0 cubiche disposte su righe e colonne e corredato da cubetti dello stesso materiale recanti, su cinque delle sei facce, i simboli Braille corrispondenti, a seconda dell'orientamento dei cubetti stessi, alle cifre da 0 a 9. La faccia liscia (senza puntini) del cubetto viene utilizzata per rappresentare simbolicamente la virgola decimale.\nCiascuna delle 10 cifre si ottiene dalla rotazione del cubetto e/o delle sue facce.\nCon tale strumento, inserendo i cubetti nelle diverse caselle, si possono rappresentare le raffigurazioni spaziali impiegate negli algoritmi delle diverse operazioni aritmetiche.\n\u00c8 cos\u00ec possibile scrivere, modificare, manipolare, cancellare e riscrivere operazioni aritmetiche, e ci\u00f2 consente al cieco di impiegare, inserendo i cubetti nel casellario, la stessa disposizione spaziale che il vedente utilizza su un foglio di carta.\nLa sua criticit\u00e0 \u00e8 data dal fatto che i cubetti, inseriti nel casellario, debbono essere maneggiati con molta cautela e delicatezza, onde non produrre errori di calcolo per una involontaria modificazione della loro posizione.\nDurante lo svolgimento delle operazioni aritmetiche, normalmente non vengono rappresentati i segni aritmetici delle operazioni stesse, che vengono per semplicit\u00e0 sottintesi.\nAttualmente, pi\u00f9 che una importanza nell'uso quotidiano per il calcolo \u2013 reso per un non vedente pi\u00f9 comodo, agevole ed immediato dall'impiego delle calcolatrici parlanti \u2013 il cubaritmo mostra la sua utilit\u00e0 in campo didattico, segnatamente nell'apprendimento dei rudimenti del calcolo nella scuola elementare e media di primo grado. Pu\u00f2 essere impiegato anche nella scuola media superiore, ma in tale ambito, essendo ormai noti agli alunni i procedimenti (algoritmi) aritmetici di calcolo elementari, il suo uso \u00e8 molto meno frequente, riducendosi a sporadici particolari casi.\nUna variante del cubaritmo \u00e8 il \"cubo algebrico\" (o cubalgebrico) impiegato, parallelamente ad altri metodi, anche se in misura ridotta, per la scrittura ed il calcolo di espressioni aritmetiche ed algebriche.\nL'esigenza di uno strumento quale il cubaritmo nasce dal fatto che il metodo di scrittura Braille (di cui esso si serve) produce i segni in rilievo (combinazioni di puntini) sulla faccia opposta del foglio di carta rispetto a quella dalla quale si punzonano. Ci\u00f2 rende impossibile la simultanea scrittura e lettura del testo, dunque anche delle cifre componenti i numeri che intervengono nel calcolo.\nL'avvento della dattilobraille, che consente la scrittura e la lettura sulla medesima faccia del foglio (quella rivolta verso l'alto), ha risolto il problema della simultaneit\u00e0 della lettura e della scrittura, ma presenta ancora grosse difficolt\u00e0 operative per l'incolonnamento e la manipolazione delle cifre nell'ambito dei diversi algoritmi, nonch\u00e9 per la gestione degli errori."}
{"id": "763159", "revid": "486946", "url": "https://it.wikipedia.org/wiki?curid=763159", "title": "Pornodivo", "text": ""}
{"id": "763164", "revid": "1924342", "url": "https://it.wikipedia.org/wiki?curid=763164", "title": "Kra\u0161", "text": "Kra\u0161 \u00e8 una societ\u00e0 croata produttrice di dolciumi con sede a Zagabria.\nLa societ\u00e0 \u00e8 la fusione avvenuta nel 1950 di varie piccole industrie dolciarie locali e delle fabbriche UNION, nate a Zagabria nel 1911 e prime produttrici nel sud-est dell'Europa di prodotti al cioccolato, e della societ\u00e0 Bizjak, produttrice di fette biscottate, biscotti e wafer.\nNel 1992 con la liberalizzazione del mercato croato e la caduta della Jugoslavia, la Kra\u0161 diventa una societ\u00e0 per azioni con un capitale di circa 135.769.000 DM e nel 1997 la societ\u00e0 riceve il certificato ISO 9001.\nNel 1999 la societ\u00e0 spende 100.000 DM per modernizzare e migliorare la produzione dolciaria. Tra il 2003 e il 2004 la societ\u00e0 Kra\u0161 acquisisce anche la \"MIRA\", la pi\u00f9 grande produttrice di biscotti e wafer in Bosnia ed Erzegovina e crea 7 punti vendita in Serbia-Montenegro.\nTra i prodotti pi\u00f9 noti ci sono le cioccolate al latte \"Dorina\", i confetti \"Bajadera\", le caramelle \"KiKI\", \"Bronhi\" e \"505 sa crtom\", i biscotti \"Doma\u0107ica\", i prodotti salati \"Vic\", le note banane al cioccolato \"Bananko\", nonch\u00e9 la torta \"Vra\u017eija torta\"."}
{"id": "763184", "revid": "486946", "url": "https://it.wikipedia.org/wiki?curid=763184", "title": "Pornodiva", "text": ""}
{"id": "763200", "revid": "339392", "url": "https://it.wikipedia.org/wiki?curid=763200", "title": "Grazia Negata", "text": ""}
{"id": "763203", "revid": "1951886", "url": "https://it.wikipedia.org/wiki?curid=763203", "title": "M3U", "text": "L'M3U \u00e8 un formato file utilizzato per definire \"playlist\" per i programmi di lettura di file multimediali, i cosiddetti \"lettori multimediali\". Pu\u00f2 essere creato sia dai programmi stessi per salvare una sequenza di brani o manualmente attraverso un editor di testo. \nNato per memorizzare una sequenza di brani musicali mp3 e poi di video, il formato M3U \u00e8 comunemente usato per l'ascolto di web radio o di IPTV. \nLa sua caratteristica fondamentale \u00e8 che consente di caricare contemporaneamente una intera sequenza di file musicali o multimediali senza il bisogno di selezionarli selettivamente uno ad uno.\nVa notato che un file M3U pu\u00f2 richiamare a sua volta altri file M3U e non esclusivamente file multimediali.\nSpecifiche del formato.\nNon vi sono formali specificazioni per il formato M3U; \u00e8 uno standard De facto. Solo recentemente (novembre 2015) la IETF (Internet Engineering Task Force) ha pubblicato una proposta di linee guida che standardizza il formato M3U per l'HTTP Live Streaming.\nUn file M3U \u00e8 un file di testo che definisce la posizione dei file multimediali nei computer e lo loro sequenza di esecuzione.\nL'estensione utilizzata \u00e8 \".m3u\" quando la codifica dei caratteri \u00e8 quella standard non Unicode del sistema locale (ASCII).\nLa posizione di ciascun file pu\u00f2 essere indicata:\nEventuali commenti devono essere preceduti dal carattere \"#\" mentre se si desidera utilizzare la direttiva estesa #EXTINF (facoltativa) che permette di specificare informazioni addizionali occorre che la prima riga del file contenga la direttiva #EXTM3U.\nEsempio.\nIl primo numero (120) indica la lunghezza della traccia in secondi. In caso di \"streaming\", la lunghezza non pu\u00f2 essere specificata e quindi va inserito il valore \"-1\".\nSegue una virgola ed il titolo del brano, che verr\u00e0 mostrato nel lettore multimediale. Nella riga successiva \u00e8 specificato il percorso (assoluto o relativo) del file multimediale. Alcuni programmi sono in grado di interpretare come titolo di brano non solo il \"testo piano\", ma anche un testo definito con uno specifico linguaggio di markup, come il wikitesto, per modificare il carattere tipografico dei caratteri (es: #EXTINF:-1,[COLOR yellow]Titolo [/COLOR]).\nM3U8.\nLa versione Unicode di M3U \u00e8 M3U8 e utilizza la codifica UTF-8 per i caratteri.\nI files M3U8 sono utilizzati per il funzionamento di base dell'HTTP Live Streaming, un protocollo di comunicazione per la trasmissione di flussi multimediali in streaming (HLS) originariamente progettato da Apple, ed ora come formato popolare per il Dynamic Adaptive Streaming over HTTP (DASH)."}
{"id": "763205", "revid": "767487", "url": "https://it.wikipedia.org/wiki?curid=763205", "title": "Bill Barber (musicista)", "text": "Biografia.\nAllievo della Juilliard School, ancora prima di essere arruolato nell'esercito nel 1942, Barber aveva cominciato una carriera come strumentista in diverse bande e orchestre classiche, tra cui la Kansas City Philharmonic.\nDurante la Seconda guerra mondiale Barber fu nella banda militare dell'Esercito degli Stati Uniti a partire dal 1942. Dopo la fine della guerra inizi\u00f2 a collaborare con diverse formazioni jazz. All'epoca la tuba era stata rimpiazzata dal contrabbasso nella sua funzione di scansione del basso, ma era ora cercata in funzione timbrica sia dalle grandi orchestre sia da gruppi pi\u00f9 piccoli in cerca di effetti particolari.\nUno degli esempi pi\u00f9 notevoli \u00e8 senz'altro la Tuba Band - dove la tuba era appunto suonata da Barber - con cui Gil Evans realizz\u00f2 il progetto \"Birth of the Cool\" di Miles Davis. All'epoca Barber aveva gi\u00e0 lavorato con le orchestre di Charlie Ventura e Claude Thornhill (1947), dove Barber fu uno dei primi suonatori di tuba ad aderire al moderno stile orchestrale.\nPer tutti gli anni cinquanta, Barber, che \u00e8 considerato il primo suonatore di tuba dell'era moderna del jazz (ma che suonava anche il flauto e occasionalmente il basso), fu presente ovunque il suo strumento fosse richiesto, e in particolare con l'orchestra di Gil Evans, con o senza Davis, ma anche con Gerry Mulligan, John Coltrane (sull'album \"Africa/Brass\"), l'orchestra Dixieland Sauter-Finegan e altri.\nNegli anni sessanta, Barber inizi\u00f2 a suonare con la Nassau Symphony Orchestra, e successivamente continu\u00f2 la sua carriera come musicista classico. Per diversi anni lavor\u00f2 anche come insegnante di musica nella scuola elementare di Copiague, nello stato di New York. Nel 1992, partecip\u00f2 alle registrazioni e al tour del nonetto di Gerry Mulligan, che rielaborava composizioni provenienti da \"Birth of the cool\". Dal 1998 al 2004 Barber fu parte del gruppo The Seatbelts, interprete della colonna sonora dell'anime giapponese \"Cowboy Bebop\". Bill Barber mor\u00ec nel 2007, per una malattia cardiaca, a Bronxville, nello stato di New York."}
{"id": "763206", "revid": "767487", "url": "https://it.wikipedia.org/wiki?curid=763206", "title": "Angel Heart - Ascensore per l'inferno", "text": "Angel Heart - Ascensore per l'inferno (\"Angel Heart\") \u00e8 un film del 1987 diretto da Alan Parker.\nLa pellicola, sceneggiata dallo stesso regista, ha per protagonisti Mickey Rourke, Robert De Niro e Lisa Bonet. \u00c8 liberamente tratta dal romanzo \"Falling Angel\" di William Hjortsberg del 1978.\nIn un'America anni cinquanta, si susseguono scene di violenza, inseguimenti, incubi ricorrenti, riti esoterici, e scene agghiaccianti. Nonostante l'abbondanza di indizi che conducono rapidamente lo spettatore alla soluzione, l'intreccio \u00e8 il cammino, come uno psicodramma in un percorso di psicoterapia, che porta un povero ma prestante detective a scoprire l'orribile verit\u00e0.\nDopo la pubblicazione del libro, William Hjortsberg non riusciva a trovare studios disposti a comprargli i diritti per il grande schermo. Finch\u00e9 nel 1985 il produttore Elliot Kastner e il regista Alan Parker decisero di realizzarne una versione interamente ambientata a New York, e in parte a New Orleans. Il film fu girato con un budget di 18 milioni di dollari, e prodotto dalla Carolco Pictures di Kastner. Le musiche furono invece composte da Trevor Jones.\nAlla sua uscita, il film gener\u00f2 parecchie controversie ed ebbe problemi di censura (soprattutto con la Motion Picture Association of America), a causa delle tematiche e di alcune scene spinte. \"Angel Heart\" incass\u00f2 poco in Nord America ma acquist\u00f2 un inaspettato successo, specie in formato video, divenendo un film di culto. Anche la critica accolse positivamente la pellicola, le interpretazioni dei protagonisti Rourke e De Niro, e definendolo uno dei migliori film horror mai realizzati, nonch\u00e9 uno dei massimi esempi del genere neo-noir.\nTrama.\nNew York. 1955. L'investigatore privato Herald \"Harry\" R. Angel \u00e8 incaricato dal misterioso e inquietante Louis Cyphre di ritrovare Johnny Favorite, un crooner famoso nel periodo bellico. L'intento dichiarato di Cyphre \u00e8 quello di scoprire se Favorite - il cui vero nome \u00e8 Jonathan Liebling (nome di origine germanica, di cui Favorite \u00e8 la traduzione inglese) - sia vivo o morto, poich\u00e9 un contratto in vigore fra i due farebbe scattare, in caso di morte di Favorite, il diritto di Cyphre al riscatto di una garanzia in esso contenuta. \nL'investigatore inizia le indagini, dirigendosi in una clinica dove Favorite risulta ancora ricoverato a causa delle gravi ferite al capo e di uno shock da granata, riportati in guerra, in Africa, nel 1943. Nella clinica, Angel scopre che qualcuno ha manomesso la cartella di Jonathan Liebling. Il dottor Albert Fowler, per anni, \u00e8 stato pagato per falsificare la cartella di Favorite, portato via dalla clinica, col viso ancora bendato - in seguito a un esteso intervento di chirurgia plastica - e in preda ad amnesia acuta, da un uomo presentatosi come Edward Kelly, e da una ragazza non identificata che lo accompagnava, nello stesso 1943. In seguito al misterioso assassinio di Fowler, Angel, temendo di essere sospettato dell'omicidio, fa precipitoso ritorno a New York.\nIl giorno successivo, incontratosi in un bar con Cyphre, l'investigatore avverte il misterioso cliente di non voler pi\u00f9 continuare l'indagine, a causa della presenza di un cadavere, ma Cyphre riesce a convincerlo a proseguire le ricerche offrendogli 5.000 dollari. Grazie a un'amica giornalista, Angel viene a conoscenza di molti particolari della vita di Favorite, fra questi una relazione con la veggente Margaret Krusemark, in arte Madame Zora, figlia di Ethan Krusemark, uno degli uomini pi\u00f9 ricchi della Louisiana. Si reca a New Orleans e ottiene un appuntamento con la veggente, fingendosi interessato al proprio oroscopo. Dopo aver confessato la propria reale identit\u00e0 alla donna, questa lo invita ad andarsene, rivelandogli che di Favorite non sa pi\u00f9 nulla dal 1943. Le indagini di Angel si indirizzano allora verso Evangeline Proudfoot, una ragazza nera, praticante di vud\u00f9 e magia nera, che sarebbe stata l'\"amore segreto\" del cantante, ma lo portano a Epiphany, ragazza madre diciassettenne, figlia della defunta Evangeline. La ragazza nega di aver mai sentito parlare di Favorite, e non d\u00e0 altre informazioni ad Angel. Un'ulteriore traccia conduce Angel in un locale dove si esibisce Toots Sweet, un vecchio cantante blues, sodale di Favorite prima e durante la guerra. Scontratosi con la reticenza del cantante, dopo un'accesa discussione, Angel viene sbattuto fuori dal locale, ma, insoddisfatto, pedina Sweet e assiste, in aperta campagna, ad un sanguinario rito vud\u00f9, cui partecipa, con Toots, anche Epiphany. Tornato a casa, Sweet viene aggredito da Angel e gli confessa che anche la ragazza, come gi\u00e0 la madre, \u00e8 una mambo. La mattina dopo, due agenti della locale polizia irrompono nella camera di motel di Angel, informandolo del raccapricciante omicidio di Sweet e chiedendogli spiegazioni sui loro rapporti.\nSempre pi\u00f9 inquieto, perseguitato da oggetti ricorrenti, sogni e visioni sempre pi\u00f9 nitide - una misteriosa donna in nero, sempre di spalle, onnipresenti ventole di aeratori, una sedia elettrica, un vecchio motivetto ricorrente, il proprio volto allo specchio, un giovane soldato di spalle durante una celebrazione pubblica, sempre e ovunque sangue grondante di cui tutto sembra lordo e impregnato, fino all'angosciante serranda di un misterioso ascensore che pare spalancarsi in attesa di qualcuno -, Angel decide di tornare a far visita a Margaret, ma trova il cadavere della donna a terra, nel suo appartamento, in una pozza di sangue, col cuore strappato dal petto. Tornato al motel, trova ad aspettarlo Epiphany, che gli aveva confessato di essere figlia naturale di Favorite, e ha un drammatico rapporto sessuale con lei.\nAvendo ormai compreso che il misterioso Edward Kelly e la ragazza che lo accompagnava, altri non fossero che Ethan e Margaret Krusemark, e incalzato da oscuri presentimenti che prendono sempre pi\u00f9 forma di atroce consapevolezza, Angel decide di incontrare Krusemark. L'uomo gli rivela che Favorite, straordinariamente abile nelle arti magiche, aveva venduto la sua anima a Satana in cambio del successo e che, volendo sottrarsi successivamente a quell'accordo, aveva praticato un oscuro rituale che gli avrebbe permesso di impadronirsi dell'anima di un'altra persona, nata il suo stesso giorno (14 febbraio 1918), per poi assumerne, in un secondo tempo, l'identit\u00e0. Con l'aiuto di Toots e di Margaret, aveva rapito un soldato in licenza, il 31 dicembre 1942, durante la celebrazione del Capodanno a Times Square, e ne aveva divorato il cuore ancora pulsante; il successivo arruolamento e l'incidente in guerra, privandolo della memoria, avevano interrotto l'attuazione del suo piano. Soltanto Favorite conosceva l'identit\u00e0 del soldato, la cui piastrina era sigillata in un vaso, a casa di Margaret, cos\u00ec come nessuno conosceva l'attuale aspetto di Favorite, abbandonato dai Krusemark in Times Square, col volto bendato e in stato amnestico. Quando la confessione di Krusemark viene interrotta dal suo misterioso e agghiacciante omicidio, Angel sconvolto dalla scia di morte che lo insegue e dalla serie di indizi che ormai sembrano alludere ad un'unica inaccettabile verit\u00e0, si precipita follemente a casa di Margaret, dove trova la piastrina del soldato, tale Harold Angel, nato il 14 febbraio 1918. In salotto, compare Luis Cyphre, che si rivela essere Lucifero, gli ricorda il debito da saldare e gli sottrae piastrina e pistola. Tornato al motel, vi trova la polizia che sta esaminando il cadavere di sua figlia, Epiphany, con la piastrina di Angel al collo e la sua pistola nel sesso. Lo attendono la sedia elettrica e l'ascensore che lo condurr\u00e0 nell'abisso eterno.\nProduzione.\nSviluppo.\nDopo la pubblicazione nel 1978 del romanzo \"Falling Angel\", William Hjortsberg cominci\u00f2 a valutare l'ipotesi di adattarlo per una trasposizione sul grande schermo. Richard Sylbert, un costumista amico di Hjortsberg, propose il romanzo a Robert Evans, allora capo della Paramount Pictures. Il progetto iniziale prevedeva dunque che la Paramount avrebbe acquistato i diritti del film, con Evans che ne avrebbe seguito la produzione ed il regista John Frankenheimer che ne avrebbe firmato la regia. Frankenheimer fu in seguito sostituito da Dick Richards, mentre Dustin Hoffman venne considerato per il ruolo principale. Dopo che la Paramount si rifiut\u00f2 di ingaggiare Hoffman, Hjortsberg contatt\u00f2 Robert Redford e incominci\u00f2 ad abbozzare la sceneggiatura. In seguit\u00f2 rivel\u00f2 che nessuno studio cinematografico fosse interessato a produrre il film, ammettendo che \u00abanche con Redford nel cast, i dirigenti della Paramount non erano convinti\u00bb A seguit\u00f2 di ci\u00f2, il progetto si ferm\u00f2.\nHjortsberg ripropose il soggetto quindi ad altre major, come la Warner Bros., la 20th Century Fox e la United Artists, ma tutte rifiutarono a causa dei suo temi molto forti, che probabilmente avrebbero causato una cattiva pubblicit\u00e0 alla casa che avesse prodotto il film: Hjortsberg a proposito dir\u00e0 \u00abFare un film sull'esoterismo era una cosa allarmante all'epoca. Le case di produzione non volevano produrre film con contenuti troppo scottanti o delicati, e un libro sul diavolo non era certo il copione del secolo in quel periodo, specie dopo il successo de \"L'esorcista\" di Friedkin\u00bb. In effetti l'horror, dopo i grandi successi riscossi negli anni settanta, non era pi\u00f9 il genere di punta all'epoca, e Hjortsberg rivel\u00f2 che \u00abMi fu suggerito da molte major di riscrivere la sceneggiatura per farlo diventare un film d'azione, genere che in quei tempi era una vera gallina dalle uova d'oro per gli incassi: ma era fuori discussione che non avrei mai ritoccato \"Falling Angel\"; per me era perfetto cos\u00ec com'era\u00bb.\nFu nel 1981 che la 20th Century Fox rivalut\u00f2 il libro, esprimendo l'interesse a realizzarne un film, ma non se ne fece nulla a causa di conflitti con Hjortsberg riguardo al nome del regista. Quattro anni dopo, nel 1985, il produttore Elliot Kastner, che lavorava per una piccola casa indipendente, la Carolco Pictures, contatto Hjortsberg per manifestargli il suo interessamento per il libro. Dopo un intenso colloquio con Kastner, Hjortsberg acconsent\u00ec a cedergliene i diritti, dietro promessa di poter supervisionare per\u00f2 la sceneggiatura. Kastner incontr\u00f2 il regista Alan Parker ai Pinewood Studios nel febbraio 1985 per discutere del film. Parker, che aveva gi\u00e0 letto il libro dopo la sua uscita e ne era rimasto colpito, acconsent\u00ec a dirigere il film ed a stenderne la sceneggiatura. Egli incontr\u00f2 Hjortsberg a Londra, prima di andare a New York, e gli propose la sua versione del copione, che tuttavia presentava enormi differenze rispetto al libro; tuttavia Hjortsberg la lesse con interesse e approv\u00f2 le novit\u00e0 apportate dal regista (in particolare lo spostamento della trama da New York a New Orleans, che secondo Parker era pi\u00f9 rude e adatta all'atmosfera malinconica del film); verso la fine di giugno 1985 i due ultimarono gran parte della sceneggiatura.\nIn seguito, nel settembre 1985, Parker si rec\u00f2 a Roma per incontrare i produttori Mario Kassar e Andrew G. Vajna. I due acconsentirono a produrre il film tramite la loro Carolco Pictures, e Kassar si rese disponibile a distribuirla per conto della TriStar Pictures. Poich\u00e9 la Carolco in quel periodo lavorava spesso in collaborazione con la Universal, Kassar e Vajna contattarono i vertici per offrirgli la coproduzione della pellicola; insieme le due case riuscirono a mettere a disposizione un budget di 18 milioni di dollari.\nSceneggiatura.\nParker ha pi\u00f9 volte messo mano alla sceneggiatura originale del libro. Una delle differenze principali fu l'ambientazione: mentre il romanzo \u00e8 interamente ambientato a New York, Parker decise di girare la seconda parte del film a New Orleans, in particolare per le scene dei riti vodoo e dell'occulto. Parker ne discusse con Hjorstberg, che acconsent\u00ec a spostare il luogo delle riprese, confessandogli anzi di come, nella stesura del libro, avesse considerato New Orleans quale rima idea per l'ambientazione della vicenda. Altra differenza fu l'anno in cui \u00e8 ambientato il film che \u00e8 il 1955, mentre nel libro la storia risale al 1959. A proposito Parker disse: \u00abIl 1955 per me appartiene ancora all'epoca della grande guerra; mi riesce molto pi\u00f9 facile per gli intrecci narrativi del film ambientare la storia nel 1955 piuttosto che in altre epoche\u00bb.\nLe successive modifiche al copione riguardarono per lo pi\u00f9 la caratterizzazione dei personaggi ed i dialoghi. Secondo le intenzioni del regista, Harry Angel doveva infondere un senso d'inquietante simpatia nello spettatore; inoltre voleva dare una rappresentazione pi\u00f9 realistica di Louis Cyphre rispetto a quella che appare nel romanzo, rendendolo pi\u00f9 cupo e misterioso al fine di creare un contrasto col carattere estroverso di Angel. Un'altra differenza riguarda il finale; mentre nel romanzo Angel viene incastrato per gli omicidi (commessi presumibilmente da Cypher), nel film Angel stesso si rivela come il killer vero e proprio.\nCast.\nTra le idee di Hjortsberg per il ruolo principale c'erano diversi nomi tra cui Dustin Hoffman, Al Pacino, Michael Douglas, Sylvester Stallone, John Travolta e Tom Cruise. Parker dal canto suo voleva Robert De Niro per il ruolo di Harry Angel, ma l'attore espresse invece interesse a interpretare Louis Cyphre. De Niro non si prepar\u00f2 per la parte fin quando il regista non lo avesse ingaggiato ufficialmente, sicch\u00e9 Parker lo assunse immediatamente poich\u00e9 era eccitato dall'idea di lavorare con De Niro. Anche Jack Nicholson fu considerato per il ruolo principale. Parker lo incontr\u00f2 a Los Angeles per parlargli del film, ma l'attore declin\u00f2 l'offerta. Parker allora contatt\u00f2 Mickey Rourke, che aveva appena finito di girare \"9 settimane e \u00bd\", che invece espresse un forte interesse per la parte e venne immediatamente assunto dal regista. Riguardo alla scelta di Rourke, Parker dichiar\u00f2: \u00abHo sempre ammirato il suo modo di recitare. La disinvoltura e la verit\u00e0 che ci mette senza sforzarsi troppo. Non volevo un eroe tradizionale e lui era perfetto\u00bb.\nSubito dopo venne assunto De Niro; a proposito di lavorare con lui, Mickey Rourke ha poi rivelato: \u00ab\u00c8 stata la prima volta che ho dovuto concentrarmi veramente. Tra tutti gli attori che conosco, lui \u00e8 quello che si concentra di pi\u00f9\u00bb. In seguito varie attrici furono provinate per il ruolo di Epiphany Proudfoot prima che Lisa Bonet accettasse la parte. La Bonet era nota il tutto il mondo per il ruolo di Denise nella sit-com \"I Robinson\", per cui il fatto che avrebbe preso parte al film gener\u00f2 pi\u00f9 di una controversia. Parker, non conoscendo affatto la serie de \"I Robinson\", l'assunse per il suo convincente provino. Per prepararsi al ruolo, la Bonet rivel\u00f2: \u00abHo fatto molta meditazione, e qualche ricerca sui riti vodoo. Il mio principale obiettivo era lasciare andare via tutte le mie inibizioni. Dovevo smettere di essere Lisa e lasciare che Epiphany si impossessasse di me\u00bb.\nIn seguito Parker trov\u00f2 alcune difficolt\u00e0 per il ruolo di Margaret Krusenmark, poich\u00e9 le diverse attrici prese in considerazione, tra cui Anne Parillaud, Geena Davis, Kathleen Turner e Kelly McGillis, non avevano la fisionomia adatta per l'idea che Parker s'era fatto del personaggio. La McGills fu presa in considerazione anche da William Hjortsberg, in particolare dopo la sua prestazione in \"Witness - Il testimone\", ma Parker era riluttante ad assumerla. Quando per\u00f2 Mickey Rourke gli sugger\u00ec l'attrice inglese Charlotte Rampling, Parker si convinse ad assumere quest'ultima e decise di contattarla per offrirle il ruolo.\nNel gennaio 1986, Parker apr\u00ec la fase di casting per le comparse a New York, e oltre 1.400 persone si presentarono per ottenere una parte. L'attrice Elizabeth Whitcraft, che aveva ricoperto un piccolo ruolo in un precedente film di Parker \"Birdy - Le ali della libert\u00e0\", fu assunta per il ruolo della giornalista Connie, che aiuta Angel nelle indagini. In seguito Parker cerc\u00f2 varie comparse per il ruolo dei suonatori jazz di New Orleans. Clarence Brown e Deacon John Moore furono coloro che sostennero il provino migliore, e secondo Parker avere dei veri suonatori di jazz avrebbe dato un sapore pi\u00f9 realistico al film. In seguito Parker ritorn\u00f2 a New York, dove provin\u00f2 altri attori per i musicisti della banda di Toot Sweet (personaggio che ancora non aveva un interprete); dopo alcuni giorni, ingaggi\u00f2 le comparse Bo Diddley e Dizzy Gillespie. Verso le ultime fasi di casting vennero ingaggiati anche Brownie McGhee, per la parte di Toot Sweet, e Dann Florek nei panni dell'avvocato di Louis Cyphre. Questi ultimi due personaggi reciteranno appena una scena ciascuno, tuttavia la loro scritturazione, a detta dello stesso Parker, fu difficile perch\u00e9 voleva che l'interprete rispecchiasse la professione del personaggio; a sua detta Florek aveva un aspetto da avvocato e McGhee sembrava un suonatore di jazz squattrinato.\nRiprese.\nLa pre-produzione incominci\u00f2 nel gennaio 1986 a New York, dove Parker riun\u00ec gran parte del suo gruppo di lavoro, inclusi il produttore Alan Marshall, il direttore della fotografia Michael Seresin, il montatore Gerry Hambling e il costumista Brian Morris.\nDurante la fase di casting, Parker e il produttore Alan Marshall perlustrarono la zona di New York. Le riprese incominciarono il 31 marzo 1986 e si conclusero il 20 giugno dello stesso anno. Il budget fu di circa 18 milioni di dollari. Le prime scene vennero girate in Elridge Street, a Manhattan, che mostrano le prime immagini di Harry Angel. Lo scenografo Brian Morris e il team di trucco impiegarono circa due mesi per ricreare la New York degli anni cinquanta. A causa delle temperature meteorologiche sfavorevoli, gran parte del trucco venne usato per ricreare la neve e il ghiaccio in alcune scene. In Alphabet City, a Manhattan, vennero girate le scene del bar e quella di Angel in intimit\u00e0 con Connie nella stanza del motel.\nLa produzione si spost\u00f2 a Harlem per girare una scena d'inseguimento prima di dirigersi a Coney Island, dove il cast e la troupe doverono fare i conti con le fredde temperature invernali. Questa location venne usata per girare la scena in cui Angel interroga Izzy sulle abitudini di Johnny Favourite, mentre la moglie di Izzy, Bo, si trova in fin di vita nell'oceano. L'attrice che inizialmente doveva interpretare Bo fu sostituita all'ultimo a causa di un infortunio capitatole durante le riprese, cos\u00ec Parker la sostitu\u00ec con la sconosciuta Judith Drake. Si torn\u00f2 poi a Manhattan per girare la scena iniziale che apriva i titoli di testa.\nIl 17 aprile 1986, a Staten Island vennero girate le scene con protagonista il dott. Fowler (Michael Eggins). In seguito nel New Jersey, dove venne girata la scena della stazione del treno. I giorni del 28 e 29 aprile, a Harlem venne girata la scena con Rourke e De Niro in chiesa.\nPer la scena del ristorante invece venne scelto un vero ristorante italiano. Il 3 maggio 1986 nella citt\u00e0 di Thibodaux, in Louisiana, Parker e la troupe scoprirono una piantagione in un villaggio che venne usata come base per la casa di Epiphany. Il 13 maggio la troupe trov\u00f2 non poche difficolt\u00e0 nel girare la scena del rito voodoo, che coinvolgeva Rourke in prima persona e gran parte del cast principale, tanto che un cavallo venne perfino addestrato a cadere in cima allo stuntman di Rourke.\nVerso l'estate le riprese si spostarono a Magazine Street, dove appunto Morris e la troupe ricrearono l'ambientazione di New York in stile anni cinquanta. Successivamente la produzione giunse a Jackson Square dove, verso la met\u00e0 di giugno 1986, vennero girate le scene finali, dove Angel fugge dalla casa di Margaret. Fu infine girata l'ultima parte della scena voodoo, coreografata da Louis Falco, il quale fu a sua volta ispirato dopo aver visto una cerimonia degli haitiani.\nLa scena pi\u00f9 discussa, quella del rapporto intimo tra Angel ed Epiphany, fu girata in uno dei motel di Royal Street e richiese quattro ore per essere girata. Parker fece in modo di limitare il numero di membri della troupe presenti durante le riprese della scena includendo oltre a lui, il montatore Michael Seresin, e due assistenti operatori. Per mettere a loro agio i due attori, Parker mise su della musica. In seguito la produzione torn\u00f2 a New Orleans, dove gir\u00f2 un'altra scena importante, quella del flashback a Times Square nel 1943. La troupe inoltre scopr\u00ec un deposito di bus, utilizzato per girare la scena della morte di Ethan Krusenmark. In ultimo la produzione torn\u00f2 nuovamente a Royal Street, dove l'ultima scena girata fu il confronto finale tra Angel e Cyphre.\nAmbientazione.\nIl film \u00e8 ambientato a New York nella sua prima parte mentre, verso la met\u00e0 della pellicola, l'ambientazione si sposta a New Orleans; la scena iniziale del film, ambientata di notte, mostra un subbuglio di New York malfamato, lurido, in cui le uniche immagini riconoscibili sono quelle dei corvi e del degrado ambientale della citt\u00e0. Tale scene \u00e8 stata volutamente inserita da Parker, che la scelse per sorprendere gi\u00e0 da subito lo spettatore e farlo addentrare nell'atmosfera del film; infatti a quei tempi New York era vista come il massimo della bellezza e il simbolo di ricchezza e fortuna, venendo rappresentata spesso al cinema come la citt\u00e0 del sogno (massimi esempi di ci\u00f2 erano le raffigurazione che Woody Allen ne fece in \"Io e Annie\" e soprattutto con la sua \"Manhattan\").\nPer cui la scelta di Parker si rivel\u00f2 assolutamente insolita per l'epoca (una delle immagini indistinte della scena iniziale sembra raffiguri addirittura parte di un cadavere umano), che di certo aveva come scopo quello di fare una rappresentazione \"diversa\" della grande mela e di rendere ogni dettaglio, incluso il set, aderente ai toni cupi e alla trama noir del film.\nAnche di giorno la raffigurazione che Parker fa della citt\u00e0 appare triste, di un posto lasciato al suo destino: bench\u00e9 ci si trovi negli anni cinquanta, l'atmosfera newyorkese appare priva di qualsiasi lato positivo, e quest'assenza di \"allegria\" sembra riflettersi nei caratteri dei personaggi. Una simile derisione del set, a detta dello stesso Parker, prende spunto dalla raffigurazione che Ridley Scott ne fa di Los Angeles nel suo futuristico \"Blade Runner\"; il film, al contrario, \u00e8 ambientato nel futuro ma allo stesso modo fin da subito \u00e8 percepibile l'intenzione del regista di denigrare l'atmosfera californiana e far apparire tutto in modo negativo e ripugnante.\nDiscorso a parte va fatto per la raffigurazione di New Orleans, che non era neanche prevista nel romanzo ma che Parker ha deciso di adattare allo stesso modo di New York, facendone una citt\u00e0 in molti punti spenta, malinconica e dominata da figure perennemente insoddisfatte e misteriose. Il personaggio di Harry Angel compie un vero e proprio viaggio attraverso varie citt\u00e0 americane, e in tutte prevale un paesaggio di campagna (come nella residenza di Epiphany e l'incontro tra Angel e il padre della Krusenmark) scelto apposta dal regista perch\u00e9 pi\u00f9 rozzo di un normale ambiente di citt\u00e0.\nColonna sonora.\nLa colonna sonora del film fu composta e arrangiata dal musicista sudafricano Trevor Jones, tramite l'uso del sassofono per le parti jazz e con l'aiuto di Courtney Pine. Parker assunse Jones poich\u00e9 era rimasto molto colpito dalle musiche da lui composte per il film \"A 30 secondi dalla fine\". Tuttavia Jones fu comunque costretto a tagliare alcune parti delle musiche perch\u00e9 potessero essere pubblicate.\nJones compose la colonna sonora tramite la musica elettronica e synclavier. Parker scelse la canzone \"Girl of my Dreams\" di Glen Gray come tema ricorrente del film, facendolo persino accennare ad Angel in una scena nella casa di Margaret Krusenmark. Il regista voleva che il tema spaventasse in qualche modo lo spettatore oltre allo stesso Harry Angel. Oltre alle musiche di Jones, la colonna sonora comprende anche molti brani blues e performance di questo genere, inclusi \"Honeyman Blues\" di Bessie Smith, e \"Soul on Fire\" di LaVern Baker. Brownie McGhee invece inton\u00f2 \"The Right Key, but the Wrong Keyhole\" and \"Rainy Rainy Day\", e Lilian Boutte prese parte come vocalist. L'arrangiamento originale di \"Girl of my Dreams\" del 1937 viene eseguito alla fine col titolo fittizio di \"Life would be Complete\" di Johnny Favorite. Durante la fase di post-produzione, Jones mont\u00f2 le varie tracce all'Angel Recording Studio, uno studio di registrazione costruito in una chiesa abbandonata a Islington, nel nord di Londra, con messa a punto finale presso la Warner Hollywood Studios, a Los Angeles. La colonna sonora originale venne infine rilasciata tramite Antilles Records.\nDistribuzione.\nIl film fu distribuito nelle sale cinematografiche statunitensi il 6 marzo 1987, dalla TriStar Pictures, preceduto da un'anteprima tenutasi a New York il precedente 19 gennaio, dove ebbe un'accoglienza generalmente positiva.\nIn Europa venne proiettato per la prima volta nel Regno Unito il 2 ottobre 1987, in Spagna il 23 ottobre, in Cina il 17 novembre, e in Italia il 18 dicembre seguente.\nDivieti e problemi di censura.\nLa Motion Picture Association of America inizialmente boll\u00f2 il film con un X \"rating\", vale a dire film vietato ai minori di 18 anni, il visto censura pi\u00f9 pesante per un film, poich\u00e9 utilizzato per pellicole di sfondo pornografiche. Immediate furono le proteste della troupe, in primis di Alan Parker, che dichiar\u00f2: \u00ab[La MPAA] non pu\u00f2 proibire un film come \"Angel Heart\". In qualit\u00e0 di regista ho avuto la massima libert\u00e0 creativa, e se c'\u00e8 qualcosa di offensivo in questo film, il responsabile sono io\u00bb. L'X rating \u00e8 dovuto in particolare alla scena tra Rourke e la Bonet, nella quale secondo la MPAA, il movimento di natiche del protagonista sia eccessivamente spinto. Il comitato della MPAA si riun\u00ec nuovamente per votarne la classificazione pi\u00f9 pertinente; il risultato fu 6 a 5 per riclassificare il film come R-rating, un pi\u00f9 comune vietato ai minori di 17 anni.\nLa casa di distribuzione, la TriStar Pictures, si rifiut\u00f2 per\u00f2 di rilasciare il film una volta appreso dell'X-rating, in quanto avrebbe sicuramente nociuto agli incassi. Steve Randall, vice produttore esecutivo della Tri-Star, afferm\u00f2 che: \u00abla nostra politica \u00e8 sempre stata quella di non rilasciare mai film in X-rating\u00bb. Scosso infatti per la decisione dell'MPAA, lo studio fece pressioni a Parker affinch\u00e9 operasse un montaggio che consentisse una riclassificazione meno stringente della pellicola, ma Parker si rifiut\u00f2 categoricamente d'alterare alcunch\u00e9. Fu quindi necessaria una nuova votazione da parte dei membri dell'MPAA che per 8 a 6 riconferm\u00f2 l'X-rating. Parker allora si vide costretto a censurare 10 secondi dalla scena incriminata per permettere una terza votazione, che finalmente approv\u00f2 il R-rating, cio\u00e9 con accesso ai ragazzi dai 17 anni in su. Tuttavia Parker ribad\u00ec che le preoccupazioni dell'MPAA, con tutta annessa tutta quella traversia, fossero \u00abuno spreco inutile e costoso\u00bb.\nEdizioni Home Video.\n\"Angel Heart\" venne rilasciato in VHS per la prima volta il 24 settembre 1987 dalla International Video Entertainment (IVE). Questa versione include la versione censurata, e una integrale comprendente anche i dieci secondi eliminati da Parker. Raplh King, vice presidente dell'IVE, disse: \u00abLa scena tagliata di \"Angel Heart\" \u00e8 molto provocatoria e a tratti scioccante, ma non vi \u00e8 nulla di pornografico in essa. Vogliamo dare al pubblico la possibilit\u00e0 di godere il film nella visione originale di Alan Parker, come lui avrebbe voluto che noi lo vedessimo\u00bb.\nIl DVD del film venne pubblicato il 23 giugno 1998 dalla Artisan Entertainment. I contenuti speciali includono un trailer del film, note di produzione, un making off, e biografie del regista e degli attori principali. Quest'edizione del DVD ricevette numerose critiche negative a causa degli scarsi contenuti speciali. Artisan successivamente rilasci\u00f2 il video anche in LaserDisc il 18 agosto 1998. Lionsgate Home Entertainment rilasci\u00f2 nuovamente \"Angel Heart\" in formato Special Edition in DVD il 18 maggio 2004. Quest'edizione del DVD contiene materiale aggiuntivo ai contenuti speciali originali, inclusi un commento audio di Parker, una scena commentata da Rourke, una video-intervista con quest'ultimo, e un trailer rimasterizzato. Sempre la Lionsgate rilasci\u00f2 in film in Blu-ray il 24 novembre 2009. Questa versione presenta il film in alta definizione nel formato 1080p, oltre a contenere materiale aggiuntivo a quello della Special Edition.\nAccoglienza.\nIncassi.\n\"Angel Heart\" esord\u00ec nei cinema Stati Uniti d'America il 6 marzo 1987: all'uscita il film fu quarto al botteghino del weekend, con 3.688.721 dollari in circa 815 sale, con una media di 4.526 dollari per sala. In totale il film incass\u00f2 17.815.632 dollari, ma in formato video fu uno dei DVD pi\u00f9 venduti degli anni '80.\nCritica.\nAlla sua uscita il film polarizz\u00f2 la critica, che reag\u00ec in maniera mista: Vincent Caby del \"New York Times\" apprezz\u00f2 il montaggio e la colonna sonora, ma critic\u00f2 l'interpretazione di Rourke definendola \u00abessenziale, incapace di creare alcuno effetto\u00bb. Rita Kempley del \"Washington Post\" scrisse che: \u00ab\"Angel Heart\" \u00e8 un film troppo stilizzato, e la colonna sonora \u00e8 incapace di creare quell'atmosfera cupa che il film invece intende trasmettere\u00bb. Pauline Kael del \"New Yorker\" critic\u00f2 invece la regia di Alan Parker, dichiarando che: \u00abNon c'\u00e8 modo di separare l'occulto dall'incomprensibile... Parker non ha il dono di rendere spaventoso ci\u00f2 che \u00e8 semplicemente seducente, e tende a modificare s\u00e9 stesso in un lampo\u00bb. La Kael critic\u00f2 anche l'interpretazione di De Niro: \u00ab\u00c8 il tipo di breve apparizione di quelle star pigre, un modo blando di sprecare il proprio talento\u00bb.\nDurante una puntata del programma televisivo \"Siskel and Ebert and the Movies\", Gene Siskel critic\u00f2 negativamente anch'egli il film, mentre il suo collega Roger Ebert fu del parere opposto. Nella sua recensione sul \"Chicago Tribune\", Siskel ribad\u00ed che: \u00abParker sembra molto pi\u00f9 interessato allo stile del film, tutto questo a danno dell'effetto mistero e del ritmo\u00bb. Siskel ebbe inoltre da ridire sulla tanto discussa scena erotica tra Rourke e la Bonet, asserendo che non fosse poi \u00abcos\u00ec scioccante come un film dell'R-rating avrebbe dovuto essere\u00bb.\nCol passare degli anni, il film \u00e8 stato via via rivalutato sempre pi\u00f9 favorevolmente. Roger Ebert sul \"Chicago Sun-Times\" diede al film 3,5 stelle su 4, scrivendo che: \u00ab\"Angel Heart\" \u00e8 un film a met\u00e0 tra il thriller e l'horror, ma soprattutto \u00e8 un grande esercizio di stile non solo di Parker ma di tutti i suoi attori oltre ogni limite\u00bb. Ian Nathan su \"Empire\" ha etichettato il film come: \u00abUn diabolico patto tra Rourke e De Niro in forma perfetta\u00bb. Almar Haflidason della BBC scrisse che: \u00abIl film mantiene la suspense in ogni suo punto: tutti gli attori, da De Niro a Charlotte Rampling sono eccellenti, ma la vera star \u00e8 Rourke qui in una delle sue migliori performance\u00bb. Anche il giornalista Richard Luck ha elogiato la performance di Rourke, definendola la migliore della sua carriera.\nIl sito di recensioni Rotten Tomatoes attesta una percentuale di gradimento del 78%, con una media di voto di 7,1 su 10 basata sulle valutazioni di 23 critici. William Hjortsberg rivel\u00f2 pubblicamente il suo supporto per il lavoro di Parker: \u00abAlan ha realizzato un eccellente \"script\" e sono sicuro che sar\u00e0 un film memorabile. Inoltre la scelta di Robert De Niro per il ruolo di Cyphre \u00e8 stata un colpo di genio\u00bb. Nonostante l'iniziale sostegno dato a Lisa Bonet affinch\u00e9 partecipasse al film, il suo collega de \"I Robinson\" Bill Cosby critic\u00f2 aspramente la pellicole, ed implicitamente il ruolo da lei ricopertovi, definendolo \u00abun modo di sfruttare una ragazza nera per farle compiere riti voodoo e fare sesso a seconda delle decisioni di soli bianchi\u00bb.\nTemi trattati e analisi.\nBench\u00e9 \"Angel Heart\" si presenti come un film horror, esso esplora diversi generi cinematografici e narrativi. \u00c8 considerato anzitutto uno dei massimi esempi di film noir: il personaggio di Harry Angel raffigura l'antieroe scalcinato, solitario e semi-fallito, che preferisce prendere le distanze dalla societ\u00e0 invece che integrarvisi; Angel ha un carattere estroverso ma \u00e8 incline alla superficialit\u00e0, preferendo casi di scarso profilo e rifiutandosi inizialmente di \"mettersi alla prova\" con un caso di omicidio che richiede pi\u00f9 impegno e l'abbandono di questo suo adagiamento sugli allori. La \"femme fatale\" interpretata da Lisa Bonet \u00e8 al tempo stesso seducente e problematica. L'ambientazione \u00e8 tipicamente noir, con la pioggia che domina buona parte del film, l'atmosfera scura, ombrosa e opprimente. La New York descritta nel film \u00e8 una citt\u00e0 spenta, in contrasto con l'opinione popolare dell'epoca, dominata da smog, polveri e personaggi controversi; al tempo stesso i dialoghi sono cos\u00ec attuali che lo spettatore sembra quasi dimenticarsi del fatto che la storia si svolga nel 1955. Anche la New Orleans descritta da Parker \u00e8 una citt\u00e0 spenta, con un sole sbiadito in quei pochi attimi in cui compare, e queste raffigurazioni paesaggistiche oscure sembrano riflettere il carattere oscuro dei personaggi. Per tali motivi, il film assume in alcuni punti il carattere del classico noir metropolitano degli anni 1950, che verr\u00e0 riscoperto grazie a autori quali James Ellroy con il suo \"L.A. Confidential\".\nIl film \u00absembra girato in una camera oscura piena di polvere e fumi, la pellicola trasuda, torbida e dallo schermo arrivano effluvi venefici.\u00bb Gli oggetti sembrano prendere anch'essi parte al film in qualit\u00e0 di personaggi: le ricorrenti pale di un vecchio ventilatore che roteano di presenza, le sigarette e i pacchetti accartocciati, gli specchi pallidi che non mentono. I numerosi richiami esoterici fanno da sfondo per tutto il film: la scena del rito vodoo viene mostrata in tutta la sua crudelt\u00e0, in modo frenetico, quasi a voler invogliare lo spettatore a sentirsi sempre pi\u00f9 parte di essa. Margaret Krusenmark \u00e8 una sensitiva esperta in casi di esoterismo estremo. I continui omicidi che si susseguono nel film hanno uno strano tempismo: vengono compiuti ogni qualvolta sia immediato l'arrivo di Harry Angel, a suggerire che la morte sembri accompagnare il detective a risolvere l'enigma e a cercare di ricordargli il suo passato. Lo stesso sogno che Angel fa verso met\u00e0 film coincide con quest'ottica; \u00e8 in una stanza buia, ricoperto di sangue, con l'ossessiva, ricorrente immagine del ventilatore, a rappresentare il giro che ha compiuto la vita di Angel, alias Johnny Favourite, in cui la morte ha rappresentato l'inizio di una nuova vita. Di fronte a lui, il detective ha una strana figura, presumibilmente la morte stessa, che non si vede mai in faccia, ma che vuole segnalare la sua presenza e rivelargli che in qualche modo essa \u00e8 gi\u00e0 parte di lui. \u00c8 la stessa figura che vediamo a inizio film quando, poco prima di incontrare Cyphre, Angel nota in una stanza una donna vestita di nero (che non vede in viso) che sta ripulendo le mura imbrattate di sangue. Quest'ultima \u00e8 un'altra immagine ricorrente del film; una delle scene pi\u00f9 forti e disturbanti del film, l'infuocato amplesso tra Angel e Epiphany, \u00e8 costernata dal sangue, talmente parte della vita di Angel da sostituirsi alla pioggia; il sangue cade dalle pareti pi\u00f9 il rapporto si fa intenso e violento, pi\u00f9 il battere del sangue/pioggia diviene forte e incessante, ricoprendo completamente i due personaggi, segno che il sangue rappresenta il passaggio della morte (infatti di l\u00ec a poco Epiphany verr\u00e0 trovata morta).\nI richiami esoterici, ai riti vodoo e al diavolo si fanno sempre pi\u00f9 frequenti e ossessivi col procedere del film: oltre che dal sangue, infatti, l'arrivo della morte \u00e8 annunciato da un grido acuto che si avverte ogni volta in cui, di l\u00ec a poco, verr\u00e0 compiuto un omicidio. A tal proposito anche la musica gioca un ruolo fondamentale: oltre alla morte, un altro suono ricorrente \u00e8 il sordo battere del cuore. Esso non \u00e8 chiaro se possa essere quello di Johnny Favourite impiantato in Harry Angel, ma il cuore \u00e8 un elemento ricorrente del film: nella scena in cui Angel va a parlare con la Krusenmark, rimane affascinato dal rumore dei piedi del tip tap di un bambino, ma in pochi secondi questi rintocchi del tip tap si trasformano in battici cardiaci; infatti alla fine del film, la Krusenmark verr\u00e0 trovata morta col cuore sventrato. Un richiamo all'horror \u00e8 dato dalle indistinte voci che a inizio film ripetono il nome di Johnny proprio quando la scena raffigura Angel in primo piano: sono quindi ravvisabili diversi indizi che da un lato stordiscono e spingono Angel alla follia, dall'altro permettono allo spettatore di avere un quadro sempre pi\u00f9 chiaro della vicenda.\nI diversi personaggi hanno tutti delle caratterizzazioni a s\u00e9 stanti: Harry Angel \u00e8 in realt\u00e0 la reincarnazione di Johnny Favourite che dovr\u00e0 ora tenere fede al suo patto col diavolo; Louis Cypher \u00e8 un Lucifero ambiguo e perci\u00f2 ancor pi\u00f9 terrificante, venuto a riscuotere il suo contratto con l'anima di Johnny; Epiphany \u00e8 una ragazza sola, con un figlio, anch'essa legata al passato di Johnny e a strane credenze mistiche; Margaret Krusenmark \u00e8 colei che per l'amore di Johnny aveva ceduto alle tentazioni della stregoneria; Ethan Krusenmark adoratore di Satana declama brani biblici e avr\u00e0 una punizione dantesca morendo in un pentolone bollente; Albert Fowler ha accettato di dichiarare il falso e per questo morir\u00e0 perdendo un occhio. I personaggi hanno tutti delle morti coerenti con i peccati commessi da loro in vita."}
{"id": "763213", "revid": "767487", "url": "https://it.wikipedia.org/wiki?curid=763213", "title": "BeerBong", "text": "I BeerBong sono un gruppo musicale melodic hardcore punk italiano formatosi nel 1995 a Gorizia.\nStoria del gruppo.\nNacquero tra il 1994 e 1995 nei pressi di Gorizia dalla passione di Paolo (ex Censura) ed Andrea (ex Grezo Kaos) per l'hardcore punk melodico di matrice americana (Bad Religion, NOFX, Lagwagon).\nFu scelto, come primo nome del gruppo, 15 Years Down, come celebrazione dell'anno ufficiale di fondazione dei Bad Religion, il 1979.\nDopo il demo live in cassetta \"Banfi's Law\" del 1996, segu\u00ec \"Crash\" (1997), il primo EP del gruppo, contenente 8 tracce e supportato da una lunga ed intensa attivit\u00e0 live in varie zone d'Italia.\nAlla fine del 1998 il loro brano \"Against Myself\" viene selezionato per la compilation \"30 Onces of Punk\" dell'etichetta canadese Identity Recors in compagnia di band come Millencolin e Ten Foot Pole.\nNel 1999 la EveryBodyLoves Records, etichetta indipendente Americana, produce il primo album: \"Fast And Comfortable\", contenente 14 tracce.\nSubito dopo l'uscita dell'album, Andrea viene sostituito da Alan Salgarella. Segue un tour in Germania, Svizzera, Austria e Slovenia.\nNel 2001 esce, dalla coproduzione della canadese Identity Records e Agitato Records, l'EP di 6 tracce \"Business Called Fun\".\nIl gruppo prende parte ai concerti italiani dell'Agitato Festival e compie un tour di 20 date nella West-Coast canadese. Nel frattempo la giapponese Bullion Records (The Ataris, The Vandals, Useless ID) produce e ristampa entrambi i dischi della band in un unico album, per un totale di 21 tracce. Questa versione giapponese prende il solo nome di \"Fast and Comfortable\".\nNel marzo del 2003 Simone lascia la band.\nSubentrano a lui Lorenzo e Federico, rispettivamente voce e chitarra.\nNel 2004 esce \"BeerBong\", prodotto da Wynona Records e Ammonia Records con distribuzione Sony Music. Esce anche in Giappone sotto Bullion Records e negli Stati Uniti sotto Bong Records.\nL'album viene registrato presso lo Studio 73 di Ravenna dal produttore Paso, mentre viene masterizzato presso i Capitol Studios a Hollywood da Mark Chalecki (Megadeth, The Vandals, Less Than Jake).\nIl successivo tour tocca Italia, Germania, Austria, Belgio e Paesi Bassi.\nPoco dopo la band compie un tour in Giappone nel gennaio 2006.\nSempre nel 2006, il batterista Paolo Crimi entra a far parte della formazione della band Thrash metal milanese Extrema.\nIl 17 novembre 2006 esce l'album \"Murder Party\", sotto Ammonia Records per l'Italia, Bullion Records per il Giappone e IQ Music per i Paesi Bassi; anche questo \u00e8 stato registrato presso lo Studio 73 di Ravenna dal produttore Paso.\nSubito dopo la pubblicazione di Murder Party i Beerbong partono per un tour in Italia e Spagna.\nNel 2013 Zangheri, Salgarella e Tanzi formano i Dead Drops.\nNel 2018 sono tornati con il quarto disco \"Future Behind Us\"."}
{"id": "763221", "revid": "287204", "url": "https://it.wikipedia.org/wiki?curid=763221", "title": "Evil Angel", "text": "Evil Angel \u00e8 una casa di produzione cinematografica pornografica statunitense fondata nel 1989 dal regista John Stagliano che ne \u00e8 l'attuale proprietario.\nStrategie artistiche e produttive.\nGeneri e stili.\nStagliano e Evil Angel hanno aperto la strada al genere della pornografia Gonzo alla fine degli anni '80. Molti dei pi\u00f9 acclamati registi di film pornografici hanno lavorato per Evil Angel, e i suoi film hanno vinto numerosi premi.\nFilosofia e struttura della produzione.\nEvil Angel \u00e8 stata definita come \"la maggiore casa produttrice di film porno\" negli Stati Uniti, come una delle poche societ\u00e0 che dominano la distribuzione di film pornografici hardcore negli Stati Uniti, e come uno degli studi porno pi\u00f9 redditizi.\n\"Evil Angel\" ha rivoluzionato l'industria pornografica negli anni Novanta introducendo il concetto di \u00abowning your own movies\u00bb (letteralmente \u00abpossiedi i tuoi film\u00bb): i direttori-produttori pagano la Evil Angel per far uscire e pubblicare i loro film, e lo staff di Evil Angel del dipartimento vendite li distribuisce. Il modello incoraggia i direttori a investire in proprio per realizzare film porno sempre migliori.\nL'azienda si differenzia dalla maggior parte degli altri studi porno in quanto contratta con registi interni e consente loro di possedere i film che creano, mentre Evil Angel gestisce la produzione, la distribuzione, la promozione e le vendite del film e prende una percentuale delle vendite lorde. Ogni regista ha il suo stile particolare ed \u00e8 una stella a s\u00e9 stante, con il segno della propria personalit\u00e0 registica. Stagliano ha adottato questo modello aziendale a causa della sua precedente esperienza di vendita dei suoi video ad altre societ\u00e0. Trovava difficile difendere la propria reputazione quando qualcun altro possedeva il suo contenuto, e non riceveva pi\u00f9 denaro se un film vendeva bene.\nPornoattori che hanno lavorato per \"Evil Angel\".\nPornoattrici.\nNel corso degli anni \"Evil Angel\" ha realizzato molte produzioni con attrici come Belladonna, Remy LaCroix, Asa Akira, Valentina Nappi, Bonnie Rotten, Riley Reid, Tori Black, Ava Addams, Lisa Ann, Sasha Grey, Madison Ivy, Anna Bell Peaks, Aletta Ocean, Stella Cox, A.J. Applegate, Alexis Texas, Kiara Mia e molte altre.\nPornoattori.\nTra gli attori maschili che hanno partecipato a produzioni \"Evil Angel\" ci sono inoltre personalit\u00e0 come John Leslie, Rocco Siffredi, Joey Silvera, Christoph Clark, Nacho Vidal, Jules Jordan, Manuel Ferrara e lo stesso fondatore John Stagliano\nPerformer transgender.\nNell'attivit\u00e0 di \"Evil Angel\" ci sono anche delle scene con attrici transgender come Sienna Grace, Domino Presley, Bailey Jay, Kimber James, Kendra Sinclaire, Venus Lux, Vaniity, Kalena Rios, Vixxen Goddess, Bianca Freire, Jessy Dubai ed altre.\nRegisti e registe.\nL'elenco dei direttori della compagnia comprende lo stesso Stagliano, Aiden Starr, Proxy Paige, LeWood, John Leslie, Rocco Siffredi, Joey Silvera, Christoph Clark, Nacho Vidal, Jonni Darkko, Jake Malone, Jay Sin, Jazz Duro, Manuel Ferrara, Lexington Steele, Mike Adriano, Steve Holmes, Uncle D e Belladonna.\nRegisti del passato.\nGregory Dark lasci\u00f2 la VCA per \"differenze creative\" nell'estate del 1995 e lanci\u00f2 la sua compagnia cinematografica, Dark Works, con \"Evil Angel\" Video che gestiva tutta la distribuzione. Il suo primo film per Evil Angel era \"Sex Freaks\", interpretato da Stephanie Swift, Nyrobi Knights, Lovette e Tom Byron. Ha lavorato anche a \"Snake Pit\" e \"The Best Of Gregory Dark\". In seguito Dark ha smesso di dirigere per lo studio.\nJules Jordan ha in passato diretto per Evil Angel, creando serie che includono \"Ass Worship\". Nel 2006 si \u00e8 distaccato per formare una propria compagnia, Jules Jordan Video.\nErik Everhard ha lavorato anche con la compagnia, dopo aver diretto per Anabolic Video, Diabolic Video e Red Light District Video. Ha lasciato Red Light District Video nel 2005 per unirsi a Evil Angel, prima di unirsi a Jules Jordan Video.\nRegisti attuali.\nJohn Stagliano ha diretto diverse serie per lo studio. Nel 2003 erano state prodotte quasi 30 opere nella serie \"Buttman\", alcune delle quali girate in luoghi come Nuova Zelanda, Praga (Repubblica Ceca), San Diego e Londra. La premessa della maggior parte il film \u00e8 Stagliano che si avvicina a una donna e la persuade a mostrargli le sue natiche, e in seguito fanno sesso. I film superavano il confine tra quello che era un set predisposto e ci\u00f2 che era reale. Buttman \u00e8 stato anche trasformato in un fumetto.\nJohn Leslie ha avuto una carriera di successo come attore, poi ha iniziato a dirigere per VCA Pictures alla met\u00e0 degli anni '80. Il primo film che ha diretto per Evil Angel \u00e8 stato \"The Dog Walker\" nel 1994, dopo che la sceneggiatura era stata rifiutata dal VCA.\nRocco Siffredi ha iniziato a lavorare come direttore per l'azienda nel 1994.\nJoey Silvera ha iniziato a dirigere per Evil Angel nel 1995. In precedenza era stato attore, poi ha diretto per Devil's Film nei primi anni '90, dal 1998 in poi la sua serie \"Rogue Adventures\" (insieme a Devil's Film's) La serie \"Transsexual Prostitutes\" ha contribuito a portare la pornografia transessuale nel mainstream. Christoph Clark \u00e8 entrato a far parte dell'azienda nel 1997. Il suo primo film \u00e8 stato \"Euro Angels\". Nacho Vidal si un\u00ec allo studio alla fine del 2001. Jonni Darkko diretto per New Sensations. Nel 2004 ha fondato la Darkko Productions e si \u00e8 unito a Evil Angel.\nManuel Ferrara ha pubblicato il suo primo film Evil Angel nel maggio 2006, dopo aver lavorato per Red Light District Video per due anni. Originariamente era un pupillo di Rocco Siffredi, e aveva una carriera da attore pluripremiata, inclusa un'apparizione in \"Fashionistas\" di Stagliano. Jake Malone ha firmato un accordo di distribuzione esclusiva nel giugno 2006.\n Belladonna \u00e8 stata presentata per la prima volta a Stagliano dal suo fidanzato di allora Nacho Vidal. Evil Angel \u00e8 il distributore esclusivo di titoli con le etichette Belladonna Entertainment e Deadly Nightshade Productions.\nL'attrice/regista \u00e8 nota per la sua pornografia anale estrema, che pi\u00f9 recentemente include il mostrare il prolasso rettale in alcuni suoi video. Molti dei suoi video includono anche donne che inseriscono oggetti come arance e palle da baseball nei loro retti, quindi espellono gli oggetti. Belladonna chiama i suoi film \"artistici\" e afferma che il porno per lei \u00e8 \"un modo di vivere\".\nStoria.\nLa situazione precedente e gli inizi.\nL'ascesa dell'azienda alla ribalta \u00e8 stata alimentata dal passaggio dall'industria del cinema di sala a quello delle videocassette. Verso la fine degli anni '70 un lungometraggio girato su celluloide, solitamente di 35\u00a0mm, poteva costare fino a $ 350.000. Nel 1983 il videoregistratore era stato introdotto di recente e i produttori stavano iniziando a realizzare film pornografici su videocassetta. Un film che usa il supporto magnetico poteva essere realizzato per meno di $ 5.000, rispetto a un minimo di $ 40.000 per un film girato in pellicola. Negli anni '90, girando le sue produzioni con videocamere, Evil Angel poteva ancora fare film per $ 8.000. Stagliano inizialmente aveva poca conoscenza del cinema, ma nel 1983 ha realizzato il suo primo film a $ 8.000: Bouncing Buns, con Stacey Donovan. Per i successivi sei anni ha girato film per altre aziende che li producevano e distribuivano.\nNel 1989 John Stagliano ha fondato Evil Angel, per vendere i suoi film. L'origine del nome della societ\u00e0 risale a quando Stagliano lavorava come spogliarellista e il suo nome era d'arte era Evil (Inferno) John.\nIl personaggio di Buttman e lo stile Gonzo.\nIl primo film della \"Evil Angel\" \u00e8 stato Dance Fire, girato nel 1988 da Stagliano, con protagonisti lui stesso, Trinity Loren, Brandy Alexandre e altri. Verr\u00e0 pubblicato su DVD solo 20 anni dopo. Influenzato dalla Pornografia amatoriale, nel 1989 Stagliano ha colto l'idea di esibirsi in un film e contemporaneamente di utilizzare la fotocamera, in modo che lo spettatore faccia esperienza del film attraverso gli occhi del suo personaggio. La prospettiva in prima persona \u00e8 stata influenzata dal film degli anni '60 Blow-Up. All'epoca questo era in contrasto con la maggior parte del porno, che tendeva a non rendere i telespettatori consapevoli della videocamera. Questa tecnica \u00e8 oggi nota come \"pornografia POV\" (Punto di vista). Ha creato il personaggio di Buttman (lett. \"uomo-culo\", cio\u00e8 amante di quella parte) e ha girato \"Adventures of Buttman\". I primi film di Buttman furono scritti, prodotti, diretti, montati, e prodotti personalmente da Stagliano. I primi due film di Buttman hanno lunghe sceneggiature, ma presto la serie si \u00e8 evoluta in un formato spontaneo e improvvisato. In contrasto con il suo lavoro precedente e il porno standard del tempo, Stagliano non collegava ogni scena insieme per formare una narrativa convenzionale. In parte a causa della mancanza di fondi, non ha usato set o posizioni elaborati. All'epoca i film porno avevano una trama tradizionale, con scene di sesso intervallate da dialoghi di artisti con poca capacit\u00e0 di recitazione. Invece di quel formato, Stagliano ha scelto di filmare [in quello che divenne lo stile specifico dei primi film della \"Evil Angel\", che sarebbe stato ampiamente imitato e sarebbe diventato noto come pornografia Gonzo.\nIl successo.\nNegli anni '90 Stagliano divenne una delle figure di maggior successo dell'industria cinematografica pornografica americana. Nel 1990 Stagliano si associa a Patrick Collins per fondare l'etichetta Elegant Angel come filiale di Evil Angel. Nel 1991 Stagliano fond\u00f2 una filiale di produzione a San Paolo, in Brasile. Nel 1993 la societ\u00e0 produceva una nuova videocassetta ogni tre settimane e incassava pi\u00f9 di 1 milione di dollari all'anno, nel 1996 vendeva circa mezzo milione di video. A met\u00e0 degli anni '90 la compagnia ha iniziato a usare la frase \"The Evil Empire\" sulle copertine, in riferimento al gruppo crescente di registi \"stabili\". Nel 1996 Collins ha trasformato Elegant Angel in societ\u00e0 separata, e nel 1998 ha concluso tutte le collaborazioni con Evil Angel. La sua uscita da Evil Angel \u00e8 stata definita \"meno che amichevole\", e lui e Stagliano sono apparentemente \"ex-amici\". All'epoca Collins disse che Stagliano \"non pu\u00f2 gestire un'impresa e fallirebbe senza di me\". Secondo Stagliano, \"Patrick \u00e8 un bullo... non stava facendo il suo lavoro correttamente... avrei dovuto licenziarlo anni fa\".\nUn'inchiesta del 1997 di U.S. News and World Report ha identificato Evil Angel come lo studio pornografico con i maggiori profitti. Nel 2007 lo studio ha ricevuto 127 nomination all'AVN Award in 60 categorie, diventando cos\u00ec l'unica casa produttrice che per il quarto anno consecutivo ha ricevuto pi\u00f9 di 100 nomination.\nNel 2015, il vicepresidente della compagnia John Grayson ha riferito che la pornografia transessuale era di gran lunga la categoria o il genere pi\u00f9 redditizio della societ\u00e0, guadagnando circa il 20% in pi\u00f9 per film rispetto a qualsiasi altra produzione.\nProblemi legali.\nNell'agosto 2007 Evil Angel e Jules Jordan hanno vinto in un caso di pirateria DVD contro Kaytel Video Distribution e diversi altri imputati, ottenendo un risarcimento totale di oltre 17,5 milioni di dollari, che \u00e8 stata la pi\u00f9 grande somma mai assegnata in un caso di pirateria per adulti. Evil Angel ha ricevuto 11,2 milioni di dollari e Jordan 5,3 milioni. EA aveva originariamente intentato la causa nel novembre 2005.\nL'8 aprile 2008, Evil Angel e Stagliano sono stati incriminati per accuse federali di oscenit\u00e0 da parte di un gran giur\u00ec federale a Washington, DC; i film indicati nelle accuse di oscenit\u00e0 includevano \"Storm Squirters 2\" di Joey Silvera, \"Milk Nymphos\" di Jay Sin e un trailer di \"Belladonna: Fetish Fanatic 5\". Stagliano e Evil Angel erano rappresentati da Al Gelbard, che ha difeso con successo la JM Productions (proprietario Jeff Steward) in un caso di oscenit\u00e0 del 2007. La societ\u00e0 ha pubblicato un DVD di compilation dal titolo \"Difendi il nostro porno\", con i proventi destinati al suo fondo di difesa legale, e impostato il sito Web DefendOurPorn.org per fornire informazioni sui procedimenti legali.\nNel dicembre 2008 la BBC ha riferito che Stagliano e Evil Angel erano clienti degli avvocati britannici Davenport Lyons che stavano cercando un risarcimento finanziario da persone che affermavano di aver scaricato materiale protetto da copyright usando il software Peer to Peer.\nEdizioni Evil Angel.\nEvil Angel Publishing \u00e8 la divisione riviste di \"Evil Angel\". Nel marzo del 2007 ha lanciato \"Extra Parts\", una pubblicazione di 100 pagine con immagini tratte o ispirate ai film del regista Joey Silvera, per lo pi\u00f9 a tematica transgender.\nPremi.\nQuella che segue \u00e8 solo una selezione dei pi\u00f9 importanti premi che \"Evil Angel\" ha vinto:"}
{"id": "763223", "revid": "339392", "url": "https://it.wikipedia.org/wiki?curid=763223", "title": "DUKW 6x6", "text": ""}
{"id": "763226", "revid": "1305772", "url": "https://it.wikipedia.org/wiki?curid=763226", "title": "Bill Barber", "text": "Bill Barber \u00e8 un nome proprio di persona, in genere usato come diminutivo di William Barber. Tra le persone famose che hanno portato o portano questo nome, si ricordano:"}
{"id": "763232", "revid": "1821847", "url": "https://it.wikipedia.org/wiki?curid=763232", "title": "\u00c9tienne Jacques Joseph Alexandre Macdonald", "text": "Sinceramente repubblicano, si distinse nelle guerre rivoluzionarie francesi, combattendo con valore e abilit\u00e0, nei Paesi Bassi, sul Reno e in Italia; messo da parte da Napoleone Bonaparte per la sua opposizione alla dittatura, venne richiamato dall'imperatore nel 1809 e, nominato maresciallo per aver contribuito in modo decisivo alla vittoria di Wagram, partecip\u00f2 con un ruolo importante alle ultime campagne delle guerre napoleoniche.\nBiografia.\nNacque da famiglia di origine scozzese originaria dell'isola di South Uist nelle Ebridi. Il padre, Neil MacEachen (in seguito Macdonald) di Howbeg, protesse la fuga in Francia del principe Carlo Edoardo Stuart e si stabil\u00ec a Sancerre.\nCarriera militare.\n\u00c9tienne Jacques nel 1784 prest\u00f2 servizio come sottotenente nel reggimento irlandese di Dillon nei Paesi Bassi. Combatt\u00e9 nella battaglia di Jemappes in Belgio (27 ottobre 1792) dove venne nominato colonnello dell'antico reggimento di Piccardia e si guadagn\u00f2 l'anno successivo il grado di generale.\nIl 23 gennaio 1795, al seguito dell'Armata del Nord comandata dal generale Pichegru, insegu\u00ec gli inglesi del duca di York sui fiumi gelati e cattur\u00f2 la flotta olandese bloccata dal ghiaccio a Den Helder (di fronte all'isola di Texel). Dopo aver servito nell'armata del Reno nel 1796 fu trasferito nell'Armata d'Italia nel 1798 e quindi alla Armata di Roma come luogotenente del generale Jean \u00c9tienne Championnet.\nDurante la guerra contro il Regno di Napoli, il generale Macdonald, a cui era stato affidato il comando del settore centrale dello schieramento francese, sbaragli\u00f2 con soli 8.000 soldati l'esercito principale borbonico di 40.000 uomini, guidato dal generale Karl Mack, vincendo il 5 dicembre 1798 la battaglia di Civita Castellana, mentre il 9 dicembre accerchi\u00f2 e distrusse a Calvi dell'Umbria il corpo di truppe del generale Metch. Entrato insieme al generale Championnet a Napoli nel gennaio 1799, poco dopo prese il comando dell'Armata di Napoli sostituendo il generale in capo richiamato a Parigi per contrasti con il Direttorio.\nCostretto ad abbandonare la Repubblica Partenopea e a risalire con la sua armata la penisola per portare aiuto all'Armata d'Italia in grave difficolt\u00e0 contro gli eserciti austro-russi della seconda coalizione, vinse la battaglia di Modena del 12 giugno e fu sconfitto nella battaglia sulla Trebbia (del 19 giugno successivo), per opera del generale Suvorov (coadiuvato dal generale austriaco Michael von Melas). Assecond\u00f2 Napoleone nel colpo di Stato del 18 brumaio.\nPartecip\u00f2 alla battaglia di Marengo e alla campagna del Grigioni, distinguendosi contro l'armata austriaca che, attraversando il passo dello Spluga, aveva gi\u00e0 aggirato e messa in difficile posizione quando fu firmato l'armistizio di Treviso.\nFu inviato da Napoleone in Danimarca come ministro plenipotenziario fino al 1803, quando fu insignito della stella di grande ufficiale della Legion d'onore.\nA seguito dell'arresto del generale Moreau (15 febbraio 1804) cadde in disgrazia per averlo difeso e ottenne nuovamente il comando di una divisione (in Italia) solo nel 1809.\nIl Principe Eugenio lo nomin\u00f2 comandante dell'ala destra dell'esercito e si distinse nella capitolazione di Laybach.\nNella battaglia di Wagram (6 luglio 1809) si guadagn\u00f2 il titolo di Maresciallo dell'Impero. Nel dicembre dello stesso anno fu creato duca di Taranto e poco dopo gli fu affidato il VII Corpo d'armata in Spagna.\nPartecip\u00f2 alla campagna di Russia al comando del X Corpo d'armata, un corpo eterogeneo costituito da soldati polacchi, vestfalici, bavaresi e prussiani. Combatt\u00e9 valorosamente nelle battaglie di L\u00fctzen (2 maggio 1813) contro il generale von Bl\u00fccher, di Bautzen (21 maggio 1813) e di Lipsia (16-18 ottobre 1813), poco prima della quale (26 agosto) fu sconfitto dallo stesso Bl\u00fccher nei pressi del fiume Katzbach.\nDurante la campagna di difesa della Francia comand\u00f2 l'ala sinistra dell'armata francese, rimanendo fino all'ultimo fedele a Napoleone; tuttavia quando comprese che le sorti del trono imperiale erano ormai irrevocabilmente segnate, fu tra i pi\u00f9 convinti a consigliare l'abdicazione di Napoleone a Fontainbleau (6 aprile 1814). Con Ney e Caulaincourt fu latore della proposta di abdicazione presso gli Alleati a Parigi. Dopo l'abdicazione di Napoleone Bonaparte accett\u00f2 (4 giugno 1814) di servire nell'esercito regio. Nella notte fra il 19 e il 20 marzo 1815 part\u00ec da Parigi con Luigi XVIII e dopo averlo accompagnato a Menen torn\u00f2 a Parigi rifiutando qualsiasi incarico da Napoleone arruolandosi come semplice granatiere nella Guardia nazionale.\nNominato pari di Francia da Luigi XVIII, sostenne la Restaurazione e fu alla testa dell'armata di Gand.\nDopo Waterloo, al ritorno del Borbone, fu incaricato di liquidare l'Armata della Loira e nel 1816 fu ammesso nel consiglio privato del re e nominato Gran Cancelliere della Legion d'Onore, carica che conserv\u00f2 fino alla rivoluzione del 1830.\nNel 1818 divenne cavaliere del Santo Spirito e ricevette la croce di San Luigi. Successivamente fu nominato generale della guardia regia e presidente del collegio elettorale del Rodano.\nDopo la rivoluzione del 1830 si dimise dalla carica di gran cancelliere della Legion d'Onore e si ritir\u00f2 nel suo castello di Courcelles.\nMassone, \u00e8 stato Gran Maestro del Grande Oriente di Francia dal 1821 al 1833.\nSpos\u00f2 nel 1801 Zefirina di Montholon, figlia adottiva di Charles-Louis Huguet de S\u00e9monville e vedova del generale Joubert. Mor\u00ec nel suo castello a 75 anni d'et\u00e0 lasciando un solo figlio quindicenne. Nelle sue memorie Napoleone lo defin\u00ec: \"Uomo di grande lealt\u00e0\"."}
{"id": "763236", "revid": "104265", "url": "https://it.wikipedia.org/wiki?curid=763236", "title": "Metanovella", "text": "La metanovella \u00e8 quel tipo di novella in cui l'autore d\u00e0 pochissimo rilievo allo sviluppo della trama (o decide di non svilupparla affatto) in favore di un'analisi approfondita sulle tecniche narrative o sul processo di creazione della novella stessa o di un personaggio.\nPu\u00f2 accadere che un personaggio o l'autore in prima persona abbattano il muro che separa il lettore da ci\u00f2 che sta leggendo e si mettano a spiegare, ad esempio, il perch\u00e9 di certe scelte narrative, dimostrando quindi che quella \u00e8 narrazione, non vera storia, ed \u00e8 creata dalla sua mente seguendo determinati schemi. In certi casi l'autore pu\u00f2 arrivare a esternare i suoi gusti in fatto di letteratura, i suoi scopi espressivi o ad assumere toni polemici nei confronti di argomenti o avvenimenti a lui contemporanei.\nI principali autori italiani di metanovelle sono Giovanni Boccaccio e Luigi Pirandello"}
{"id": "763240", "revid": "198277", "url": "https://it.wikipedia.org/wiki?curid=763240", "title": "Campionato mondiale piloti di Formula 1", "text": "Il campionato mondiale piloti di Formula 1 (in inglese \"Formula One World Drivers' Championship\", abbreviato \"WDC\") viene attribuito ufficialmente dalla Federazione Internazionale dell'Automobile ed \u00e8 determinato da un particolare sistema di punteggio, che nel corso degli anni \u00e8 variato, basato sui risultati ottenuti in ogni Gran Premio.\nCriterio.\nLa FIA proclama ufficialmente il Campione Piloti una volta terminata la stagione. Sino al 1980 la dizione ufficiale era \"World Championship for Drivers\" (\"Campionato Mondiale Piloti\"). L'attuale denominazione fu adottata, secondo quanto riportato nell'Annuario FIA 1981, in applicazione di quanto deciso nel congresso di Rio de Janeiro della FISA del 15 aprile 1980, in cui si sanc\u00ec che la FISA avrebbe organizzato il nuovo \"Campionato mondiale FIA di Formula 1\" dal 1\u00ba gennaio 1981, con la conseguente soppressione del \"vecchio Campionato Mondiale Piloti\". Il nuovo Campionato mondiale di Formula 1 avrebbe avuto due titoli, uno per i piloti e uno per i costruttori.\nSi tenga presente che pi\u00f9 volte furono previste nel campionato gare non riservate a vetture di Formula 1, in particolare le edizioni della 500 Miglia di Indianapolis dal 1950 al 1960 e tutte le altre gare dei mondiali 1952 e 1953 riservate alle Formula 2. Prima del 1991, non tutti i risultati della stagione portavano punti nel campionato piloti, ma soltanto i migliori (il cui numero \u00e8 variato nel corso degli anni), attraverso la regola degli scarti, dove ai piloti era concesso di scartare i peggiori risultati ottenuti.\nStatistiche.\nIl titolo \u00e8 stato messo in palio per la prima volta nel 1950, vinto da Nino Farina su Alfa Romeo 158. Il primo pilota a vincere per due volte consecutive il titolo fu Alberto Ascari, nel 1952 e nel 1953, con la Ferrari. Il campionato mondiale piloti \u00e8 stato deciso nella gara finale 30 volte sulle 72 stagioni nelle quali \u00e8 stato assegnato. Il titolo iridato conquistato pi\u00f9 velocemente fu quello ottenuto nel 2002 da Michael Schumacher, che se lo assicur\u00f2 quando mancavano ancora sei gare da disputare.\nIn totale 34 piloti hanno vinto il campionato, con Schumacher ed Hamilton che detengono il record di titoli vinti (7), oltre al record per il pilota tedesco del maggior numero di mondiali vinti consecutivamente (5, tra il 2000 e il 2004). Nel 2013 Sebastian Vettel ha fatto registrare il maggior margine sul secondo, con 155 punti di scarto, battendo il record precedente di 122 dello stesso Vettel stabilito nel 2011 (va per\u00f2 sottolineato che questo \u00e8 stato possibile anche grazie al nuovo sistema di punteggio entrato in vigore nel 2010). Il campione del mondo in carica della categoria \u00e8 Max Verstappen.\nAlbo d'oro.\nPer stagione.\nNella tabella seguente vengono indicati, oltre al pilota e alla scuderia alla quale appartiene il campione del mondo, anche i dati sulle pole position, le vittorie, i podi, i giri veloci, i punti, la gara in cui il campione ha avuto la certezza matematica del titolo, e il margine sul secondo classificato ottenuti nella stagione dove ha conquistato il titolo. In grassetto sono indicate quelle scuderie che hanno vinto anche il campionato mondiale riservato ai costruttori (attribuito dal 1958)."}
{"id": "763241", "revid": "638792", "url": "https://it.wikipedia.org/wiki?curid=763241", "title": "Oh, mia dea! (serie animata)", "text": ""}
{"id": "763251", "revid": "8489", "url": "https://it.wikipedia.org/wiki?curid=763251", "title": "Oh mia dea", "text": ""}
{"id": "763254", "revid": "10929", "url": "https://it.wikipedia.org/wiki?curid=763254", "title": "Battaglia di Sluys", "text": ""}
{"id": "763255", "revid": "6245485", "url": "https://it.wikipedia.org/wiki?curid=763255", "title": "Beerbong", "text": ""}
{"id": "763257", "revid": "1305772", "url": "https://it.wikipedia.org/wiki?curid=763257", "title": "Musica alternativa", "text": "Musica alternativa pu\u00f2 riferirsi a diversi generi o sottogeneri musicali:"}
{"id": "763260", "revid": "46931", "url": "https://it.wikipedia.org/wiki?curid=763260", "title": "Principio di Pauli", "text": ""}
{"id": "763270", "revid": "2155483", "url": "https://it.wikipedia.org/wiki?curid=763270", "title": "Torneo del Bicentenario", "text": "La Coppa del Bicentenario degli Stati Uniti (), anche detta Torneo del Bicentenario, fu un torneo internazionale di calcio tenutosi negli Stati Uniti dal 23 al 31 maggio 1976; fu organizzato dalla USSF in occasione delle celebrazioni dei 200 anni della dichiarazione d'indipendenza del 1776.\nStoria.\nStrutturato a inviti, il torneo vide ai nastri di partenza le nazionali di e (che avevano mancato la qualificazione alla fase finale del quinto campionato d\u2019Europa), e una selezione chiamata \"Team America\" che la federazione statunitense scelse in sua rappresentanza al posto della nazionale maggiore, la quale non va intesa come una nazionale vera e propria ma come una selezione di lega: ad essa infatti ebbero accesso tutti i calciatori militanti nella NASL (all'epoca prima divisione del campionato nordamericano) a prescindere dalla loro nazionalit\u00e0, per tanto oltre a statunitensi come Werner Roth vennero convocati anche stranieri di richiamo come Giorgio Chinaglia, Bobby Moore e Pel\u00e9; per questa ragione le federazioni brasiliana ed inglese non considerano ufficiale il match disputato contro il Team America, la federazione italiana invece lo considera ufficiale e considera avversario la nazionale maggiore statunitense.\nLa formula del torneo fu quella del girone all'italiana, in cui ogni squadra incontra le altre tre.\nIl torneo aveva lo scopo di promuovere il calcio negli Stati Uniti, in un periodo in cui molti calciatori internazionali di rilievo giocavano gli ultimi scampoli di carriera in quel Paese.\nL'affluenza media fu di poco meno di spettatori per gara, con punte di circa per Inghilterra - Italia a New York, ma non vi fu il risultato d'immagine sperato: si dovettero attendere altri 20 anni prima che negli Stati Uniti si ricominciasse a parlare di calcio in maniera pi\u00f9 sistematica, quando vi fu l'emersione di una generazione di calciatori locali \u2014 e non pi\u00f9 d'importazione \u2014 capaci di costituire anche un buon team nazionale.\nConvocazioni.\n\"L'et\u00e0 dei calciatori \u00e8 relativa al 23 maggio 1976, data di inizio della manifestazione.\"\nAllenatore: Osvaldo Brand\u00e3o\n\nAllenatore: Don Revie\n\nAllenatore: Enzo Bearzot \u2013 Fulvio Bernardini\nTeam America.\nAllenatore: Ken Furphy"}
{"id": "763281", "revid": "1652635", "url": "https://it.wikipedia.org/wiki?curid=763281", "title": "Campionato mondiale costruttori di Formula 1", "text": "Il campionato mondiale costruttori di Formula 1 (in inglese \"Formula One World Constructors' Championship\", abbreviato \"WCC\") viene attribuito ufficialmente dalla Federazione Internazionale dell'Automobile ed \u00e8 determinato da un particolare sistema di punteggio, che nel corso degli anni \u00e8 variato, basato sui risultati ottenuti in ogni Gran Premio.\nCriterio.\nLa diversa combinazione tra telaio, motore e pneumatici viene considerata in ottica differente per l'attribuzione del Campionato. Il trofeo, che fino al 1981 vedeva assegnata una Coppa (\"Constructors' Cup\"), viene calcolato in base a una sommatoria dei punti ottenuti dai piloti in gara della singola squadra. Prima del 1979, molte stagioni vedevano soltanto il punteggio pi\u00f9 alto del pilota in ogni gara e per ogni singola squadra a portare punti nel trofeo costruttori, senza dimenticare inoltre la divisione in due \u201ctronconi\u201d di gare e una pressoch\u00e9 astrusa regola degli scarti, dove al pilota (e quindi alla squadra) era concesso, per ogni troncone, di scartare il peggiore risultato ottenuto.\nSoltanto in undici occasioni il campionato costruttori non ha visto vincente la vettura guidata dal vincitore del campionato piloti; da ultimo il titolo costruttori 2021 (assegnato alla Mercedes, mentre il titolo piloti \u00e8 stato vinto dal pilota olandese della Red Bull, Max Verstappen).\nStatistiche.\nIl titolo \u00e8 stato messo in palio per la prima volta nel 1958, vinto dalla Vanwall. Nelle 64 stagioni in cui il campionato \u00e8 stato assegnato, soltanto 15 scuderie diverse (e 5 nazioni, Regno Unito, Italia, Francia, Austria e Germania) se lo sono aggiudicato. La Ferrari \u00e8 quella che ne ha vinti di pi\u00f9, con 16 titoli, mentre la Mercedes quella che ne ha vinti di pi\u00f9 consecutivamente (8) dal 2014 al 2021. Soltanto in due occasioni le scuderie hanno ottenuto il mondiale utilizzando quattro modelli diversi (la Cooper nel 1960 e la Lotus nel 1970), mentre la Ferrari ha conquistato due mondiali consecutivi con lo stesso modello (nel 1976 e nel 1977).\nNel 2007 la Ferrari ottenne il titolo totalizzando 204 punti, aggiudicandosi il mondiale matematicamente dopo l'annullamento dei punti conseguiti dalla McLaren (203), dovuto alla vicenda della Spy-Story che ha visto il team inglese condannato a una multa pecuniaria di 100 milioni e all'azzeramento dei punti nella classifica costruttori (ma non in quella piloti). Nel 2016 la Mercedes ha fatto registrare il maggior margine sul secondo, con 297 punti di scarto, battendo il record precedente di 296 della stessa Mercedes stabilito nel 2014 (va per\u00f2 sottolineato che questo \u00e8 stato possibile anche grazie al nuovo sistema di punteggio entrato in vigore nel 2010). Il campione del mondo in carica della categoria \u00e8 la Mercedes.\nAlbo d'oro.\nPer stagione.\nCos\u00ec come la tabella piloti, anche in quella che segue vengono indicati, oltre alla scuderia con il modello (o i modelli) utilizzati, anche il motore, lo pneumatico e i piloti che hanno contribuito a portare il titolo alla scuderia vincente, nonch\u00e9 i dati sulle pole position, le vittorie, i podi, i giri veloci, i punti e il margine sul secondo classificato, sempre riferiti alla stagione di conquista del titolo."}
{"id": "763290", "revid": "122543849", "url": "https://it.wikipedia.org/wiki?curid=763290", "title": "Munchkin (gatto)", "text": "Il gatto bassotto o munchkin \u00e8 una razza di gatto di taglia medio-piccola, caratterizzata da zampe particolarmente corte.\nDescrizione generale.\nIl munchkin presenta gambe estremamente corte e un torace lungo, muscoloso e ben formato. La testa \u00e8 triangolare, dalla fronte piatta. Il pelo pu\u00f2 essere lungo o corto, in entrambi i casi setoso. La coda della variante a pelo lungo \u00e8 folta. Gli occhi sono a mandorla, e sia il pelo che questi ultimi possono essere di qualsiasi colore. Il munchkin \u00e8 considerato un gatto dolce e socievole, curioso e giocherellone, che pu\u00f2 imparare a eseguire comandi e a riportare oggetti. Ama fare scorta dei suoi giochi preferiti ed \u00e8 attratto dai colori sfavillanti. Mantiene la personalit\u00e0 da gattino quasi fino a tarda et\u00e0. Va d'accordo con gli altri membri della famiglia e animali. Non \u00e8 adatto alla vita all'aperto, ma pu\u00f2 imparare a passeggiare al guinzaglio.\nStoria.\nNel corso della Storia sono stati riportati diversi casi della mutazione che porta i munchkin ad avere le loro caratteristiche: uno dei primi \u00e8 del 1944, nel Regno Unito. Simili casi sono stati successivamente riportati in Russia nel 1953, a New York nel 1964 e nel New England nel 1970. Nel 1983, un gatto dal nome di Blackberry diede alla luce una cucciolata in cui alcuni gatti presentavano la mutazione; uno di questi fu regalato a Kay La France, che diede inizio al primo allevamento di munchkin nella sua piantagione in Louisiana.\nDal 1994, l'International Cat Association (TICA) controlla lo sviluppo della razza tramite un apposito comitato, che ha portato alla scoperta dell'ereditariet\u00e0 dominante del gene del nanismo nei gatti, accomunabile alle manifestazioni nelle razze canine Corgi e Dachshund. Correntemente, la razza munchkin \u00e8 ufficialmente riconosciuta solo dalla TICA e dal Southern Africa Cat Council a causa delle controversie a essa legate.\nAllevamento.\nI gatti munchkin sono incrociati in allevamento con gatti di dimensioni normali o naturalmente bassi, in quanto la trasmissione del gene del nanismo da parte di due genitori entrambi nani pu\u00f2 rivelarsi fatale. La mutazione pu\u00f2 presentarsi naturalmente senza intervento umano, ma l'allevamento viene in ogni caso effettuato per l'alto profitto.\nControversie.\nLe peculiarit\u00e0 del munchkin sono espressione di pseudoacondroplasia . Ci\u00f2 ha portato a un acceso dibattito sui potenziali problemi di salute della razza.\nNonostante le affermazioni di diversi allevatori sul ritrovamento dei difetti genetici del munchkin in qualsiasi gatto, il consenso veterinario \u00e8 che la razza munchkin sia pi\u00f9 esposta a lordosi -che, se abbastanza severa, pu\u00f2 portare alla morte del gatto nei primi tre mesi di vita- e petto escavato , e a un rischio pi\u00f9 alto di osteoartrite rispetto ad altre razze.\nIl riconoscimento del munchkin da parte della TICA ha portato alle dimissioni di uno dei suoi giudici, che ha definito la razza \" un affronto a qualsiasi allevatore con un'etica\". Katie Lisnik, direttrice della protezione gatti per la Humane Society of The United States (HSUS), ha dichiarato in un'intervista: \"allevare un animale per le sue caratteristiche fisiche esagerate, soprattutto se ne compromette la salute generale, \u00e8 irresponsabile. Gli allevatori dovrebbero priorizzare la salute e il benessere dell'animale e della sua prole rispetto alle vittorie nelle mostre e al guadagno di vendita\".\nCuriosit\u00e0.\nIl nome della razza proviene dagli abitanti della citt\u00e0 di Munchkin ne \"Il Mago di Oz\" di L. Frank Baum. \nUn tratto divertente di questo gatto \u00e8 la capacit\u00e0 di sedere comodamente sulle zampe posteriori, usando la coda come supporto d'equilibrio, e lasciando le anteriori libere di muoversi, somigliando ad un canguro."}
{"id": "763303", "revid": "297059", "url": "https://it.wikipedia.org/wiki?curid=763303", "title": "Tregua di Esplechin", "text": "La tregua di Esplechin fu un accordo tra Francia e Inghilterra siglato il 25 settembre 1340, durante le prime fasi della Guerra dei Cent'anni, su iniziativa di Edoardo III d'Inghilterra, nonostante la vittoria riportata da questi nella battaglia di Sluis del 24 giugno dello stesso anno.\nLa vittoria navale di tre mesi prima, infatti, non era corrisposta da una situazione tattica altrettanto favorevole agli Inglesi a terra: se da un lato essi assediavano Tournai e l'esercito del loro alleato Roberto III d'Artois assediava Saint-Omer, le popolazioni rivoltose della Guiana e la mobilitazione degli Scozzesi in assenza di Edoardo richiamavano l'attenzione sulla sicurezza di possedimenti ormai sotto il dominio inglese da tempo, e dunque imponevano un arresto alle campagne puramente offensive.\nLa necessit\u00e0 di discutere un armistizio venne soddisfatta in un sobborgo di Tournai bagnato dalla Schelda, Esplechin. Edoardo III e Filippo VI di Francia si incontrarono per firmare una tregua di un anno, grazie alla quale sia Tournai che Saint-Omer furono salvate dalla distruzione."}
{"id": "763314", "revid": "79968", "url": "https://it.wikipedia.org/wiki?curid=763314", "title": "Corte d'assise", "text": "La corte d'assise, negli ordinamenti giuridici civil law, \u00e8 un organo giurisdizionale competente a giudicare i reati pi\u00f9 gravi, costituito da magistrati di carriera e privati cittadini, questi ultimi scelti con determinati criteri e modalit\u00e0.\nAssise era originariamente il plurale di \"assisa\", termine ormai caduto in disuso derivato dal verbo latino \"assidere\" ('sedere' in generale e in particolare 'sedere come giudice') sotto l'influenza del francese \"assises\", con significato equivalente a 'sessione' o 'seduta'. In passato indic\u00f2 la seduta di un tribunale feudale o un'assemblea di signori feudali.\nStoria.\nLa costituzione francese del 1791 stabil\u00ec il principio che nei processi penali le questioni di fatto sarebbero state decise da una giuria di cittadini, quelle di diritto da giudici togati; in questo modo si voleva realizzare la partecipazione dei cittadini all'amministrazione della giustizia, in coerenza con il principio di sovranit\u00e0 nazionale affermato dalla Rivoluzione francese. L'istituito della giuria era chiaramente mutuato dal sistema giudiziario inglese, che gli illuministi francesi del XVIII secolo ammiravano, contrapponendolo al sistema dell\"'Ancien R\u00e9gime\" dove, soprattutto nei potenti \"parlements\", le funzioni giurisdizionali erano appannaggio di un ceto ristretto (la \"noblesse de robe\"). La denominazione \"cour d'assises\" risale al \"Code d'instruction criminelle\" napoleonico del 1808. Nel 2000 \u00e8 stata istituita la \"cour d'assises d'appel\", mentre in precedenza contro le sentenze della \"cour d'assises\" era possibile il solo ricorso alla \"cour de cassation\".\nCome altre istituzioni francesi, la corte d'assise si \u00e8 diffusa in altre nazioni europee ed extraeuropee, soprattutto sulla scia delle conquiste napoleoniche e dell'espansione coloniale.\nIn Italia la corte di assise, introdotta durante la dominazione napoleonica, fu ripresa dal Codice di procedura penale del Regno di Sardegna del 1859. Inizialmente era composta, sul modello francese, da tre giudici togati (il \"presidente\" e due \"assessori\") e da una \"giuria\" di dodici cittadini. Nel 1907 furono eliminati i due giudici togati che affiancavano il presidente e nel 1913 il numero dei giurati fu ridotto a dieci. In epoca fascista, con R.D. 23 marzo 1931, n. 249, venne ridimensionato il ruolo dei giudici laici, ridotti a cinque e fatti sedere, con il nome di \"assessori\", in un unico collegio giudicante assieme a due togati. Il decreto legge 5 ottobre 1944, n. 290, mut\u00f2 il nome degli assessori in \"giudici popolari\"; nel 1946 si ritorn\u00f2 alla vecchia composizione di un presidente e dieci giurati; infine, con la legge 10 aprile 1951, n. 287, tuttora vigente, la composizione \u00e8 stata stabilita in due giudici togati e sei giudici popolari. La stessa legge ha inoltre istituto la \"corte d'assise d'appello\".\nCaratteristiche generali.\nLa partecipazione dei giudici laici pu\u00f2 essere realizzata facendoli sedere in un unico collegio giudicante con i giudici professionali, come avviene attualmente sia in Italia che in Francia, oppure in un collegio separato, la \"giuria\", chiamato a decidere sulle questioni di fatto, secondo il modello anglosassone inizialmente seguito in Francia e altrove; pu\u00f2 anche essere adottata una soluzione mista, come in Belgio, con i giurati che prima decidono separatamente le questioni di fatto e poi, unitamente ai giudici togati, le questioni di diritto.\nOrgani analoghi alla corte d'assise sono il \"tribunal del jurado\" spagnolo e il \"tribunal do j\u00fari\" brasiliano. Forme di partecipazione dei cittadini all'amministrazione della giustizia, attraverso la giuria o la presenza in collegi giudicanti assieme a giudici togati (cosiddetto \"scabinato\") si ritrovano anche in altri ordinamenti.\nInizialmente contro le sentenze della corte d'assise era concesso solo il ricorso alla corte di cassazione. \u00c8 ancora cos\u00ec, ad esempio, in Belgio, mentre in altri ordinamenti, come Italia e Francia, \u00e8 stata istituita la corte d'assise d'appello, pure costituita da giudici togati e laici, quale giudice di merito in secondo grado.\nNel mondo.\nItalia.\nNell'ordinamento italiano la corte d'assise e la corte d'assise d'appello sono attualmente disciplinate dalla legge 10 aprile 1951, n. 287. Questa stabilisce che in ogni distretto di corte d'appello siano istituite:\nFrancia.\nIn Francia \u00e8 composta in primo grado di giudizio da sei membri della magistratura ordinaria pi\u00f9 un giudice incaricato e due giudici associati (\"assesseurs\"), e in appello da una giuria di nove componenti scelti tra i cittadini a cui si aggiungono tre giudici. I cittadino sono scelti tra le liste degli elettori registrati, ma entrambi sia l'accusa e la difesa hanno il diritto di ricusare un giurato anche senza indicarne i motivi.\nEsistono procedure speciali per le seguenti categorie di reati e sospetti:\nSvizzera.\nIn Svizzera le corti d'assise sono ancora presenti in alcuni cantoni, tra cui il Cantone Ticino, di Ginevra, Jura e Neuch\u00e2tel. Sono stati avanzati dubbi circa la loro compatibilit\u00e0 con il nuovo Codice di diritto processuale penale federale, adottato nel 2007 ed entrato in vigore il 1\u00ba gennaio 2011, sebbene non le vieti espressamente (anche perch\u00e9 l'organizzazione giudiziaria, a differenza delle procedura penale, non \u00e8 materia di competenza federale).\nNel Cantone Ticino sono istituite presso il \"Tribunale penale cantonale\" (che \u00e8, a sua volta, una sezione del \"Tribunale d'appello\"):\nContro le sentenze delle corti di assise criminali e correzionali \u00e8 dato appello alla Corte di appello e di revisione penale (tre giudici del Tribunale di appello, che non fanno parte del Tribunale penale cantonale). Nel caso in cui la sentenza di primo grado sia resa dalla corte delle assise criminali con assessori giurati, al collegio di appello si aggiungono quattro assessori giurati di appello (pi\u00f9 due supplenti).\nGli \"assessori giurati\" sono sorteggiati nell'ambito di una lista formata da cittadini e cittadine del Cantone, eletti dal Gran Consiglio: sono 90 in primo grado e 60 in appello. La carica \u00e8 obbligatoria sino al compimento del sessantesimo anno di et\u00e0 o all'insorgenza di infermit\u00e0 durevole. Gli assessori giurati costituiscono un unico collegio con i giudici, che decide sia sulle questioni di fatto, sia su quelle di diritto."}
{"id": "763322", "revid": "125231527", "url": "https://it.wikipedia.org/wiki?curid=763322", "title": "Tribunale per i minorenni", "text": "Il tribunale per i minorenni, nell'ordinamento giuridico italiano, \u00e8 una sezione del tribunale ordinario in forma collegiale. Presso ciascuno di questi tribunali \u00e8 istituita anche una procura della Repubblica.\nStoria.\nUfficialmente nasce nel 1929 dove per\u00f2 \u00e8 collegato alla Corte d'Appello, nel 1934 nascono i primi veri e propri tribunali per minori che per\u00f2 sono ancora completamente dipendenti, per organizzazione e fondi, dei tribunali normali. Dagli anni '70 i tribunali per minori diventano effettivamente indipendenti con organizzazione e fondi propri, giudici togati e onorari e commissione mista.\nComposizione.\n\u00c8 composto da due giudici togati e due onorari, generalmente esperti in psicologia o pedagogia, nominati con D.P.R. su proposta del ministro della Giustizia, previa deliberazione del Consiglio superiore della magistratura.\nCompetenze.\nLe sue competenze sono in campo civile, amministrativo e penale.\nAmministrativa.\nIn campo amministrativo ha potere di adottare misure a carattere rieducativo nei confronti di minori che manifestano \"irregolarit\u00e0 di condotta\", cio\u00e8 che assumono comportamenti non accettati dal contesto familiare e sociale di appartenenza. Dispone inoltre provvedimenti di tutela a favore dei minori che esercitano la prostituzione o che risultano vittime di reati a carattere sessuale.\nCivile.\nIn campo civile le sue competenze sono concernenti la protezione della persona del minore in situazioni potenziali di pregiudizio o di abbandono. I provvedimenti conseguenti l'accertamento di tali situazioni possono decretare limitazioni all'esercizio della responsabilit\u00e0 genitoriale, disporre l'affidamento del minore e l\u2019autorizzazione al matrimonio,\nla nomina di un curatore speciale che assista il minore, gli interventi a tutela di minori in situazioni di disagio, la rimozione e riammissione dei genitori dall\u2019amministrazione dei beni e dall\u2019usufrutto legale o dichiararne l'adozione.\nPer quello che riguarda quest'ultimo istituto, \u00e8 competente anche per l'accettazione della dichiarazione di disponibilit\u00e0 all'adozione di una coppia, la verifica dei requisiti, la disposizione di accertamenti, l'eventuale dichiarazione di idoneit\u00e0 all'adozione della coppia stessa. Inoltre dichiara l'efficacia di provvedimenti di adozione emessi da autorit\u00e0 straniere in conformit\u00e0 alla e a convenzioni bilaterali con altri Paesi. Ha competenza anche nei casi di sottrazione internazionale di minorenni, al fine di un immediato rientro nel luogo di residenza estera. \u00c8 competente anche nelle cause di affidamento dei figli contesi, nati da un rapporto di convivenza.\nIl curatore speciale viene nominato dal Tribunale per i Minorenni per rappresentare e sostituire il minore nel processo in contraddittorio con i genitori. Ci\u00f2 avviene nel caso in cui non possano essere compiuti dai genitori, o dagli esercenti la responsabilit\u00e0 genitoriale, atti a tutela del suo interesse, per un conflitto di interessi sorto tra questi soggetti ed il minore stesso o per l\u2019incapacit\u00e0 ad esercitare le responsabilit\u00e0 genitoriali (per procedimenti di sospensione o di decadenza dalla potest\u00e0 genitoriale).\nPenale.\nInfine, in campo penale, giudica coloro che hanno commesso reati prima di compiere la maggiore et\u00e0, tra i 14 e i 18 anni, dato che i minori di 14 anni non sono imputabili per legge. Il tribunale per i minorenni \u00e8 comunque competente anche se il reato \u00e8 stato commesso in concorso con maggiorenni.\nSu tali reati il tribunale per i minorenni ha competenza esclusiva: quindi, la cognizione \u00e8 ad esso attribuita anche se il minore ha commesso un reato che sarebbe di competenza della corte d'assise, del tribunale o del giudice di pace.\nPu\u00f2 dichiarare estinto il reato se l'imputato supera un periodo di \"messa alla prova\", durante il quale deve dimostrare ravvedimento e crescita personale studiando, svolgendo attivit\u00e0 di volontariato o lavorando."}
{"id": "763324", "revid": "110157", "url": "https://it.wikipedia.org/wiki?curid=763324", "title": "Everyday (album Dave Matthews Band)", "text": "Everyday \u00e8 un album in studio della Dave Matthews Band, pubblicato il 27 febbraio, 2001.\nTracce.\nTutte le canzoni sono scritte da Glen Ballard e Dave Matthews."}
{"id": "763328", "revid": "106908", "url": "https://it.wikipedia.org/wiki?curid=763328", "title": "Varden", "text": ""}
{"id": "763330", "revid": "78273", "url": "https://it.wikipedia.org/wiki?curid=763330", "title": "Nikolai Rimsky-Korsakov", "text": ""}
{"id": "763332", "revid": "161374", "url": "https://it.wikipedia.org/wiki?curid=763332", "title": "AgustaWestland EH101", "text": ""}
{"id": "763336", "revid": "78273", "url": "https://it.wikipedia.org/wiki?curid=763336", "title": "Anna Akhmatova", "text": ""}
{"id": "763339", "revid": "28592", "url": "https://it.wikipedia.org/wiki?curid=763339", "title": "Yevgeny Yevtushenko", "text": ""}
{"id": "763355", "revid": "6246551", "url": "https://it.wikipedia.org/wiki?curid=763355", "title": "Michael Delaouglou", "text": ""}
{"id": "763357", "revid": "183581", "url": "https://it.wikipedia.org/wiki?curid=763357", "title": "Commensale", "text": ""}
{"id": "763358", "revid": "729019", "url": "https://it.wikipedia.org/wiki?curid=763358", "title": "M203", "text": "M203 \u00e8 la designazione data dall'esercito degli Stati Uniti ad un lanciagranate a colpo singolo da 40\u00a0mm, specificamente progettato per essere attaccato alla canna di un fucile d'assalto.\nSebbene originariamente progettato per equipaggiare i fucili d'assalto M16 o M4 (da esso derivato), esistono versioni che possono essere montate anche su altri tipi di armi, come pure modelli per un uso separato dal fucile.\nStoria.\nL'M203 fu la sola parte del progetto Special Purpose Individual Weapon ad entrare in produzione e fu introdotto nelle Forze Armate USA durante i primi anni settanta, sostituendo il pi\u00f9 vecchio lanciagranate M79 ed il concettualmente simile Colt XM148. Tuttavia, mentre l'M79 era un'arma del tutto indipendente, l'M203 venne progettato specificamente come accessorio per fucile, al fine di migliorare l'efficienza di un soldato che poteva cos\u00ec alternare il fuoco della sua arma (proiettile) a quello del lanciagranate (granata esplosiva - HE).\nUn nuovo lanciagranate in sviluppo, l'XM320, rimpiazzer\u00e0 probabilmente l'M203 in servizio negli Stati Uniti. L'XM320 \u00e8 pi\u00f9 leggero dell'M203 e possiede altri vantaggi, come un comodo sistema di ricarica sul lato sinistro dell'arma ed un grilletto ad azione doppia. Le granate da 40\u00a0mm usate nell'M203 (40 x 46\u00a0mm) non sono le stesse del lanciagranate Mk 19 (40 x 53\u00a0mm), che sono lanciate pi\u00f9 velocemente.\nCaratteristiche e funzionamento.\nL'M203 viene agganciato sotto la canna e davanti al caricatore, con il grilletto proprio davanti a quest'ultimo per un rapido utilizzo; il caricatore dell'arma funziona come impugnatura durante l'uso dell'M203. Il lanciagranate pu\u00f2 essere montato senza l'uso di particolari attrezzi. Le armi equipaggiate con l'M203 vengono dotate di ottiche particolari, poich\u00e9 quelle standard non sono tarate per il lanciagranate. L'M203 pu\u00f2 lanciare granate da 40\u00a0mm di vario tipo, come granate esplosive, fumogene, illuminanti, granate a pallini, granate con gas CS (gas lacrimogeno) e granate da addestramento.\nIl lanciagranate sfrutta un sistema di scorrimento \"a pompa\" della canna in avanti per esporre la finestra di caricamento della granata. Il compatto pacchetto di scatto e il grilletto protetto si trovano davanti al vano di inserimento del caricatore e il caricatore stesso viene sfruttato come impugnatura nel momento di utilizzo dell'accessorio.\nComponenti.\n\u00c8 formato da diversi componenti, di solito includendo il lanciatore, adattatori per l'attacco a fucili d'assalto e mire a foglia (che possono essere usate con la mira frontale del fucile). Gli M203 possono anche essere equipaggiati con quadranti, montati alla slitta MIL-STD 1913 o sul maniglione di un fucile M16.\nVarianti.\nCi sono numerose varianti dell'M203, costruito negli USA e in tutto il mondo, per diverse applicazioni. Queste variano soprattutto nella lunghezza della canna, nel tipo di attacco e nella velocit\u00e0 di smontaggio.\nL'\"M203 standard\" \u00e8 concepito per l'attacco permanente ai fucili M16, M16A2 ed M16A3 e utilizza una canna da 12 pollici. Pu\u00f2 anche essere montato sulle carabine M4 e M4A1, usando una zona di attacco differente davanti alla mira frontale, nonostante il kit SOPMOD utilizzi lanciagranate M203A1.\nL'americano \"M203A1\" \u00e8 stato progettato per essere usato con i fucili M4 e M4A1. La canna \u00e8 ridotta a 9 pollici di lunghezza e, soprattutto, l'M203A1 QD (\"quick detach\", smontaggio rapido) si pu\u00f2 smontare rapidamente dal fucile, e pu\u00f2 essere sostituito dal parafuoco inferiore M4 RAS della Knight's Armament Company. Un vantaggio di usare un lanciagranate da 40\u00a0mm su un fucile d'assalto equipaggiato con slitte MIL-STD 1913 \u00e8 la possibilit\u00e0 di montare varie ottiche con tacche per determinare la distanza di tiro.\nIl canadese \"M203A1\" della Diemaco (ora Colt Canada) aveva un design simile ma con un differente sistema di montaggio che non richiedeva punti di montaggio della stessa forma di quelli dell'M16A1. La canna da 9 pollici dell'arma scorre avanti pi\u00f9 lontano dei modelli standard americani per permettere il caricamento di cartucce pi\u00f9 lunghe. Questo modello \u00e8 identificabile dalla maggiore distanza tra l'asse della canna del lanciagranate e quello del fucile. Quest'arma potrebbe presto non essere pi\u00f9 in produzione.\nL'\"M203A2\" \u00e8 concepito per l'uso con M16A4 MWS (\"Modular weapon system\"). Usando canne standard da 12 pollici, il lanciagranate \u00e8 stato progettato per l'uso con l'M5 RAS della Knight's Armament Company. Ancora, un vantaggio di questo sistema \u00e8 che il montaggio di ottiche con tacche rende pi\u00f9 facile colpire il bersaglio.\nIl sistema \"M203 PI\" \u00e8 usato per il montaggio dell'M203 su altri fucili, tra cui Steyr AUG, H&amp;K G3 e altri fucili, e perfino dell'H&amp;K MP5. Molte delle altre aziende hanno sinora sviluppato lanciagranate da 40\u00a0mm concepiti per essere integrati all'arma.\nL'M203 e l'M203A1 sono al momento costruiti dalla Airtronic USA, Inc. di Elk Grove Village, Illinois per il Dipartimento della Difesa sotto i numeri di identificazione W52H09-06-D-0200 e W52H09-06-D-0225. Ogni contratto comporta la produzione di fino a 12.000 unit\u00e0. Ogni unit\u00e0 \u00e8 equipaggiata con parafuoco, mira a foglia e quadrante con tacche. Il costo di contratto varia da $840 a $1050 per unit\u00e0. Il tasso di produzione \u00e8 di 1500 unit\u00e0 al mese. L'M203A1 \u00e8 stato modificato con una canna da 12 pollici per le richieste di maggior precisione.\nL'M203 PI \u00e8 costruito sia per il Dipartimento della Difesa sia per la libera vendita (alle forze dell'ordine negli USA e all'estero e alle Forze Armate straniere) dalla RM-Equipment Inc. di Miami, Florida.\nUtilizzatori.\nL'M203 \u00e8 diventato molto popolare nel mondo ed \u00e8 stato inevitabilmente usato su armi diverse da quelle per cui era stato progettato (M16/M4). Tra queste ci sono:\nDiffusione tra i civili.\nNegli Stati Uniti, i lanciagranate M203 sono classificati come \"Destructive Devices\" (congegni distruttivi) in base al National Firearms Act soggetto al trattamento NFA. Gli M203 non sono molto comuni nei negozi NFA perch\u00e9 ogni granata esplosiva da 40\u00a0mm \u00e8 sottoposta al trattamento NFA e alla conseguente tassa da $200. I 37 mm flare sono legali per l'uso civile senza il contrassegno NFA, e i lanciatori dei flare da 37\u00a0mm sono stati costruiti quasi con lo stesso stile degli M203."}
{"id": "763362", "revid": "102634262", "url": "https://it.wikipedia.org/wiki?curid=763362", "title": "Equazione di rendering", "text": "In computer grafica, l'equazione di rendering descrive il flusso dell'energia luminosa attraverso una scena. \u00c8 basata sulla fisica della luce e fornisce risultati teoricamente perfetti, in contrasto con le varie tecniche di rendering, le quali approssimano questo ideale.\nDescrizione matematica.\nLa base fisica necessaria per l'equazione di rendering \u00e8 la \"Legge di conservazione dell'energia\". In una particolare posizione e direzione, la luce uscente (Lo) corrisponde alla somma della luce emessa (Le) e di quella riflessa. La luce riflessa, a sua volta, \u00e8 la somma della luce entrante (Li) da tutte le direzioni, moltiplicata per la superficie riflettente e per l'angolo d'incidenza.\nMatematicamente, l'equazione viene espressa nel seguente modo:\nDove:\nDue interessanti caratteristiche sono: la sua linearit\u00e0 (\u00e8 composta solo di moltiplicazioni e addizioni), e la sua omogeneit\u00e0 spaziale (\u00e8 la stessa in tutte le posizioni e direzioni).\nQuesto significa che un gran numero di fattorizzazioni ed arrangiamenti sono (facilmente) deducibili per giungere alla soluzione.\nL'equazione di rendering \u00e8 il concetto chiave accademico/teorico nel campo del rendering. \u00c8 utile come espressione formale astratta degli aspetti impercettibili del rendering. Unendo la luce uscente a quella entrante, attraverso un punto d'interazione, questa equazione rappresenta l'intero \"trasporto di luce\" presente nella scena. Tutti i pi\u00f9 complessi algoritmi possono essere visti come soluzioni a particolari formulazioni di questa equazione."}
{"id": "763364", "revid": "729019", "url": "https://it.wikipedia.org/wiki?curid=763364", "title": "Meripilus", "text": "Meripilus P. Karst., Bidr. K\u00e4nn. Finl. Nat. Folk 37: viii, 33 (1882).\nMeripilus \u00e8 un genere di funghi basidiomiceti appartenente alla famiglia Meripilaceae.\nSpecie di Meripilus.\nLa specie tipo \u00e8 \"Meripilus giganteus\" (Pers.) P. Karst. (1882), altre specie incluse sono:"}
{"id": "763395", "revid": "767487", "url": "https://it.wikipedia.org/wiki?curid=763395", "title": "The Who by Numbers", "text": "The Who by Numbers \u00e8 un album del gruppo rock inglese The Who, pubblicato nel 1975.\nIl disco.\nPete Townshend ha dichiarato che la band registr\u00f2 praticamente tutte le canzoni che aveva scritto per \"The Who by Numbers\", in parte a causa del blocco dello scrittore che stava attraversando all'epoca. Townshend aveva compiuto 30 anni nel maggio 1975 e iniziava a considerare l'idea di essere troppo vecchio ormai per suonare rock and roll e che la band stava perdendo la propria rilevanza dal punto di vista artistico. Egli cominciava a sentirsi disilluso dall'industria musicale, un sentimento che traspose nelle canzoni da lui composte.\nDopo aver concluso il tour per \"Quadrophenia\" nel giugno 1974, gli Who si presero una estesa pausa e non si esibirono dal vivo per oltre un anno. John Entwistle si tenne occupato facendo dei concerti solisti. In aggiunta, la band trascorse questo periodo girando un film basato sull'opera rock \"Tommy\".\nCopertina.\nLa copertina dell'album \u00e8 costituita da un disegno opera di John Entwistle. Nel 1996, intervistato circa la copertina, raccont\u00f2: \u00abLa mia prima grafica pubblicata \u00e8 la copertina di \"The Who By Numbers\", per la quale non sono stato mai pagato, quindi adesso voglio i soldi... (ride) Facevamo a turno a scegliere le copertine. Prima di me era stato il turno di Pete e facemmo la copertina di \"Quadrophenia\", che cost\u00f2 quasi come un piccolo appartamento all'epoca, circa \u00a316,000. La mia copertina ne cost\u00f2 \u00a332\u00bb.\nPubblicazione e accoglienza.\n\"The Who by Numbers\" fu pubblicato nell'ottobre 1975 e raggiunse la settima posizione nella UK Albums Chart britannica e la numero 8 nella \"Billboard\" 200 statunitense. Il primo singolo estratto dall'album, \"Squeeze Box\" fu un discreto successo da Top 20 sia in Gran Bretagna sia negli Stati Uniti; mentre il 45 giri seguente, \"Slip Kid\", non entr\u00f2 in classifica negli USA.\nLa recensione da parte di \"Rolling Stone\" di \"The Who by Numbers\" dichiar\u00f2: \"Potrebbero aver registrato il loro miglior album a dispetto [dei loro problemi personali]. Ma solo il tempo potr\u00e0 dirlo.\"\nIn un'intervista concessa in occasione della pubblicazione del cofanetto \"Thirty Years of Maximum R&amp;B\", Townshend dichiar\u00f2 che \"Dreaming from the Waist\" e \"Sister Disco\" (da \"Who Are You\") sono le canzoni che ama di meno suonare dal vivo. In netto contrasto, John Entwistle dichiar\u00f2, nella stessa serie di interviste, che \"Dreaming from the Waist\" era una delle sue canzoni preferite da suonare sul palco. Roger Daltrey defin\u00ec \"The Who by Numbers\" il suo album preferito degli Who."}
{"id": "763396", "revid": "1904508", "url": "https://it.wikipedia.org/wiki?curid=763396", "title": "Duarte Nuno di Braganza", "text": "Biografia.\nInfanzia.\nDuarte Nuno Fernando Maria Miguel Gabriel Rafael Francisco Xavier Raimundo Antonio di Braganza era figlio di Michele Gennaro di Braganza, pretendente al trono portoghese, duca di Braganza e della sua seconda moglie, la principessa Maria Teresa di L\u00f6wenstein-Wertheim-Rosenberg; aveva due fratellastri e otto sorelle, tutti maggiori di lui. I suoi nonni paterni erano Michele di Portogallo e Adelaide di L\u00f6wenstein-Wertheim-Rosenberg, quelli materni Carlo I di L\u00f6wenstein-Wertheim-Rosenberg e la principessa Sofia del Liechtenstein. \nIl padre di Duarte Nuno, Dom Michele Duca di Braganza, e la sua famiglia erano stati mandati in esilio in seguito alla sconfitta contro le truppe fedeli alla regina Maria II di Portogallo, liberale e costituzionalista. Malgrado questo, l'imperatore Francesco Giuseppe I d'Austria concesse il privilegio dell'extraterritorialit\u00e0 a Schloss Seebenstein affinch\u00e9 Duarte Nuno e i suoi fratelli potessero legalmente nascere in territorio portoghese, venendo cos\u00ec compresi nella legge portoghese di successione. Il giorno dopo la sua nascita, Duarte Nuno fu battezzato a Seebenstein: i suoi padrini furono sua zia l'infanta Adelgonda e il marito di un'altra zia, l'infante Alfonso Carlo di Borbone-Spagna, duca di San Jaime (entrambi rappresentati per procura).\nSuccessione come sovrano michelista.\nIl fratello maggiore di Duarte Nuno, Francesco, mor\u00ec il 21 luglio 1919 e l'altro, Michele, il 21 luglio 1920 rinunci\u00f2 ai propri diritti dinastici per sposare la sua compagna, un'ereditiera americana, Anita Stewart: dieci giorni dopo, il 31 luglio 1920, il padre di Duarte Nuno, Dom Michele II, abdic\u00f2 ai propri diritti di pretendente in favore di Duarte Nuno, allora tredicenne. I Michelisti lo riconobbero come re Duarte II del Portogallo, anche se il Portogallo si era trasformato in una repubblica nel 1910 e aveva mandato in esilio il re Manuele II di Portogallo, pro-pro-nipote di Maria II. Duarte Nuno, come il padre, port\u00f2 il titolo di duca di Braganza. \nIn considerazione della sua giovanissima et\u00e0, sua zia l'infanta Adelgonda duchessa di Guimar\u00e3es, ebbe funzioni di reggente fino alla sua maggior et\u00e0 e, nel 1921, rese pubblico un manifesto che descriveva gli obiettivi della famiglia per il ripristino della monarchia. L'abdicazione del padre di Duarte Nuno fu considerata un modo per migliorare i rapporti fra i due gruppi monarchici nel Portogallo, i sostenitori della linea di Manuele II e quelli della linea michelista.\nEducazione.\nLe prime insegnanti private di Duarte Nuno furono due signore portoghesi, Maria Luisa Castelo e Maria das Dores de Sousa Prego, poi un monaco benedettino, fra Estevao del monastero di Cucujaes. Frequent\u00f2 le scuole nell'abbazia di Ettal in Baviera e in quella di Clairvaux in Francia e complet\u00f2 la sua formazione a Ratisbona. Si laure\u00f2 in scienze agricole dall'Universit\u00e0 di Tolosa. Anche se gli era proibito l'ingresso in Portogallo dalla legge dell'esilio contro i discendenti di Michele I, visit\u00f2 il paese in segreto nel 1929.\nSuccessione come sovrano costituzionale.\nIl sovrano portoghese in esilio, Manuele II, dopo la morte di suo zio Alfonso di Braganza nel 1920, non aveva avuto parenti prossimi atti alla successione secondo la legge costituzionale portoghese del 1826 (di nuovo in vigore dal 1842 fino alla caduta della monarchia nel 1910). Il conflitto fra la linea michelista e i discendenti di Maria II non verteva solo su chi dovesse essere il sovrano, ma anche su quanto potere gli sarebbe dovuto spettare: i primi erano favorevoli ad una monarchia tradizionalista di stampo assolutistico, i secondi in una monarchia costituzionale. \nNel 1912 Dom Michele aveva incontrato Manuele II per cercare di giungere ad un accordo in modo che non ci fossero due pretendenti al trono, entrambi in esilio: i loro rappresentanti firmarono il patto di Dover da cui Dom Michele riconosceva Manuele II come re, mentre Manuele II riconosceva i diritti di successione di Duarte Nuno se Manuele stesso e suo zio Alfonso fossero morti senza discendenti. Il patto fu decisamente impopolare tra i sostenitori di entrambi, fino a spingere molti a sostenere che non sia mai stato realmente firmato. Il 17 aprile 1922, un secondo accordo chiamato \"Patto di Parigi\" fu firmato dai rappresentanti di Duarte Nuno e di Manuele II: il sovrano acconsentiva che le Cortes avrebbero dovuto scegliere il suo erede, se fosse morto senza eredi, mentre Duarte Nuno chiedeva ai suoi sostenitori di accettare Manuele II come re. In senso stretto il patto di Dover e il patto di Parigi erano soltanto accordi riservati privi di alcun valore legale: come sovrano costituzionale Manuele II non poteva agire in modo simile senza il consenso delle Cortes, ma questi accordi erano punti importanti nella riconciliazione delle due linee dei Braganza nel convergere verso un movimento unito di monarchici. \nDom Michele duca di Braganza mor\u00ec nel 1927 e Manuele II il 2 luglio 1932: da allora la vasta maggioranza dei monarchici d'ambo i fronti sostennero Duarte Nuno come pretendente al trono portoghese. Jo\u00e3o Ant\u00f3nio de Azevedo Coutinho, capo della Causa Monarchica e rappresentante del sovrano esiliato Manuele II in Portogallo, pubblic\u00f2 una dichiarazione a sostegno di Duarte Nuno Poco tempo dopo Duarte Nuno fu ricevuto pubblicamente a Parigi dalla madre di Manuele II, la regina vedova Amelia. \nBench\u00e9 Duarte Nuno fosse accettato dalla vasta maggioranza dei monarchici, ci furono alcuni sostenitori della monarchia costituzionale che ne contestarono la legittimit\u00e0: Duarte Nuno era indubbiamente l'erede legale di suo nonno, Michele I, ma c'erano dubbi se fosse legalmente anche l'erede dell'ultimo re del Portogallo Manuele II. Gli articoli 87 e 88 della Costituzionale del 1826 (in vigore fino al 1910, quando cadde la monarchia) dichiarano che il trono deve passare in primo luogo ai discendenti della regina Maria II (dalla quale Duarte Nuno non discendeva) e soltanto quando questi si fossero estinti sarebbe passato agli eredi collaterali. Esistevano ancora discendenti in vita di Maria II, ma tutti privi della nazionalit\u00e0 portoghese e l'articolo 89 della Costituzione del 1826 dichiarato che \"nessuno straniero pu\u00f2 succedere alla Corona del regno dil Portogallo\". \nEsistevano infatti dubbi sulla nazionalit\u00e0 di Duarte Nuno. Il nonno di Duarte Nuno era stato mandato in esilio dalla legge del 19 dicembre 1834 e n\u00e9 Duarte Nuno n\u00e9 suo padre erano nati in Portogallo, ma l'imperatore Francesco Giuseppe d'Austria aveva concesso l'extraterritorialit\u00e0 al luogo di nascita di Duarte Nuno e della terra portoghese era stata messa sotto il letto in cui era nato. L'articolo 8 della Costituzionale del 1826 sanciva che la cittadinanza portoghese era persa \"da coloro che banditi da una sentenza giudiziaria\". Il fatto che Duarte Nuno e suo padre non fossero esattamente nati in Portogallo e il fatto che la loro famiglia fosse stata esiliata, poteva essere usata contro di loro dai loro avversari: la linea di Dom Duarte non era stata bandita con una sentenza giudiziaria ma la costituzione del 1834 in vigore ai tempi dell'esilio di Michele I non proteggeva la cittadinanza di coloro che erano esiliati per legge. D'altra parte, quando la Costituzionale del 1826 venne reintegrata nel 1842, annull\u00f2 la clausola che privava Michele I e i suoi eredi dei diritti di successione dinastici e, inoltre, il loro bando non era stato sancito dalla Costituzione, ma da una legge separata non abrogata fino al 1950. \nUna piccola minoranza dei monarchici cercarono un altro candidato al trono. L'erede genealogico di Manuele II era il principe ereditario Giorgio di Sassonia (un pro-nipote di Maria II): questi per\u00f2 non era portoghese (requisito necessario della legge portoghese di successione) ed era inoltre un prete cattolico. L'erede del fratello minore di Maria II, l'imperatore Pietro II del Brasile, era il principe Pietro d'Orl\u00e9ans-Braganza: neppure lui era portoghese, ma il fatto che fosse brasiliano e quindi imbevuto di cultura portoghese lo rese un candidato in qualche modo attraente. Il pi\u00f9 prossimo erede che fosse indubbiamente portoghese era Costanza Berquo de Mendo\u00e7a, quarta duchessa di Loul\u00e9 (una pro-pro-pronipote del re Giovanni VI di Portogallo). Infine un'altra donna, Maria Pia di Sassonia Coburgo Braganza, sostenne di essere la figlia illegittima di Carlo I di Portogallo e di avere diritti di successione; i suoi sostenitori giocarono sulla rivalit\u00e0 tradizionale fra la linea michelista e quella primogenita dei Braganza.\nMatrimonio.\nIl 15 ottobre 1942, nella cattedrale di Petr\u00f3polis in Brasile, Duarte Nuno spos\u00f2 la principessa Francesca d'Orl\u00e9ans-Braganza (8 settembre 1914 - 15 gennaio 1968): l'unione fu particolarmente popolare poich\u00e9 Maria Francesca era la discendente dell'imperatore Pietro II del Brasile, fratello minore della regina Maria II del Portogallo. Il matrimonio un\u00ec cos\u00ec le due linee rivali della famiglia reale portoghese; inoltre Maria Francesca e la sua famiglia erano considerati rappresentanti di una monarchia liberale in contrasto con il tradizionalismo della famiglia di Duarte Nuno.\nCessione del titolo del 1816 di Duca di Braganza.\nNel 1945 il fratello di Maria Francesca, il principe Pietro Gastone d'Orl\u00e8ans-Braganza cedette a lei e ai suoi eredi i diritti al titolo del \"Duca di Braganza\", creato nel 1816 per il suo bis-bisnonno, l'imperatore Pietro I del Brasile. \nNel 1826, Pietro di Braganza era divenuto re Pietro IV del Portogallo: due mesi dopo aveva dovuto abdicare in favore della figlia Maria II, rimanendo imperatore del Brasile. Alcuni giuristi osservarono che Pietro aveva continuato ad essere duca di Braganza: aveva usato questo titolo dopo la sua abdicazione da imperatore del Brasile, sia durante il ritorno in Portogallo nel 1831 che dopo, fino alla sua morte, avvenuta nel 1834. Il titolo era passato al figlio ed erede, l'imperatore Pietro II del Brasile, che lo us\u00f2 dopo la deposizione del 1889 nel suo esilio in Francia. Il titolo venne poi ereditato dalla figlia Isabella, la principessa Imperiale del Brasile, poi dal suo figlio primogenito il principe Pietro d'Orl\u00e9ans-Braganza e, infine, dal figlio di questi, il principe Pietro Gastone d'Orl\u00e9ans-Braganza. Secondo legge portoghese sull'aristocrazia, il principe Pietro Gastone poteva alterare la successione al titolo cedendolo sua sorella: di conseguenza Duarte Nuno consider\u00f2 sua moglie ed egli stesso come i legittimi possessori del titolo di duca di Braganza dalla sua creazione nel 1816.\nRitorno in patria.\nIl 27 maggio 1950 l'Assemblea Nazionale abrog\u00f2 le leggi d'esilio del 19 dicembre 1834 e del 15 ottobre 1910. Duarte Nuno, tuttavia, non torn\u00f2 in Portogallo fino al 1952, dopo un incidente in macchina a Thionville dove fu ferito seriamente: gli fu donata una casa dalla Funda\u00e7\u00e3o Casa de Bragan\u00e7a.\nDurante la met\u00e0 degli anni 50' Duarte Nuno di Braganza si diede al mondo delle corse acquisendo delle Ferrari, delle Alfa Romeo, e una Maserati A6G 2000 e una Maserati A6G 54, la prima auto con cui corse fu un'Alfa Romeo 1900C Super Sprint Zagato (chassis Ar *1900C* 01908).\nLe corse furono l'unico periodo esaltante nella vita del Duca di Braganza, che visse quasi sempre nell'infelicit\u00e0\nUltimi anni e morte.\nIl dittatore portoghese Ant\u00f3nio de Oliveira Salazar aveva meditato nel 1951 di ristabilire la monarchia, dopo la morte del presidente Ant\u00f3nio \u00d3scar Carmona, ma prefer\u00ec poi mantenere un Capo di Stato come stabilito nella costituzione del 1933. Nel 1974 Duarte Nuno regal\u00f2 la sua residenza, il Pal\u00e1cio de S\u00e3o Marcos, all'universit\u00e0 di Coimbra e da allora fino alla morte, nel 1976, visse nel Portogallo meridionale con la sua sorella nubile, l'infanta Filippa.\nDuarte Nuno fu gran maestro dell'Ordine dell'Immacolata Concezione di Vila Vi\u00e7osa, sovrano dell'Ordine di Santa Isabella, balivo di Gran Croce d'Onore e Devozione del Sovrano Militare Ordine di Malta e cavaliere dell'Ordine del Toson d'Oro (ramo austriaco).\nDuarte Nuno \u00e8 sepolto nel monastero agostiniano di Vila Vi\u00e7osa, tradizionale luogo di sepoltura dei Duchi di Braganza.\nDiscendenza.\nDuarte Nuno e Francesca d'Orl\u00e9ans-Braganza ebbero tre figli: "}
{"id": "763397", "revid": "767487", "url": "https://it.wikipedia.org/wiki?curid=763397", "title": "Meripilaceae", "text": "Meripilaceae \u00e8 una famiglia di funghi basidiomiceti appartenente all'ordine Polyporales.\nGeneri di Meripilaceae.\nIl genere tipo \u00e8 \"Meripilus\" , altri generi inclusi sono:"}
{"id": "763399", "revid": "107492906", "url": "https://it.wikipedia.org/wiki?curid=763399", "title": "Periplo", "text": "Periplo significa, alla lettera, \"circumnavigazione\" (in greco \u03c0\u03b5\u03c1\u03af\u03c0\u03bb\u03bf\u03c5\u03c2, \"per\u00edplous\"). Si tratta di un genere nato intorno alla met\u00e0 del VI secolo a.C. con scopi eminentemente pratici, quali la narrazione, in forma pi\u00f9 o meno schematica, di un viaggio per mare e l'indicazione delle distanze tra i porti in base ad una misurazione detta \"stadiasmo\", in quanto misurata secondo la forma metrica dello stadio. In realt\u00e0, alcuni elementi dello stile dei peripli ricorrono anche nella poesia antica, da Omero ed Esiodo in avanti, come il fatto che l'unit\u00e0 di misura delle distanze sia spesso espressa in giorni e notti di navigazione, anzich\u00e9 in (pi\u00f9 recenti) misure lineari, differenti da popolo a popolo.\nTra i peripli pervenuti si ricordano varie composizioni di et\u00e0 arcaica, o quantomeno risalenti a questo periodo, come il \"Periplo massaliota\", manuale mercantile forse degli inizi del VI secolo a.C., che descrive le rotte mercantili dalla Fenicia a Tartesso, e lungo le coste atlantiche nell'Europa dell'Et\u00e0 del ferro, lungo la \"via dello stagno\"; o ancora il periplo di Annone (VI secolo a.C.), intrapreso dal noto navigatore fenicio sulla costa occidentale dell'Africa con 60 navi; fu da lui trascritto e risulta essere su alcuni punti controverso, come laddove narra di incontri di mostri umanoidi e strani gorilla.\nIn et\u00e0 ellenistica, anche Pitea di Massilia (Marsiglia) aveva lasciato una narrazione scritta del suo viaggio marittimo verso le coste dell'Europa settentrionale, confluita in Strabone e Polibio, cos\u00ec come risalgono all'Ellenismo il periplo di Scilace, attribuito al navigatore Scilace di Carianda e il periplo di Scimno. Di epoca imperiale, invece, sono il \"Periplus Maris Erythraei\" (periplo del mare Eritreo o mar Rosso) e quello di Menippo di Pergamo."}
{"id": "763402", "revid": "554814", "url": "https://it.wikipedia.org/wiki?curid=763402", "title": "Lippi", "text": ""}
{"id": "763415", "revid": "65435", "url": "https://it.wikipedia.org/wiki?curid=763415", "title": "Dual Shock", "text": ""}
{"id": "763444", "revid": "1529788", "url": "https://it.wikipedia.org/wiki?curid=763444", "title": "Il giorno in cui le allodole voleranno", "text": "Il giorno in cui voleranno le allodole (\"Better Late Than Never\") \u00e8 un film del 1979, edito solamente per la televisione, diretto da Richard Crenna e scritto da John Carpenter. Esso presenta nel cast Donald Pleasence nel ruolo del colonnello Riddle. Pleasence aveva recitato per Carpenter l'anno precedente in \"Halloween, la notte delle streghe\", ma avrebbe continuato per lungo tempo.\nTrama.\nHarry Landers (Harold Gould) \u00e8 ospitato in un pensionato in una provincia del Massachusetts. Contrarissimo al fatto di essere rinchiuso in questo pensionato, Landers si sente come un uccello senza le ali (proprio da qui il titolo del film). E come se non bastasse, l'ospizio \u00e8 diretto in maniera sin troppo severa da miss Davis (Tyne Daly), una donna dai metodi brutali e quasi sadici. Harry, al contrario degli altri ospiti della casa di riposo, ormai rassegnati alla venuta della loro morte, decide di non dovere pi\u00f9 sopportare quei numerosi soprusi da parte della direttrice e mette in atto la sua rivolta, nella quale coinvolge anche un colonnello (Donald Pleasence), un ex-capitano (George Gobel) e tutti gli altri vecchietti dell'ospizio, portando come messaggio il fatto che la vita \u00e8 preziosa in ogni momento, anche quando sta per finire."}
{"id": "763449", "revid": "125342074", "url": "https://it.wikipedia.org/wiki?curid=763449", "title": "Storie fiorentine", "text": "Le Storie fiorentine sono un'opera dello storico Francesco Guicciardini.\nScritte quando l'autore aveva 26 anni, tra il 1508 e il 1509, rimasero inedite fino al 1857.\nContenuti.\nLe \"Storie\" abbracciano il periodo compreso fra il tumulto dei Ciompi (1378) e la battaglia di Agnadello (1509). L'autore si preoccupa di indagare le cause degli eventi, mettendo fortemente in risalto le figure dei protagonisti: (Lorenzo de' Medici, su cui esprime un giudizio negativo, e soprattutto Girolamo Savonarola), con un interesse volto ad illustrare le contraddizioni del presente.\nL'autore imposta il suo racconto storiografico partendo dalla contrapposizione fra i \"savi\" (nobili e grandi ricchi), gli unici che secondo lui possano governare, e il popolo che disprezza. Talvolta per\u00f2 \u00e8 costretto a riconoscere che non sempre i primi hanno agito bene, mentre loda la democrazia creata dal Savonarola. "}
{"id": "763452", "revid": "1305772", "url": "https://it.wikipedia.org/wiki?curid=763452", "title": "24 (disambigua)", "text": ""}
{"id": "763453", "revid": "65435", "url": "https://it.wikipedia.org/wiki?curid=763453", "title": "Primo secolo", "text": ""}
{"id": "763459", "revid": "287204", "url": "https://it.wikipedia.org/wiki?curid=763459", "title": "Wielu\u0144", "text": "Wielu\u0144 \u00e8 un comune urbano-rurale polacco del distretto di Wielu\u0144, nel voivodato di \u0141\u00f3d\u017a. Ricopre una superficie di 131,2 km\u00b2 e nel 2004 contava 32.969 abitanti.\nStoria.\nLa citt\u00e0 \u00e8 situata nel voivodato di \u0141\u00f3d\u017a dal 1999, mentre con la precedente suddivisione in voivodati, in vigore fino al 1998, \u00e8 appartenuta al voivodato di Sieradz. Durante la seconda guerra mondiale, nel 1939, la citt\u00e0 fu il centro di un massiccio bombardamento in picchiata da parte delle forze tedesche.\nToponomastica.\nLa cittadina, durante l'occupazione nazista, cambi\u00f2 il nome in \"Welun\" nel periodo 1940-41, \"Welungen\" in quello 1941-42, per poi tornare a \"Welun\" nel periodo 1942-45."}
{"id": "763460", "revid": "767487", "url": "https://it.wikipedia.org/wiki?curid=763460", "title": "James Burton", "text": "Grande chitarrista sin dai tempi d'oro del rock &amp; roll, ha accompagnato diversi musicisti di spicco della scena musicale statunitense, fra cui Bob Luman, Dale Hawkins, Ricky Nelson, Elvis Presley, Johnny Cash, Merle Haggard, John Denver, Gram Parsons, Emmylou Harris, Jerry Lee Lewis, Claude King, Elvis Costello, Joe Osborn, Roy Orbison, Joni Mitchell, Vince Gill ed Allen \"Puddler\" Harris. \nDal 2001 \u00e8 membro della Rock and Roll Hall of Fame, introdotto da un discorso di Keith Richards.\nBiografia.\nNato a Dubberly, Louisiana, Burton si spost\u00f2 a Shreveport con la sua famiglia nel 1949. Impar\u00f2 da solo a suonare la chitarra e intorno ai tredici anni suonava gi\u00e0 in modo semi-professionale. Un anno dopo fu assunto nella band del popolarissimo spettacolo radiofonico di Shreveport \"Louisiana Hayride\". Burton, ancora adolescente, lasci\u00f2 quindi Shreveport per Los Angeles dopo essere entrato a far parte della band di Ricky Nelson. A Los Angeles partecip\u00f2 a diverse registrazioni come turnista, creando ed incidendo, nel 1957, l'assolo di chitarra del brano di Dale Hawkins \"Susie Q\".\nBurton suon\u00f2 la chitarra solista in tutti i brani di Ricky Nelson tra il 1958 e il 1967. Nel 1965 cominci\u00f2 a lavorare al programma televisivo \"Shindig!\" e lasci\u00f2 la band di Nelson due anni dopo. L'esposizione televisiva era unita ad un continuo lavoro in studio di registrazione con una grande variet\u00e0 di artisti, spesso come \"sideman\" non accreditato. A causa della mole di lavoro, Burton rifiut\u00f2 l'offerta di far parte della prima band di Bob Dylan e quella di suonare con Elvis Presley per il suo spettacolo di ritorno in televisione nel 1968, intitolato \"Elvis\".\nNel 1969, Elvis Presley chiese ancora a Burton di partecipare al suo spettacolo a Las Vegas e questa volta Burton accett\u00f2. Entr\u00f2 nella TCB Band e accompagn\u00f2 Elvis dal 1969 sino al 1977, anno della morte di Elvis, senza perdere un solo spettacolo.\nNegli anni 1975 e 1976, mentre era ancora in tour con Elvis, James Burton fu uno dei primi membri della band di Emmylou Harris, la \"Hot Band\", dopo la morte di Gram Parsons. Tuttavia, quando Elvis fu pronto a tornare sul palco, Burton torn\u00f2 a suonare con lui. Poco prima che Elvis morisse, James Burton fu chiamato ad accompagnare John Denver durante uno special televisivo. Su richiesta di Denver, James Burton cominci\u00f2 una collaborazione regolare con questi poco tempo dopo la morte di Elvis, a partire dall'album \"I Want to Live\".\nNel 1990, Burton \u00e8 tornato a vivere permanentemente a Shreveport.\nIn suo onore si tiene un festival annuale chiamato James Burton Guitar Festival. La sua fondazione James Burton Foundation si occupa di insegnare la musica ai giovani, ed esegue opere benefiche come la distribuzione gratuita di chitarre ai bambini ospedalizzati.\nNel 2003 \u00e8 stato inserito al diciannovesimo posto nella Lista dei 100 migliori chitarristi secondo Rolling Stone.\nStrumentazione.\nBurton lavora con vari amplificatori per assicurare flessibilit\u00e0 e variet\u00e0 di suoni. Ha utilizzato un \"Music Man 210-150\", un vecchio \"Fender Twin\" con speaker Lansing modello K e un \"Fender Deluxe\" del 1964. La sua chitarra prediletta \u00e8 sempre stata una Fender Telecaster, in due modelli: una gialla, che gli regalarono i suoi genitori nel 1951, ed una Paisley Red del 1969. Nel 1991 la casa produttrice gli ha dedicato un\"'Artist Signature\" basandosi su quest'ultima. Altri due modelli di Telecaster sono stati dedicati a James Burton, nel 1996 e nel 2006."}
{"id": "763469", "revid": "484362", "url": "https://it.wikipedia.org/wiki?curid=763469", "title": "Galleria storica del corpo nazionale dei vigili del fuoco", "text": "La Galleria storica dei vigili del fuoco di Mantova, \u00e8 la maggiore esposizione in Italia, dei mezzi e dei cimeli storici dei vigili del fuoco.\nEsposizione.\nIl materiale esposto \u00e8 copioso e vario; si passa da cimeli storici statici come divise, elmetti ed altri attrezzi, ai mezzi a motore (automezzi, natanti e addirittura un elicottero) provenienti da tutto il territorio nazionale. I mezzi di trasporto sono quelli di produzione nazionale ed anche estera purch\u00e9 utilizzati dai vigili del fuoco italiani. Le testimonianze storiche degli oggetti esposti datano fin dai primi anni del settecento, sono presenti carrozze a cavallo e addirittura una pompa trainata a vapore. Si tratta di veri e propri capolavori meccanici dell'epoca per la maggior parte restaurati ed ancora funzionanti.\nLa galleria.\nLa galleria \u00e8 ospitata in uno stabile nei pressi della torre di Sant'Al\u00f2 in Largo vigili del fuoco a Mantova. Gli spazi e i locali occupati dalla galleria, fanno parte del complesso monumentale del Palazzo Ducale di cui erano le stalle.\nNata negli anni '90 del secolo scorso, per volont\u00e0 di Nicola Colangelo, gi\u00e0 comandante dei vigili mantovani, \u00e8 gestita e curata dal Comando provinciale vigili del fuoco di Mantova in collaborazione con la Soprintendenza.\n\u00c8 aperta al pubblico nelle giornate di sabato dalle 14.30 alle 18.30, domenica e gli altri giorni festivi dalle 9.00 alle 12.30 e dalle 14.30 alle 18.30. a Nei giorni feriali sono possibili aperture estemporanee per le scolaresche o i gruppi organizzati previa prenotazione telefonica al Comando provinciale VV.FF. di Mantova. L'ingresso \u00e8 gratuito."}
{"id": "763477", "revid": "599013", "url": "https://it.wikipedia.org/wiki?curid=763477", "title": "Fabio Tricarico", "text": "Carriera.\nGiocava nel ruolo di centrocampista incontrista.\nDopo una iniziale esperienza di alcune stagioni sui campi della Serie C (Spezia, ed Empoli), raggiunge le Serie superiori proprio con gli azzurri toscani, allenati da Luciano Spalletti, con i quali esordisce in Serie B nel 1996-1997.\nA La Spezia si mette in mostra con 4 reti nella stagione 1994/1995, una delle quali di testa segnata alla ed una con tiro dalla distanza nella gara casalinga contro la SPAL, conclusasi 2-1.\nNel dicembre 1994 segna anche nel 3-2 interno contro l'Alessandria. Gioca con continuit\u00e0, mettendosi in mostra e raccogliendo in totale 32 presenze ed una rete pesante nella vittoria esterna per 0-1 contro l'Ospitaletto.\nLa sua carriera \u00e8 molto lunga e gli ha consentito di giocare su tutti i campi dalla Serie A, dove ha militato con la maglia del Torino. Esordisce in Serie A con i granata nel 1999-2000, collezionando 27 presenze.\nTorner\u00e0 a vestire la maglia dello Spezia nel biennio 2003-2005, sempre in Serie C1, raccogliendo 59 presenze in due stagioni. Conquista con la maglia bianca dei liguri la Coppa Italia Serie C nella stagione 2004-2005.\nGioca altre 2 stagioni con il Monza in Serie C1, prosegue con un biennio al Renate in Serie D per l'ultima stagione della carriera\nDopo il ritiro ricopre il ruolo di osservatore per Torino e ; nel 2013 ricopre la carica di vicepresidente dell'Associazione \"Free Players\", che raccoglie ed allena calciatori svincolati; dal 12 luglio 2013 diventa direttore sportivo (diploma conseguito il 20 aprile 2009 a Coverciano) del Seregno in Serie D.\nIl 1\u00ba ottobre 2014 assume la medesima funzione alla Pro Patria di Busto Arsizio, firmando un contratto valido fino al 30 giugno 2015. \nIl 22 maggio 2015, in seguito al coinvolgimento del dirigente della squadra lombarda nella nuova inchiesta sul calcioscommesse Dirty Soccer, viene esonerato."}
{"id": "763480", "revid": "1632387", "url": "https://it.wikipedia.org/wiki?curid=763480", "title": "Dan\u00fa", "text": "I Dan\u00fa sono un gruppo musicale il cui repertorio \u00e8 improntato allo stile folk irlandese. Si \u00e8 formato nel 1996 ad Waterford, Irlanda meridionale, debuttando all\"'Orient Celtic Music Festival\". Il loro nome \u00e8 probabilmente ispirato a quello di una nota divinit\u00e0 irlandese, appunto: \"Danu\".\nSebbene i componenti siano tutti legati alle radici musicali del loro paese, la musica che eseguono \u00e8 improntata su arrangiamenti in chiave moderna in grado di restituire ai brani una rinnovata vitalit\u00e0.\nIl loro album \"Think Before You Think\" (il secondo in carriera, prodotto nel 2000) \u00e8 stato votato dalla rivista di Dublino \"Irish Music Magazine\" come \"Best Overall Traditional Act\". Ugualmente, unica \"band\" che abbia ottenuto tale riconoscimento, i Dan\u00fa sono stati votati per due volte come miglior gruppo tradizionale al \"BBC Folk Awards\".\nLa loro versione della canzone tradizionale \"Co. Down\" lanciata originariamente da Tommy Sands ha vinto, all'interno della stessa competizione musicale, il premio come migliore canzone tradizionale."}
{"id": "763485", "revid": "599013", "url": "https://it.wikipedia.org/wiki?curid=763485", "title": "Bengala (gatto)", "text": "Il bengala \u00e8 una razza ibrida di gatto, nata dall'incrocio tra un gatto domestico e un gatto leopardo.\nStoria.\nLa prima traccia dell'incrocio tra un gatto domestico e un gatto leopardo si ha nel 1889, quando Harrison Weir, un inglese con la passione per i gatti, la menzion\u00f2 nel suo libro \"Our Cats and All About Them.\"\nUna seconda notizia dell'incrocio tra il gatto domestico ed il gatto leopardo si ha in un giornale scientifico belga nel 1924 e successivamente nel 1941, quando un editore giapponese stamp\u00f2 un articolo riguardo ad uno di loro, tenuto come animale domestico.\nI primi tentativi di allevamento si fermarono tutti tra la prima e la seconda generazione. La prima allevatrice a portare avanti la razza \u00e8 stata Jean Mill. Jean Mill, originaria dell'Iowa, aveva una laurea in psicologia al Pamona College e diversi master in genetica all'Universit\u00e0 della California che lavorava attivamente in un programma di conservazione del gatto leopardo.\n\u00c8 stata la prima ad incrociare deliberatamente un gatto leopardo con un gatto domestico nero, tuttavia la razza non ha mai preso realmente il via fino al 1970 quando Mill decise di riprendere il progetto. Nel 1975 un gruppo dei suoi gatti venne donato alla Loma Linda University, per uno studio genetico da parte di Willard Centerwall.\nIl dottor Centerwall volle provare a rendere immuni dalla leucemia felina i gatti domestici incrociandoli con un esemplare di gatto leopardo asiatico. Non riusc\u00ec nell'intento, ma diede inizio ad una nuova razza, il \"bengal\", che venne cos\u00ec definita da Bill Enger nel 1974. Incroci sono avvenuti con esemplari di mau egiziano, burmese, abissino e ocicat, per rendere questo felino pi\u00f9 docile verso l'uomo: i primi esemplari ottenuti avevano infatti un carattere selvatico ed alquanto nervoso.\nFu riconosciuto dalla TICA nel 1986. Successivamente venne riconosciuta dalla Governing Council of the Cat Fancy (GCCF) nel 1997, dalla FIFe e dalla Australian Cat Federation (ACF) nel 1999. Una delle ultime associazioni ad accettare la razza \u00e8 stata la Cat Fanciers' Association (CFA), che qualific\u00f2 un esemplare nella categoria degli incroci il 7 febbraio 2016. La CFA riconosce ed accetta un Bengala solo se questo \u00e8 di categoria F6 o successiva, quindi solo se sono passate almeno sei generazioni dall'incrocio con il gatto leopardo.\nDescrizione.\nSi tratta di un gatto di media taglia, muscoloso; i maschi possono arrivare a pesare 7\u00a0kg, mentre le femmine di solito non superano i 5. La testa deve essere proporzionata, con profilo dritto ma \u00e8 ammessa anche una leggera curva, e somigliante a quella dei suoi progenitori selvatici. Gli occhi sono grandi e rotondi, e sono ammessi tutti i colori. Il bengala esiste in varie colorazioni, al momento in Italia sono riconosciute: black spotted, seal lynx point (snow) e black silver. Un colore importante nella razza bengala \u00e8 il charcoal, che viene direttamente dai geni dell'antenato selvatico: l'ALC. Le orecchie devono essere piccole e arrotondate. Il pelo \u00e8 corto e setoso.La coda \u00e8 di media lunghezza e con la punta arrotondata. La corporatura \u00e8 atletica mai tozza, muscoloso e snello allo stesso tempo. Un difetto che in un'esposizione felina pu\u00f2 portare alla squalifica \u00e8 la presenza di macchie bianche oppure il nodo alla coda.\nCarattere.\nUn gatto bengala \u00e8 considerato un vero gatto domestico soltanto dopo la quarta generazione, perch\u00e9 prima \u00e8 considerato ancora ibrido. Dalla quarta generazione in poi ha un carattere affettuoso e socievole. Adora saltare, correre e la compagnia umana e ha bisogno di spazio per correre, anche entro le mura di casa o un giardino recintato. \u00c8 un gatto affettuoso, ma dal carattere decisamente vivace.\nCure.\nDurante la muta \u00e8 necessario spazzolarlo pi\u00f9 spesso, ma non necessita di cure diverse da quelle di un normale gatto domestico."}
{"id": "763512", "revid": "228587", "url": "https://it.wikipedia.org/wiki?curid=763512", "title": "Captain Falcon", "text": " \u00e8 un personaggio immaginario della serie \"F-Zero\". Sebbene sia solo uno dei quattro personaggi giocanti presenti nel videogioco \"F-Zero\", pubblicato nel 1990 per Super Nintendo Entertainment System, Captain Falcon \u00e8 considerato uno dei protagonisti della saga. \u00c8 presente in quasi tutti i titoli della serie, ad eccezione di \"\", oltre che nei videogiochi \"Super Smash Bros.\". \u00c8 inoltre protagonista dell'anime \"F-Zero: GP Legend\", trasmesso in Italia da Jetix.\nDouglas Jay Falcon \u00e8 un cacciatore di taglie che partecipa a gare automobilistiche a bordo della sua vettura, la \"Blue Falcon\". Sebbene non compaia direttamente nel titolo del 1990, la sua storia \u00e8 raccontata nel manuale relativo al videogioco. Nel seguito \"F-Zero X\" Captain Falcon si toglie l'elmetto, mostrando la cicatrice sul suo volto. \nCaptain Falcon originariamente era stato progettato come mascotte per il Super Nintendo Entertainment System. I colori del personaggio sono un richiamo ai pulsanti del gamepad del Super Famicom.\nApparizioni.\nCaptain Falcon viene introdotto nel primo titolo della serie e compare nei seguenti videogiochi:\n\u00c8 inoltre un personaggio giocante nei seguenti titoli:\nCaptain Falcon e la sua vettura fanno inoltre cameo in altri videogiochi Nintendo tra cui:"}
{"id": "763529", "revid": "767487", "url": "https://it.wikipedia.org/wiki?curid=763529", "title": "Home Grown", "text": "Home Grown era una band statunitense rock nata nel 1994 nella contea di Orange in California. In totale hanno pubblicato tre album e molti EP prima di sciogliersi nel 2005. "}
{"id": "763538", "revid": "88872", "url": "https://it.wikipedia.org/wiki?curid=763538", "title": "Coronazione di spine", "text": "La coronazione di spine (o incoronazione di spine) \u00e8 un episodio della vita di Ges\u00f9 narrato nei Vangeli di Matteo (27:29), Marco (15:17) e Giovanni (19:2) e citato gi\u00e0 da commentatori antichi e padri della Chiesa come Clemente Alessandrino, Origene e altri.\nLa coronazione di spine corrisponde al terzo mistero doloroso del Santo Rosario recitato il marted\u00ec e il venerd\u00ec.\nEpisodio evangelico.\nLa corona di spine \u00e8 la corona con cui, secondo i testi sacri, fu incoronato Ges\u00f9, poco prima della sua condanna a morte, per mano dei soldati romani. I soldati si divertirono a umiliarlo rivestendolo di un mantello purpureo e facendogli impugnare una canna nella mano destra per ridicolizzare la rivendicazione della sua regalit\u00e0, e si presero gioco del condannato inscenando la beffarda adorazione di un re, che salutarono con una formula derisoria. Gli scherni e le sofferenze perpetrati a Ges\u00f9 dai soldati non sono per\u00f2 stati tramandati da Luca che s'interessa piuttosto alle derisioni riservate a Cristo dagli uomini di Erode Antipa.\nContesto culturale.\nL'episodio della coronazione di spine di Ges\u00f9 non \u00e8 completamente slegato dal contesto culturale del mondo greco-romano dell'epoca: gi\u00e0 Plutarco, infatti, fa riferimento nel suo \"Consigli alle coppie sposate\" alla tradizione (originariamente greca) di \"coronare [la sposa] con un serto di acanto spinoso\" per simboleggiare non solo la pazienza e le sofferenze, ma anche la gioia del matrimonio (dato il profumo della pianta).\nNel caso specifico, per\u00f2, gli studiosi sono oggi concordi nel ritenere che la coronazione di spine del Cristo da parte dei soldati romani fosse qualcosa di culturalmente pi\u00f9 riconducibile a una crudele parodia della corona civica indossata dagli imperatori. Questa corona era una decorazione militare offerta dai soldati a chi salvava la vita ai cittadini di Roma, spesso dopo una battaglia o una guerra, ed era divenuta una regal\u00eca fissa dopo Augusto.\nReliquia della corona.\nGerusalemme.\nMolti scrittori dei primi sei secoli dopo Cristo narrano di una reliquia venerata con grande devozione nella forma di una corona di spine. San Paolino di Nola, dopo il 409, entra nello specifico dicendo \"le spine con le quali il Nostro Salvatore venne incoronato\" conservata insieme alla croce alla quale Cristo venne inchiodato e alla colonna alla quale venne flagellato (\"Epistola a Macario\" in Migne, \"Patrologia Latina,\" LXI, 407). Cassiodoro (circa 570), quando commenta il Salmo LXXXVI, parlando del fatto che queste reliquie sono la gloria di Gerusalemme dove sono conservate, riporta: \"Qui noi possiamo osservare la corona di spine, che venne posta sul capo del Nostro Redentore di modo che tutte le spine del mondo fossero riunite sul suo capo e spezzate\" (Migne, LXX, 621). Quando Gregorio di Tours nel \"De gloria martyri\" riferisce il fatto che le spine nella corona appaiono ancora verdi, egli ricorda anche che ogni giorno essa appare come composta di rovi appena colti, miracolosamente, cos\u00ec come il \"Breviarius\" e l\"Itinerarius\" di Antonino da Piacenza (VI secolo) riporta che la corona di spine si trovava all'epoca esposta nella chiesa sul monte Sion. Da queste testimonianze e da altre di datazione posteriore (il \"Pellegrinaggio\" del monaco Bernardo nell'870 che riporta la reliquia al monte Sion), sono la pi\u00f9 antica testimonianza della venerazione di questa reliquia a Gerusalemme ove rimase per diversi secoli.\nBisanzio.\nLo studioso Francois de M\u00e9ly suggerisce che la corona non venne portata a Bisanzio sino al 1063. Ad ogni modo si sa che l'imperatore Giustiniano I (morto nel 565) diede ordine di donare \"una spina\" a san Germano, vescovo di Parigi, reliquia che ancora oggi \u00e8 conservata nella chiesa parigina di Saint-Germain-des-Pr\u00e9s, mentre l'imperatrice Irene, nel 798 o nell'802, invi\u00f2 a Carlo Magno diverse spine che vennero da lui deposte nella chiesa di Aquisgrana per la pubblica venerazione. Otto di queste risultarono essere presenti alla consacrazione della basilica di Aquisgrana al momento della venuta di papa Leone III. La presenza del papa alla consacrazione \u00e8 sicuramente una leggenda posteriore, ma la situazione appare maggiormente confermata per le reliquie dal momento che quattro di queste nell'877 vennero donate a san Cornelio di Compi\u00e8gne da Carlo il Calvo. Ugo il Grande, duca dei Franchi, ne invi\u00f2 una al re Atelstano d'Inghilterra, Re degli anglo-sassoni, nel 927, in occasione di alcuni negoziati matrimoniali, ed essa ancora oggi si trova nell'Abbazia di Malmesbury. Un'altra venne donata a una principessa spagnola attorno al 1160, mentre un'altra ancora venne donata all'Abbazia di Andechs in Germania nel 1200.\nFrancia.\nNel 1238, Baldovino II, imperatore latino di Costantinopoli, ansioso di ottenere il supporto desiderato alla difesa del proprio impero, offr\u00ec la corona di spine a Luigi IX, re di Francia. L'oggetto per\u00f2 si trovava all'epoca nelle mani dei veneziani che l'avevano tenuta a pegno di un forte prestito concesso all'imperatore dalla Serenissima (13\u00a0134 pezzi d'oro), ma Luigi IX pag\u00f2 il prezzo necessario e ottenne la reliquia facendo costruire per essa la Sainte-Chapelle (completata nel 1248) per accoglierla degnamente in Francia. La reliquia rimase in questa sede sino alla Rivoluzione francese quando, dopo essere stata ospitata per qualche tempo alla Biblioth\u00e8que nationale, e sulla base poi del Concordato del 1801, la chiesa pot\u00e9 tornarne in legale possesso, deponendola presso la cattedrale di Notre-Dame. La reliquia ancora oggi visibile consiste in un cerchio di vetro al cui interno si trova una corona intrecciata con \"Juncus balticus\", una pianta nativa delle aree marittime della Bretagna settentrionale, della regione baltica e della Scandinavia; delle spine presumibilmente rimosse dalla medesima corona nel tempo, sono conservate in un reliquiario separato, ma sono in realt\u00e0 di \"Ziziphus spina-christi\", una pianta nativa dell'Africa e dell'Asia meridionale e occidentale. Altri reliquiari vennero in seguito realizzati per la reliquia, tra cui uno commissionato da Napoleone Bonaparte in stile neoclassico e uno neogotico commissionato da Napoleone III in oro, gemme e cristallo di rocca, disegnato dall'artista francese Eug\u00e8ne Viollet-le-Duc. Papa Giovanni Paolo II la trasfer\u00ec personalmente dalla Sainte-Chapelle dove era tradizionalmente conservata, alla cattedrale di Notre Dame, nel corso delle celebrazioni della Quarta Giornata Mondiale della Giovent\u00f9, in occasione della sua visita in Francia.\nLa reliquia \u00e8 rimasta integra con l'incendio del 15 aprile 2019 che rovin\u00f2 gravemente la cattedrale di Notre Dame.\nLa \"Catholic Encyclopedia\" riporta a proposito della corona di spine francese:\nLe autorit\u00e0 [della chiesa] sono concorde nel ritenere che quello preparato dai soldati romani fosse una sorta di elmetto di spine e che questa banda attorcigliata fosse effettivamente impiegata per tenere insieme le spine. Secondo M. De M\u00e9ly, vi \u00e8 l'evidenza di credere che quando la corona venne portata a Parigi essa aveva sessanta o settanta spine, che successivamente vennero distribuite da San Luigi e dai suoi successori, separate dalla corona di spine e tenute in un reliquiario differente. Nessuna di esse si trova ancora a Parigi. Alcuni piccoli frammenti di spini sono preservate... ad Arras ed a Lione. Riguardo all'origine e alla tipologia delle spine, sia la tradizione che i resti giunti sino a noi suggeriscono la presenza di un arbusto botanicamente noto come \"Ziziphus spina-christi\". Questo pu\u00f2 raggiungere l'altezza di quindici o venti piedi e cresce in abbondanza attorno a Gerusalemme. I rami intrecciati di questo arbusto presentano delle spine appaiate, ricurve [...]. La reliquia preservata nella Cappella della Spina a Pisa, come in quella di Treviri, le cui storie sono dubbiose e oscure, sono pi\u00f9 grandi.\nSpine della corona.\nIl \"Gazeteer of Relics and Miraculous Images\" indica i seguenti luoghi ove ad oggi si trovano reliquie derivate da spine della corona conservata a Parigi:\nReliquie di terza classe legate alla corona.\nOltre a quelle sopra descritte, esistono molte altre reliquie legate alla corona di spine di Cristo, al punto che lo studioso francese Maurice de M\u00e9ly ne cont\u00f2 pi\u00f9 di settecento. In realt\u00e0 molte di queste sono state identificate come reliquie di terza classe, ovvero esse sono a tutti gli effetti delle spine, che per\u00f2 non sono state fisicamente staccate dalla corona, ma sono semplicemente entrate in contatto con la corona. Per questi motivi oggi appare sempre pi\u00f9 difficile dividere le autentiche reliquie derivate dalla corona e quelle create in terza classe successivamente, proprio perch\u00e9 \u00e8 quasi impossibile tracciare la storia precisa di ogni singola spina.\nL'episodio nella tradizione.\nAraldica.\nLa corona di spine compare anche come figura araldica.\nIl garofano simboleggia esso stesso la passione di Ges\u00f9, dal momento che il colore rosso sangue e la forma esteriore, ricordano proprio la corona di spine.\nIconografia.\nL'apparizione pi\u00f9 antica della corona di spine nell'arte, la maggior parte delle volte sul capo di Cristo nella crocifissione o nei vari \"Ecce Homo\", risale all'epoca di san Luigi IX di Francia e della costruzione da parte sua della Sainte-Chapelle che contribu\u00ec a dare grande popolarit\u00e0 alla reliquia. Secondo la \"Catholic Encyclopedia\" alcuni archeologici hanno segnalato la rappresentazione della corona spinata anche in precedenza, col ritrovamento di una figura di una corona di spine a cerchio con all'interno il monogramma di Cristo su un sarcofago, ma altri ritengono che pi\u00f9 che di una corona di spine essa si tratti di una corona d'alloro, simbolo di gloria antica.\nOltre a questo, l'immagine della corona di spine \u00e8 spesso utilizzata in contrasto simbolico con le corone dei monarchi della terra. Nella simbologia legata a re Carlo I d'Inghilterra, il \"re martire\" decapitato durante la rivoluzione di Cromwell, la corona di spine viene spesso utilizzata per coronare il capo del monarca, cos\u00ec come nella famosa stampa contenuta nell\"Eikon Basilike\" e realizzata ad opera di William Marshall. Il contrasto artistico \u00e8 stato riproposto anche da altri pittori come ad esempio da Frank Dicksee nel suo \"Le due corone\"."}
{"id": "763540", "revid": "93556", "url": "https://it.wikipedia.org/wiki?curid=763540", "title": "Ettore Sottsass", "text": "Biografia.\nFiglio dell'architetto trentino-tirolese Ettore Sottsass senior e di madre austriaca Antonia Peintner, studia a Torino prima presso il liceo scientifico Galileo Ferraris e dopo architettura al Politecnico, laureandosi nel 1939. Nel 1938 progetta il \"Palazzo della moda\", l'odierno \"Torino Esposizioni\". Successivamente viene chiamato alle armi in Montenegro; . Dopo l'8 settembre 1943 Sottsass si arruola volontario nella Divisione Monterosa, costituita da Mussolini e dai dirigenti della Repubblica Sociale Italiana, per combattere in ambito montano a fianco dell'esercito di Hitler (Sottsass racconta le sue avventure da Tenente della Divisione Monterosa nella sua autobiografia \"Scritto di Notte\" -alle pagine 111/120- pubblicata da Adelphi editore).\nRientrato in Italia, comincia la sua attivit\u00e0 a Milano nel 1947 dove collabora con il padre e poi apre il suo primo studio di design. Collabora in questo primo periodo con Giuseppe Pagano.\nNel 1948 entra nel gruppo del MAC (Movimento di arte concreta) e partecipa alla prima collettiva di Milano. Nello stesso anno promuove a Roma la mostra dedicata all'arte astratta in Italia.\nNel 1949 sposa la traduttrice e scrittrice Fernanda Pivano, sua coetanea. La rivista \"Vogue\" li definisce tra le dieci coppie pi\u00f9 brillanti del mondo. Il matrimonio, da cui non nascono figli, entrer\u00e0 in crisi negli anni Settanta.\nNel 1957 diventa art director di Poltronova, l'azienda di Agliana, chiamato dall'imprenditore Sergio Cammilli.\nNel 1958 incomincia la sua collaborazione con la Olivetti, nel settore del computer design, a fianco di Marcello Nizzoli, di cui prender\u00e0 il posto dopo il suo ritiro. Questa attivit\u00e0 durer\u00e0 circa 30 anni e porter\u00e0 all'affermazione di un nuovo stile per i prodotti da ufficio della ditta di Ivrea. Tra gli oggetti progettati da Sottsass si possono ricordare le calcolatrici \"Elea 9003\", \"Summa-19\", \"Divisumma 26\" e \"Logos 27\" (1963), le macchine da scrivere \"Praxis 48\" (1964) e \"Valentine\" (con Perry King) e il sistema per ufficio \"Synthesis\" (1973). Il progetto pi\u00f9 importante \u00e8 stato il computer mainframe Elea 9003 (1959), grazie al quale vinse il Compasso d'oro nel 1959.\nIn anticipo sugli anni della contestazione, Sottsass propone il design come strumento di critica sociale aprendo alla grande stagione del Radical (1966-1972).Nel 1967 fonda, insieme alla moglie Fernanda Pivano e ad Allen Ginsberg, la rivista d'arte \"Pianeta fresco\". \nNel 1972 espone alla mostra curata da Emilio Ambasz, \"Italy: the new domestic landscape\" al MoMA di New York. Nel mentre, tiene un giro di conferenze per l'Inghilterra e, nel 1976, riceve la laurea honoris causa al Royal College of Art di Londra.\nNel 1976, all'et\u00e0 di 59 anni, incontra il critico Barbara Radice (32 anni) che diverr\u00e0 la sua \"seconda moglie\" con cui vivr\u00e0 pi\u00f9 di trent'anni.\nNel 1979 partecipa con il gruppo \"Alchimia\" al Design Forum di Linz presentando \"Seggiolina da pranzo\", la lampada da terra \"Svincolo\" e il tavolino \"Le strutture tremano\".\nNel 1980 insieme con Aldo Cibic, Matteo Thun, Marco Zanini e Marco Marabelli fonda lo studio Ettore Sottsass Associati.\nNel 1981 fonda il gruppo Memphis, assieme a Hans Hollein, Arata Isozaki, Andrea Branzi, Michele de Lucchi e altri architetti di livello internazionale.\nArtista di molteplici interessi, figlio d'arte, contamina la sua formazione accademica di architetto con esperienze dirette nel campo delle arti visive conoscendo vari artisti e stringendo amicizie come per esempio con Luigi Spazzapan.\nSi \u00e8 avvalso, nel corso degli anni della sua importante carriera, della preziosa collaborazione di amici professionisti spesso divenuti, loro stessi, nomi internazionalmente noti nel mondo del design e dell'architettura, come James Irvine.\nNel 1985 realizza l'Edificio condominiale di viale Roma a Marina di Massa, progetto che si contraddistingue per la qualit\u00e0 delle soluzioni architettoniche poste in essere.\nNel 1988 nasce \"Terrazzo\", rivista da lui ideata e realizzata insieme con Barbara Radice, Christoph Radl, Anna Wagner e Santi Caleca. \"Terrazzo\" si occupa di design e architettura fino al 1996, anno del tredicesimo e ultimo numero.\nGli sono state dedicate numerose mostre personali: si ricordano le grandi mostre, nel 1976, al Cooper Hewitt di New York e all'International Design Zentrum di Berlino, al Centre Georges Pompidou di Parigi nel 1994 e nel 2003, di Design Gallery Milano nel 1988, 1993 e 1995, del Centro per l'arte contemporanea Luigi Pecci di Prato del 1999, del Suntory Museum di \u014csaka del 2000, del Museo d'Arte Decorativa di Colonia nel 2004 e del MART di Rovereto nel 2005 curate da Milco Carboni. Inoltre sue opere sono conservate nelle collezioni di prestigiose istituzioni museali come il Centre Georges Pompidou e il Mus\u00e9e des Arts D\u00e9coratifs di Parigi, il Victoria &amp; Albert Museum di Londra, lo Stedelik Museum di Amsterdam, il Museum of Modern Art e il Metropolitan Museum di New York, il Mus\u00e9e des Arts D\u00e9coratifs di Montr\u00e9al, l'Israel Museum di Gerusalemme e il National Museum di Stoccolma.\nDal 2005 al 2007, anno della sua morte, si dedica all'attivit\u00e0 critica.\nNel 2003 collabora con Pedretti Graniti un'azienda trentina estrattrice unica della Tonalite Dell'Adamello. Con essa disegna una fontana di questo materiale che sar\u00e0 poi esposta in vari musei in tutto il mondo. Sottsass disse \" L\u2019idea di una fontana lunga e stretta si rif\u00e0 pi\u00f9 o meno alle antiche fontane di montagna dove gli animali andavano a bere e che erano lunghi tronchi d\u2019albero scavati. L\u2019idea di non abbandonare questa memoria mi \u00e8 stata suggerita dal fatto di poter avere a disposizione una bellissima pietra che si chiama Tonalite dell\u2019Adamello , cio\u00e8 avevo a disposizione una pietra che proviene dalle alte montagne del Trentino. Naturalmente, dato che i tempi delle fontane di legno sono passati, ho pensato che una fontana di Tonalite dell\u2019Adamello poteva anche diventare una specie di piccola scultura e cos\u00ec \u00e8 venuta fuori una fontana che si vedr\u00e0. Molte altre spiegazioni non le posso dare perch\u00e9 anche io non le conosco\u201d. \u2013 Ettore Sottsass Jr.\nOggi il Centro studi e archivio della comunicazione di Parma conserva un fondo dedicato a Sottsass, composto da 13.858 materiali progettuali (9.918 schizzi e disegni, 3.940 disegni esecutivi, di cui 2917 lucidi e 1023 copie eliografiche), 5 scatole di disegni esecutivi, 24 sculture. Questo fondo \u00e8 pubblico e liberamente consultabile. Il primo nucleo di opere che costituiscono il fondo Ettore Sottsass Jr \u00e8 stato donato alle collezioni dello CSAC con atto pubblico nel 1979, una seconda donazione \u00e8 pervenuta in archivio nel 2005 ed \u00e8 ancora oggi in fase di definizione.\nMuore il 31 dicembre 2007 nella sua abitazione milanese per uno scompenso cardiaco avvenuto durante un'influenza, all'et\u00e0 di novant'anni.\nIl Controdesign.\nSottsass \u00e8, in Italia, l\u2019artista che prima di tutti riesce ad esprimere, attraverso la sua produzione di oggetti di design, le idee emergenti di Controdesign o Radical Design, ossia critica sociale espressa attraverso oggetti connotati da un forte sperimentalismo di materiali, tecniche e forme, in diretta opposizione allo stile Razionalista e al gusto comune dell\u2019epoca.\nIl movimento nasce nella seconda met\u00e0 degli anni \u201860 e prosegue, nelle sue connotazioni originali, fino ai primi anni \u201870. Successivamente, il movimento si evolve attraverso diverse declinazioni portate avanti da designer ed architetti come quelli del gruppo Memphis.\nLe ragioni dietro all\u2019adesione di Sottsass al movimento sono innanzitutto riconducibili alla natura di Sottsass stesso. La sua seconda moglie, Barbara Radice (nata nel 1943, sposata con Sottsass nel 1976), lo descrive come un uomo profondamente insoddisfatto, solitario ed infelice, avverso a qualsiasi forma di istituzione e per cui il denaro non ha nessun valore. La principale componente del suo carattere \u00e8 indubbiamente quella provocatoria, che lo porta continuamente a fronteggiare problemi che lui stesso ha creato.\nSottsass \u00e8 fortemente sensibile ai cambiamenti sociali che avvengono in quegli anni in Italia e nel resto del mondo, e reagisce ad essi attraverso la realizzazione di disegni e artefatti caratterizzati da forte ironia e critica sociale. In questo periodo Sottsass \u00e8 ancora sposato con Fernanda Pivano, sua prima moglie.\nL'Influenza dei viaggi.\nLa sua concezione di prodotto \u00e8 largamente influenzata dai viaggi compiuti negli anni \u201850 e \u201860 ai quali, come in tutti i suoi viaggi, Sottsass non partecipa unicamente come turista ma con l\u2019intenzione di vivere nuovi luoghi e culture e di ricercare una nuova forma di linguaggio.\nUno dei primi viaggi a segnarlo profondamente \u00e8 il soggiorno a New York del 1956, durato alcuni mesi, durante i quali lavora nell\u2019ufficio di George Nelson, celebre designer ed architetto modernista. A New York ha modo di conoscere la societ\u00e0 americana e le sue abitudini consumiste. Del prodotto di massa comprende e apprezza la durezza e semplicit\u00e0 totali, mentre si rifiuta di concepire il disegno come fenomeno solamente pratico finalizzato alla produzione: i suoi artefatti saranno oggetto di evasione, finalizzati ad arginare la solitudine. \nIl secondo viaggio cruciale nella sua formazione \u00e8 quello del 1961 in India, intrapreso con Fernanda Pivano. In questo viaggio Sottsass scopre come la cultura indiana sia fortemente basata sulle sensazioni, sui colori, sulla fisicit\u00e0 e carnalit\u00e0 dei corpi; l\u2019India comunica con un linguaggio che va oltre il parlato. Questa esperienza influenzer\u00e0 radicalmente le sue produzioni successive, e prende forma un\u2019ideologia ben definita e una concezione di oggetto come esercizio di architettura e linguaggio, che si allontana dalle tendenze estetiche del tempo, scuotendone le fondamenta e mettendole in discussione. Fondamentale \u00e8 il valore attribuito al mobile, non pi\u00f9 come mero e freddo oggetto, visto in senso astratto, ma come elemento carico di emotivit\u00e0, capace, non solo di soddisfare un\u2019esigenza, ma anche di trasmettere sensazioni.\nOpere.\nDesign industriale.\nPer le Vetrerie Venini:"}
{"id": "763545", "revid": "287204", "url": "https://it.wikipedia.org/wiki?curid=763545", "title": "Salto nel buio (romanzo)", "text": "Salto nel buio \u00e8 un romanzo scritto da Clive Cussler che parla delle avventure di Dirk Pitt, pubblicato dalla edizioni TEA.\nTrama.\nLa storia comincia nel 1914 nella Prima guerra mondiale, un treno diretto a New York di nome Manhattan Limited, con una locomotiva che arrivava a pesare pi\u00f9 di cento tonnellate di ferro, emanava una colonna di fumo e si avvistava da lunga distanza. Il 28 febbraio viaggiava con circa novanta passeggeri pi\u00f9 il personale e un alto funzionario del governo di nome Richard Essex, diretto a Washington. In una stazione un funzionario delle ferrovie di nome Meechum, cerc\u00f2 di fermarlo perch\u00e9 era diretto verso un ponte crollato. Cerc\u00f2 in tutti i modi di farlo, ma per brutte coincidenze non ce la fece e il treno precipit\u00f2 nelle acque gelide dell'Hudson. Allo stesso tempo anzi nella stessa notte, una nave da crociera canadese, di nome \"Empress of Ireland\", che navigava nelle acque di San Lorenzo, senza saperne il motivo fece una collisione con una carboniera norvegese, perirono pi\u00f9 di mille persone e guarda caso anche qui sopra viaggiava un altro funzionario del governo di nome Harvey Shields. Nei due incidenti non vennero mai trovati i resti delle persone affondate con i rottami.\nPassano gli anni e nel 1989, dopo pi\u00f9 di settanta anni, viene trovata una fotografia con una nota sul retro che accenna ad un trattato stipulato tra gli Stati Uniti d'America e la Gran Bretagna. Cos\u00ec venne chiesto a Peter Beasley che era al ministero degli esteri e il capo bibliotecario da oltre trenta anni, di cercare tracce di questo documento. Dopo una lunga ricerca trov\u00f2 un fascicolo che ne parlava e leggendolo rest\u00f2 allibito. Da qui Dirk Pitt decide di indagare. Facendo alcune domande cominci\u00f2 a pensare che i due disastri erano collegati ed addirittura che gli incidenti furono programmati e collegati tra loro, tanto da spingerlo ad andare sul fondo dei fiumi a perlustrare i relitti. Cos\u00ec si innesca una vera missione impossibile alla ricerca di questo documento, perch\u00e9 il ritrovamento di questa carta potrebbe rappresentare la salvezza del proprio paese."}
{"id": "763548", "revid": "104458", "url": "https://it.wikipedia.org/wiki?curid=763548", "title": "Rosmunda", "text": "La sua fama si deve a un celeberrimo episodio che la vide orrendamente coinvolta. Infatti, dopo essere stata rapita e maritata ad Alboino, secondo la tradizione fu costretta da quest'ultimo a bere direttamente dal teschio del suo stesso padre, da lui sconfitto e assassinato pochi anni prima. Tale episodio riaccese il desiderio di vendetta e la spinse a partecipare (o comunque a non opporsi) alla congiura regicida contro il marito, ordita dall'amante Elmichi e favorita dai Bizantini.\nLa sua vita intrisa di passione, violenza e barbarie ha ispirato nei secoli, soprattutto durante il Romanticismo, varie opere poetiche e letterarie: si ricordano in particolare le tragedie di Giovanni Rucellai (\"Rosmunda\", 1516), di Vittorio Alfieri (\"Rosmunda\", 1783), di Algernon Swinburne (\"Rosamond\", 1860).\nBiografia.\nFiglia di Cunimondo, che era il re dei Gepidi, nacque quando il suo popolo era stanziato in Pannonia, in conflitto con i Longobardi. Nel 567 Cunimondo venne sconfitto e ucciso in battaglia da Alboino, re dei Longobardi. Alboino, gi\u00e0 sposato dal 555 con Clodosvinta, figlia del re dei Franchi, Clotario I, dopo la sconfitta dei Gepidi, spos\u00f2 Rosmunda, probabilmente per legare a s\u00e9 i guerrieri superstiti di quel popolo. La nuova regina segu\u00ec Alboino in Italia, nel 568. Narra Paolo Diacono, nel secondo libro della sua \"Historia Langobardorum\", (Storia dei Longobardi), che Rosmunda organizz\u00f2 la congiura che uccise Alboino, nel 572, in collaborazione con il nobile del seguito regale e suo amante, Elmichi.\nSecondo la leggenda, dopo una notte di gozzoviglie a Verona, nella reggia che era stata di Teodorico, Alboino bevve vino in una coppa ottenuta dal cranio del padre di Rosmunda, Cunimondo, e costrinse perfino la moglie a imitarlo. Per vendicarsi, quest'ultima leg\u00f2 al suo fodero la spada del marito, che all'arrivo dei congiurati guidati da Elmichi pot\u00e9 difendersi solo con uno scranno. Tale racconto deriva da una composizione poetica in lingua germanica, tramandata oralmente e ancora viva ai tempi di Paolo Diacono. Ne fornisce una versione in latino, pi\u00f9 fedele all'originale, anche Agnello Ravennate, nel Liber Pontificalis Ecclesiae Ravennatis (XCVI).\nPi\u00f9 prosaicamente, dietro alla leggenda J\u00f6rg Jarnut legge l'episodio come un tentativo di usurpazione da parte di Elmichi, appoggiato dalla regina, da alcuni guerrieri longobardi e gepidi aggregati all'esercito e appoggiato da Bisanzio. Ci\u00f2 \u00e8 possibile, cos\u00ec come \u00e8 possibile che Alboino morisse di morte naturale. Secondo l'uso praticato dai longobardi, la regina vedova poteva scegliere il nuovo re, legittimandolo con un nuovo matrimonio.\nLa scelta, ovviamente, avveniva su indicazione dell'assemblea dei guerrieri. Rosmunda trasmise il potere a Elmichi, appoggiato da una parte del popolo longobardo, in particolare la componente filoromana. La maggioranza, per\u00f2, non grad\u00ec la scelta e un'altra assemblea dei guerrieri, convocata a Pavia, elesse Clefi. Rosmunda fugg\u00ec con Elmichi, il tesoro longobardo e la figlia di primo letto di Alboino, Alpsuinda, a Ravenna.\nA Ravenna i due regicidi si sposarono, ma presto vennero divisi dall'odio (forse anche a causa di una relazione di Rosmunda con il prefetto bizantino, Longino). Rosmunda tent\u00f2 di avvelenare Elmichi ma questi, bevuto un sorso dalla coppa avvelenata, si rese conto dell'inganno e obblig\u00f2 Rosmunda a bere a sua volta. Anche questa parte del racconto \u00e8 di derivazione leggendaria. I fuggitivi potrebbero non aver neanche raggiunto Ravenna: Gregorio di Tours, contemporaneo degli avvenimenti, scrive infatti (Storie, IV, 41) che furono raggiunti e uccisi durante la fuga.\nRosmunda nelle arti.\nLa vicenda di Alboino e Rosmunda ispir\u00f2 pi\u00f9 volte la letteratura italiana. Ben tre sono le opere dal titolo \"Rosmunda\": due tragedie, una di Giovanni di Bernardo Rucellai (1525), l'altra di Vittorio Alfieri (1783), e una commedia di Sem Benelli del 1911. Con il titolo \"Rosmunda in Ravenna\" esiste anche una tragedia di Amarilli Etrusca (Teresa Bandettini) stampata a Lucca nel 1827. Risale invece a una parodia giovanile di Achille Campanile l'espressione, poi entrata nel linguaggio corrente, \"Bevi Rosmunda dal teschio di tuo padre!\", ripresa pi\u00f9 volte da canzoni e parodie.\nL'episodio della congiura ispir\u00f2 anche almeno un film, diretto nel 1961 da Carlo Campogalliani: \"Rosmunda e Alboino\". Nella tradizione della canzone popolare italiana, la vicenda di Rosmunda e di Elmichi rivive attraverso le diverse redazioni della canzone \"Donna Lumbarda\", che sono state tramandate attraverso i secoli per via orale e che oggi sono state raccolte da etnomusicologi, cantastorie (che inseriscono regolarmente il brano nelle scalette dei propri concerti) e ricercatori."}
{"id": "763550", "revid": "1305772", "url": "https://it.wikipedia.org/wiki?curid=763550", "title": "Tagiura", "text": "Tagiura o Tajura (in arabo: \u062a\u0627\u062c\u0648\u0631\u0627\u0621, il toponimo \u00e8 comunque di origine berbera) \u00e8 una cittadina libica che sorge nell'omonima oasi a una dozzina di chilometri a est di Tripoli, in vicinanza del promontorio \"Ras Tagiura\". Tagiura \u00e8 parte del distretto di Tripoli.\nStoria.\nNel XVI secolo Tagiura fu la sede di Mur\u00e2d Agh\u00e2, un corsaro che combatt\u00e9 contro i cristiani insieme al Signore di Tripoli Dragut) e che qui nel 1550 edific\u00f2 una moschea che da lui prese il nome, per le cui colonne furono utilizzati materiali provenienti dalla citt\u00e0 romana di Leptis Magna.\nNel 1934 il governo italiano della Libia inaugur\u00f2 all'interno dell'oasi di Tagiura l'Autodromo della Mellaha, che ospit\u00f2 dal 1934 al 1940 le edizioni del Gran Premio di Tripoli.\nA Tagiura venne costruito dall'Unione Sovietica un reattore nucleare da 10 megawatt che entr\u00f2 in funzione nel 1981."}
{"id": "763551", "revid": "287204", "url": "https://it.wikipedia.org/wiki?curid=763551", "title": "Rosamunda", "text": ""}
{"id": "763568", "revid": "2153076", "url": "https://it.wikipedia.org/wiki?curid=763568", "title": "Love. Angel. Music. Baby.", "text": "Love. Angel. Music. Baby. \u00e8 l'album di debutto della cantante statunitense Gwen Stefani come solista, pubblicato il 12 novembre 2004 dalla Interscope Records.\nL'album segn\u00f2 la nascita delle Harajuku Girls, quattro ballerine vestite secondo l'interpretazione di Gwen Stefani delle mode giovanili di Harajuku, un distretto di Tokyo (Giappone).\nDa \"Love. Angel. Music. Baby.\" furono estratti sei singoli. L'album vendette molto bene, ottenendo varie certificazioni di disco di platino, tra cui anche in Italia, per un totale di 7 milioni di copie vendute nel mondo. Gwen Stefani ricevette ben sei nomination ai Grammy Award tra il 2005 ed il 2006.\nAntefatti.\nGwen Stefani \u00e8 stata per anni la cantante dei No Doubt; tuttavia, aveva gi\u00e0 fatto esperienze soliste duettando con altri artisti, come Eve e Moby. Mentre la band si trovava in tour per promuovere l'album del 2001 \"Rock Steady\", Gwen Stefani sent\u00ec il singolo del \"Club Nouveau\", \"Why You Treat Me So Bad\" (1987) e concep\u00ec l'idea di rivisitare la musica degli anni ottanta. Con l'aiuto del bassista dei No Doubt nonch\u00e9 suo ex fidanzato Tony Kanal, conobbe la musica di Prince, Lisa Lisa and Cult Jam e Debbie Deb, ed entrambi erano ispirati per produrre nuove canzoni.\nAll'inizio del 2003 Gwen Stefani cominci\u00f2 ad incidere canzoni come solista. Dichiar\u00f2 che intendeva incidere dei singoli per delle colonne sonore, dopo aver interpretato Jean Harlow nel film \"The Aviator\"; continuare a collaborare con altri artisti; o pubblicare un album sotto lo pseudonimo \"GS\".\nJimmy Iovine, presidente e cofondatore della Interscope, persuase la Stefani ad incidere un intero album solista. Tuttavia le prime sessioni con Linda Perry risultarono deludenti per via della reticenza e del blocco dello scrittore di Gwen. Il secondo giorno le due artiste scrissero una canzone il cui tema era il blocco dello scrittore di Gwen e le sue paure riguardo all'esperienza solista, intitolata \"What You Waiting For?\".\nGwen quindi ritorn\u00f2 da Kanal, che le fece sentire una canzone su cui stava lavorando, che sarebbe diventata \"Crash\". I due cercarono di scrivere nuove canzoni ma ci rinunciarono dopo due settimane. Solo sei mesi dopo, quando la Stefani ritorn\u00f2 a lavorare all'album insieme ad altri artisti, comment\u00f2: \"Se dovessi scrivere il ritornello di \"Yesterday\" dei Beatles, e fosse l'unica cosa che avessi scritto, sarebbe bastato per entrare a far parte di ci\u00f2\". Gwen Stefani lavor\u00f2 ancora con Linda Perry, che coinvolse Dallas Austin, e con altri artisti come Andr\u00e9 3000 degli Outkast, i Neptunes e Dr. Dre. Gwen Stefani annunci\u00f2 che il disco sarebbe uscito all'inizio del 2004, e lo defin\u00ec un \"album dance\" e \"un piacevole peccatuccio\".\nDescrizione.\nStile musicale e tematiche.\n\"Love. Angel. Music. Baby.\" si ispira a vari generi musicali degli anni ottanta. \"Blender\" scrisse in proposito: \"L'unico stile radiofonico significante degli anni Ottanta che \u00e8 stato trascurato \u00e8 lo ska punk, che i No Doubt avevano riportato in auge\". Si riscontra uno spiccato utilizzo dei sintetizzatori, molto popolari dalla fine degli anni settanta fino a met\u00e0 anni ottanta. \"Love. Angel. Music. Baby.\" \u00e8 stato inquadrato dai critici nei generi elettropop, R&amp;B e nella new wave in stile The Go-Go's e Cyndi Lauper, gi\u00e0 presente nell'album \"Rock Steady\" dei No Doubt. Gwen Stefani ha citato come le maggiori ispirazioni all'album Club Nouveau, i Depeche Mode, Lisa Lisa, Prince, i New Order, The Cure e la Madonna degli anni ottanta. L'album incorpora anche elementi bubblegum pop, dance-punk, dance rock, synth rock, soul, hip hop e disco.\nCome gli album pop degli anni ottanta, i testi di alcune canzoni di \"L.A.M.B.\" come \"Rich Girl\" e \"Luxurious\" parlano di denaro e ricchezza. Nell'album viene citata la linea di abbigliamento di Gwen Stefani, la \"L.A.M.B.\", acronimo del titolo dell'album, e cita gli stilisti John Galliano, Rei Kawakubo e Vivienne Westwood. Fu pubblicata in seguito una linea di bambole, le \"Love. Angel. Music. Baby. Fashion Dolls\", ispirate ai costumi del tour. Sebbene Gwen Stefani volesse produrre un album dance \u201cleggero\u201d, aggiunse: \"indipendentemente da quello che fai, le cose vengono inevitabilmente allo scoperto\", e difatti non mancano brani che trattano di tematiche strettamente autobiografiche. Nella traccia di aperture del disco, \"What You Waiting For?\", \u00e8 presente il suo desiderio di maternit\u00e0, e ancora la canzone \"Cool\" parla dell'amicizia tra Gwen Stefani e Tony Kanal, dopo la rottura del loro fidanzamento nel 1995.\nCon \"Love. Angel. Music. Baby.\" nacquero le Harajuku Girls, un gruppo di quattro ballerine giapponesi che Gwen Stefani definisce un \"parto della sua immaginazione\". Le Harajuku Girls sono citate in varie canzoni dell'album, e una di esse ha come titolo il loro nome. Le quattro appaiono nella maggior parte dei videoclip dei singoli estratti e anche in quelli dei singoli estratti da \"The Sweet Escape\" (2006), il secondo album di Gwen Stefani.\nDallas Austin e Tony Kanal incorporarono dell'R&amp;B nella canzone \"Luxurious\" che contiene un campionamento di \"Between the Sheets\" degli Isley Brothers (1983). Jimmy Jam e Terry Lewis apportarono un suono new jack swing, un genere di fusione dell'R&amp;B che il duo aveva sviluppato e popolarizzato negli anni ottanta.\nAccoglienza.\n\"L.A.M.B.\" riscontr\u00f2 recensioni generalmente positive. Stephen Thomas Erlewine di \"AllMusic\" scrisse che l'album \u00e8 \"alternativamente emozionalmente e imbarazzante\", e Kelefa Sanneh del \"New York Times\" lo defin\u00ec \"ingegnoso e a volte seducente\" ma concluse che \"non ha una gran logica\". Jennifer Nine di Yahoo! Music defin\u00ec il disco di Gwen Stefani \"l'album pop pi\u00f9 hot, fresco, meglio abbigliato dell'anno pop\" e ancora \"pulito, luccicante, e strabordante di gemme musicali senza riempitivi\". In una intervista per \"About.com\" Jason Shawhan sottoline\u00f2 come \"questo \u00e8 un album con una caratteristica quasi irraggiungibile - copre quasi ogni genere possibile di musica ballabile per un bel party, e tuttavia rimane coesivo nella sua interezza.\" Charles Merwin di \"Stylus Magazine\" scrisse che Gwen Stefani contendeva al titolo di Madonna, \"[m]a non abbastanza per farci pensare elettrizzati a lei come alla prossima regina del pop.\" Lisa Haines di BBC Music scrisse che Gwen Stefani rivaleggiava con Madonna e Kelis insieme. La critica Krissi Murison di \"NME\" scrisse che Gwen Stefani \"affonda le mani senza vergogna\" nella musica degli anni ottanta, e che l'album era \"uno dei dischi di sfavillante pop r\u00e9tro pi\u00f9 magistrali nella loro frivolezza che si abbia avuto la faccia tosta di pubblicare in tutto l'anno.\" John Murphy di \"musicOMH\" trov\u00f2 l'album \"godibile, per quanto un pastone\", ma lo ritenne troppo lungo. Rob Sheffield di \"Rolling Stone\" lo defin\u00ec \"un party irresisitbile: kitsch, edonistico e molto particolare.\" La rivista incluse l'album nella sua classifica dei migliori cinquanta del 2004, mettendolo alla posizione numero 39.\nL'album fu criticato da alcuni per le troppe persone che ci avevano messo mano: Nick Sylvester di \"Pitchfork Media\" dichiar\u00f2 che le molte collaborazioni erano a discapito dell'identit\u00e0 di Gwen. Caroline Sullivan del \"Guardian\" sottoline\u00f2 al contrario che nonostante i molti contributi \"\u00e8 uno show tutto incentrato sulla Stefani\".\nMolti critici si soffermarono sul contenuto superficiale dei testi. \"Entertainment Weekly\" defin\u00ec i riferimenti alla moda della cantante \"svergognati\", dichiarando che \"ogni canzone si fa simile ad una costosa pubblicit\u00e0 r\u00e9tro su un giornale di moda\", mentre \"Pitchfork Media\" scrisse che \"la parata del Joker per Gotham City con i soldi che piovono era uno sfoggio di ricchezza molto pi\u00f9 divertente, e lui aveva Prince, non Wendy &amp; Lisa\". Sal Cinquemani di \"Slant Magazine\" scrisse che il \"feticismo per la moda [...] conferisce all'album un senso di coesivit\u00e0 tematica\" e che \"l'ossessione per le ragazze di Harajuku ha i contorni del maniacale\". Il \"Guardian\" invece scrisse che \"la sua affinit\u00e0 con la cultura pop giapponese [...] genera una patina sintetica [...] che funziona bene con l'altro perno del disco, la musica hip-hop.\"\nEugenio Tovini di \"M&amp;D Musica e Dischi\" defin\u00ec \"Love.Angel.Music.Baby\" \"un perfetto spaccato della musica attuale. [\u2026] Un debutto da solista curato nei minimi dettagli, ad iniziare dalla produzione\" ed elogi\u00f2 i produttori del disco per essersi rivelati \"liberi di esprimere il loro talento senza sottostare eccessivamente alle logiche commerciali\".\nPremi e riconoscimenti.\nAi Billboard Music Awards Gwen Stefani vinse per la \u201cCanzone digitale dell'anno\u201d con \"Hollaback Girl\" e il premio \u201cNuovo Artista dell'Anno\u201d; la stessa sera interpret\u00f2 \"Luxurious\" con Slim Thug sul palco.\nAi Grammy Awards del 2005 Gwen Stefani fu nominata nella categoria Miglior Interpretazione Vocale Pop Femminile per \"What You Waiting For?\", e interpret\u00f2 \"Rich Girl\" assieme ad Eve. L'anno successivo la Stefani ricevette cinque nomination: Registrazione dell'anno, Album dell'anno, Miglior Interpretazione Vocale Pop Femminile, Miglior Album Pop e Miglior Collaborazione Rap/cantata.\nImpatto sulla musica dell'epoca.\nL'album sdoganava con successo canzoni in stile urban su un mercato musicale maggiormente \"adult contemporary\". Dopo il grande successo di \"L.A.M.B.\", mentre Gwen Stefani era in maternit\u00e0, il suo retaggio musicale influenz\u00f2 in misura pi\u00f9 o meno grande altre cantanti.\nIl terzo album di Nelly Furtado, \"Loose\" (2006), fu suggellato dai produttori hip hop Timbaland e Danja, portando la Furtado ad evolversi da cantante di musica worldbeat seguendo le orme di Gwen Stefani verso il mercato urban. Recensendo \"Loose\", Rob Sheffield di \"Rolling Stone\" scrisse che Timbaland cercava di \"produrre un \"best seller\" pop multiforme nello stile di [L.A.M.B.] \u2013 ma senza Gwen.\"\nLa cantante Fergie pubblic\u00f2 il suo album di debutto solista, \"The Dutchess\" nel settembre 2006. Le ragazze latinoamericane che affiancano Fergie in alcuni dei suoi videoclip sono state viste come un'imitazione delle Harajuku Girls, il primo singolo dell'album, \"London Bridge\", fu paragonato a \"Hollaback Girl\", mentre il terzo, \"Glamorous\", a \"Luxurious\" sempre della Stefani. Fergie ribatt\u00e9 di non voler copiare lo stile musicale di Gwen Stefani, dichiarando: \u00abTutto ci\u00f2 \u00e8 assurdo [...] Io ed i [Black Eyed] Peas facciamo solo la musica che amiamo, e se si specula su ci\u00f2 non \u00e8 un problema nostro\u00bb.\nSuccesso commerciale.\nL'album debutt\u00f2 alla posizione numero 7 della \"Billboard 200\" negli Stati Uniti, vendendo 309.000 copie nella prima settimana. Nell'aprile 2005 in seguito alla pubblicazione di \"Hollaback Girl\", \"Love. Angel. Music. Baby.\" ri-entr\u00f2 tra i quindici album pi\u00f9 venduti rimanendoci ventuno settimane arrivando alla posizione numero 5 nel giugno 2005. A dicembre l'album fu certificato triplo disco di platino negli Stati Uniti, dove vendette quattro milioni di copie.\nL'album ebbe molto successo anche in Europa. Nel Regno Unito \"L.A.M.B.\" arriv\u00f2 alla posizione numero 4 nel maggio 2005, rimanendo cinquantaquattro settimane non consecutive in classifica. Nel settembre 2005 ricevette tre dischi di platino, dopo aver venduto 1.013.000 copie. Fu il 22\u00ba album pi\u00f9 venduto del 2005 in Gran Bretagna. Entr\u00f2 nelle top 10 in Finlandia, Irlanda, Norvegia e Svezia, e nelle top 20 in Austria, Belgio, Francia, Germania, Paesi Bassi e Svizzera. Nel maggio 2005 ricevette un disco di platino a livello europeo per aver superato il milione di copie.\nIn Australia l'album arriv\u00f2 alla posizione numero 1 nel febbraio 2005, dove rimase per due settimane di fila, e rimase in classifica cinquantasei settimane. Risulta il quarto album pi\u00f9 venduto del 2005 in Australia, dove \u00e8 certitifcato quattro volte disco di platino con 280.000 copie vendute. In Canada, \"Love. Angel. Music. Baby.\" arriv\u00f2 alla numero 3 vendendo oltre 500.000 copie, ottenendo cos\u00ec 5 dischi di platino.\n\"L.A.M.B.\" ha venduto complessivamente 7 milioni di copie, ed \u00e8 il 12\u00ba album pi\u00f9 venduto a livello globale del 2005."}
{"id": "763573", "revid": "773636", "url": "https://it.wikipedia.org/wiki?curid=763573", "title": "Cesura (enigmistica)", "text": "La cesura o risegmentazione \u00e8 un meccanismo alla base di molti giochi enigmistici. Consiste nel frazionamento delle parole inteso a conferire alla stessa sequenza di lettere una \"doppia lettura\" e di conseguenza due diversi significati. Per aversi vera e propria cesura la suddivisione deve avvenire all'interno delle parole chiave. Ad esempio la doppia lettura \"S tolta\", \"gelo si \u00e0\" = \"Stolta gelosia\" (\"Il Lupino\", 1933) \u00e8 priva di cesure, perch\u00e9 i termini chiave (\"tolta\", \"gelo\") non vengono spezzati. In questo caso siamo di fronte a un gioco \"senza cesura\". In alcune combinazioni (es. frase doppia) e nelle frasi risolutive di rebus e crittografie la cesura \u00e8 spesso presente e \"impreziosisce\" il gioco. Laddove manca pu\u00f2 cumularsi con il bisenso. \nAllorch\u00e9 presente, invece, la cesura pu\u00f2 essere \"totale\" o \"parziale\". \u00c8 totale quando gli spazi fra le parole che vengono a determinarsi nelle due letture non coincidono fra loro. Un celebre rebus la cui soluzione \u00e8 \"Di schiena S triste reo\" = \"Dischi e nastri stereo\" (\"Ames\", 1974) \u00e8 a cesura totale. Un altro di soluzione \"S oste nerba S ilari pr\u00edncipi\" = \"Sostener basilari princ\u00edpi\" (\"Galdino da Varese\", 1999) \u00e8 invece a cesura parziale, poich\u00e9 almeno uno spazio (quello fra la \"i\" finale di \"ilari\" e \"pr\u00edncipi\") in prima lettura cade nello stesso punto (fra la \"i\" finale di \"basilari\" e \"princ\u00edpi\") in seconda. Non a caso il gioco prevede un bisenso (o meglio uno spostamento d'accento) \"pr\u00edncipi\" / \"princ\u00edpi\"."}
{"id": "763578", "revid": "15756", "url": "https://it.wikipedia.org/wiki?curid=763578", "title": "Vittoriano Vigan\u00f2", "text": "Per il particolare uso del cemento armato, le sue opere sono state annoverate fra gli esempi di brutalismo italiano.\nBiografia.\nFiglio del pittore Vico Vigan\u00f2 (1874-1967), cresce in un ambiente culturale fertile che lo porta a iscriversi al Politecnico di Milano, dove si laurea in Architettura nel 1944. Dopo la fine del secondo conflitto mondiale, Vigan\u00f2 compie un breve apprendistato presso lo studio BBPR e, dopo aver conseguito tra il 1946 e il 1947 il corso di perfezionamento in costruzioni in cemento armato con Arturo Danusso, diviene assistente volontario, incaricato e di ruolo presso la cattedra di Architettura degli interni, arredamento e decorazione affidata a Gio Ponti (1945-1969), poi come docente di Architettura degli interni e arredamento (1979) e di Composizione architettonica.\nNel 1947 apre il proprio studio professionale in corso di Porta Vigentina, a Milano, indirizzando i suoi interessi verso pi\u00f9 filoni disciplinari, dal disegno del prodotto industriale all'architettura degli interni e all'allestimento, dall'architettura all'urbanistica. Vigan\u00f2 intende l'architettura come un'attivit\u00e0 totale, al servizio della vita dell'uomo \u201cdal cucchiaio alla citt\u00e0\u201d e la sua formazione \u00e8 nel diversificato mondo del Razionalismo italiano del secondo dopoguerra. Perci\u00f2 l'architettura di interni non \u00e8 una banale pratica di decorazione, ma una disciplina che condivide le finalit\u00e0 e il metodo dell'architettura e dell'urbanistica.\nQuesti presupposti razionalisti dovrebbero quindi integrarsi con i linguaggi locali per ricostruire un'identit\u00e0 italiana dopo le distruzioni della guerra, dando inizio a una nuova tradizione per il nuovo Stato democratico che stava nascendo. Quindi l'architetto pu\u00f2 collaborare attivamente alla costruzione di una nuova societ\u00e0 civile.\nL'impegno sociale di Vigan\u00f2 si concretizza attraverso una comunicazione energica ed esplicita, che si avvale di materiali poveri (ai quali \u00e8 riconosciuto anche un valore etico), di spazi aperti in rapporto con la citt\u00e0, per ottenere un'estetica semplificata e anti-elegante, non-finita, in contrapposizione con la mentalit\u00e0 borghese.\nCome negli stessi anni Alberto Burri lacerava stracci e fondeva la plastica per ottenere le sue composizioni pittoriche, cos\u00ec Vigan\u00f2 tormentava il cemento per sperimentarne le caratteristiche statiche ed espressive.\nParallelamente all'esercizio della professione e all'attivit\u00e0 didattica e di ricerca, Vigan\u00f2 svolge un'intensa attivit\u00e0 pubblicistica: dal 1947 al 1963 \u00e8 corrispondente dall'Italia per la rivista francese diretta dall'amico Andr\u00e9 Bloc \"L'architecture d'aujourd'hui\", per cui cura, nei primissimi anni cinquanta, due numeri monografici dedicati all'architettura italiana del dopoguerra; in quel periodo \u00e8 inoltre corrispondente dall'Italia di \"Aujourd'hui\", anch'essa diretta da Bloc.\nTra il 1947 e il 1960 \u00e8 consulente tecnico-artistico di Arteluce, che metter\u00e0 in produzione alcuni suoi progetti di lampade. Dopo le \"prove\" degli esordi, dalla sistemazione degli interni del cinema-teatro Dal Verme (1947) alle casette per reduci al QT8 (1947, con Ezio Putelli e Vittorio Gandolfi), dal centro sportivo e di svago a Salsomaggiore (1949, con Francesco Clerici) al condominio in viale Piave (1951, con Carlo Pagani), cui si alternano significativi lavori a una scala minore, come l'arredamento di appartamenti e l'allestimento di gallerie d'arte, il nome di Vigan\u00f2 balza alla notoriet\u00e0 internazionale con il progetto dell'Istituto Marchiondi Spagliardi a Milano (1958), ricordato da Reyner Banham come uno dei pochi esempi italiani del movimento neobrutalista.\nNel 1969 Bruno Zevi dedica all'architetto milanese un intero fascicolo della rivista \"L'architettura. Cronache e storia\", pubblicando alcune tra le pi\u00f9 rilevanti opere portate a compimento da Vigan\u00f2 tra i primi anni cinquanta e la fine degli anni sessanta: il piano di valorizzazione del Parco Sempione a Milano (1954 e 1962), la casa \"La Scala\" per Andr\u00e9 Bloc a Portese del Garda (1958), il negozio Arteluce di Milano (1962), la \"Ca' della Vigna\" a Redavalle, presso Broni (1964), il colorificio Attiva a Novi Ligure (1967). A Milano realizza, nel 1985, l'ampliamento della facolt\u00e0 di Architettura del Politecnico.\nPresente nelle Triennali del 1951, 1954, 1960 e 1968 e attivo nel dibattito architettonico e urbanistico, Vigan\u00f2 \u00e8 membro del MSA (Movimento di studi per l'architettura), dell'INU (Istituto nazionale di urbanistica), dell'IN/ARCH (Istituto nazionale di architettura), dell'ADI (Associazione per il disegno industriale), dell'Accademia di San Luca. Nel 1991 viene allestita, prima al Politecnico di Milano e poi all'Accademia di San Luca a Roma, la prima mostra retrospettiva di Vigan\u00f2, dal titolo \"A come architettura\". Nello stesso anno gli viene conferito, su segnalazione dell'Accademia di San Luca, il Premio per l'Architettura del Presidente della Repubblica. Vittoriano Vigan\u00f2 muore il 5 gennaio 1996.\nOpere principali.\nCasa \"La Scala\".\nVigan\u00f2 \u00e8 in contatto con la comunit\u00e0 internazionale di architetti e collabora con la rivista \"Architecture d'aujourd'hui\". Per il direttore Andr\u00e9 Bloc, costruisce nel 1956 la casa \u201cLa scala\u201d sul lago di Garda a San Felice del Benaco in localit\u00e0 Portese del Garda: due superfici parallele di cemento armato, cinte da sottili diaframmi vitrei delimitano lo spazio abitativo, connesso con il lago attraverso la \"prom\u00e9nade architecturale\" della scala che si sviluppa attorno ad un'enorme trave di cemento. La casa si rapporta con la natura, ma non ne \u00e8 sovrastata, conservando un'anima di cruda artificialit\u00e0.\nIstituto Marchiondi Spagliardi.\nL'attenzione della critica fu attratta con la realizzazione dell'Istituto minorile Marchiondi Spagliardi a Baggio (localit\u00e0 compresa nel comune di Milano), terminato nel 1958. L'architetto non progetta un riformatorio, ma una \u201cscuola di vita\u201d; abolisce le sbarre, e impone ai \u201cragazzi difficili\u201d un intorno civile, basato su spazi che favoriscano una socializzazione democratica. L'istituto emana una forte energia vitale, simbolicamente rappresentata dall'uso del cemento armato e dalla predominanza del colore rosso. Viene ad instaurarsi cos\u00ec tra l'edificio e i suoi giovani fruitori un rapporto di simpatia: \u201cchi ha veramente compreso il Marchiondi non sono stati gli organizzatori, le autorit\u00e0 scolastiche e pedagogiche, i colleghi, i critici di architettura che pure mi hanno fatto tanti complimenti: sono stati i ragazzi. Non potr\u00f2, credo, dimenticare il grido di gioia con cui sciamarono dentro, l'entusiasmo con cui presero immediato possesso della attrezzature, degli armadietti, dei porta-abiti\u201d.\nCondominio in piazza Giovanni Perego 7 a Milano.\nL'opera viene progettata tra il 1957 e il 1960 e rappresenta un edificio di 9 piani fuori terra destinati ad appartamenti per il ceto medio, mentre al piano terra sono situati i locali commerciali.\nIl segno distintivo dell'opera \u00e8 rappresentato dal disegno della facciata, in cui l'architetto usa lo schema funzionale delle travi e dei pilastri in cemento armato a vista per creare una partitura del prospetto in abbinamento all'uso dei mattoni pieni in laterizio, che incastonano sulla facciata stessa le bucature.\nDa notare il rastremarsi dei pilastri in facciata che crea il movimento della facciata e infine il segno di rottura rappresentato dalle \"finestre fessura\" presenti dal quinto all'ottavo piano che infrangono la simmetria del prospetto.\nMollificio Bresciano.\nNell'ampliare lo stabilimento del Mollificio bresciano (1968-1981), situato in una valle nei pressi del lago di Garda, Vigan\u00f2 \u00e8 sensibile all'impatto ambientale di un grande impianto industriale: costruisce il grande edificio affossandolo in una conca, in modo da lasciare il piano della copertura alla stessa quota del terreno circostante. Inoltre, \"smaterializza\" il puro volume attraverso l'applicazione di una complessa rete di brise-soleil applicati alla struttura metallica, creando una zona di transizione tra interno ed esterno.\nFacolt\u00e0 di Architettura a Milano.\nLa facolt\u00e0 di architettura al Politecnico di Milano (1970-1985) \u00e8 l'opera pi\u00f9 \"costruttivista\" dell'architetto milanese. Grandi spazi vetrati sono appesi ad uno scheletro d'acciaio proiettato all'esterno sui fronti. Scale e rampe di cemento armato permettono la circolazione nell'edificio. Travi d'acciaio di notevole dimensione compongono nel fronte su strada una grande A. Dominano combinazioni alchemiche di colori quali il nero e il rosso.\nArchivio.\nIl fondo \"Vittoriano Vigan\u00f2\" \u00e8 conservato presso l'Archivio del Moderno dell'Universit\u00e0 della Svizzera italiana di Mendrisio. Questo fondo fu trasferito all'Archivio del Moderno nel 1998, a due anni di distanza dalla scomparsa dell'architetto. La stabilit\u00e0 della sede della sua attivit\u00e0 professionale, che si svolse ininterrottamente presso lo studio di corso Porta Vigentina a partire dal 1947, ha permesso la conservazione integrale dell'archivio. Questo \u00e8 giunto a Mendrisio sostanzialmente integro, eccetto gli schizzi e le relazioni relative alle principali opere di architettura, la documentazione grafica relativa ai lavori di industrial design, tutti i materiali fotografici e una collezione di fascicoli di periodico, conservati dalle eredi. Alcuni materiali grafici e testuali sono stati trasferiti dallo studio milanese a una casa di propriet\u00e0 della famiglia nei pressi di Milano, mentre la documentazione fotografica \u00e8 conservata dalle figlie dell'architetto."}
{"id": "763580", "revid": "767487", "url": "https://it.wikipedia.org/wiki?curid=763580", "title": "La pesca dei pesci rossi", "text": "La pesca ai pesci rossi (\"La P\u00eache aux poissons rouges\" in francese) \u00e8 un film dei fratelli Auguste e Louis Lumi\u00e8re, compreso tra i dieci film che vennero proiettati al primo spettacolo pubblico di cinematografo del 28 dicembre 1895 al Salon indien du Grand Caf\u00e9, al numero 14 del Boulevard des Capucines a Parigi.\nBrevi filmati come questo, che ritraevano bambini e scene di vita familiare, furono da subito molto popolari. Gli interpreti sono Auguste Lumi\u00e8re, fratello di Louis, e la piccola Andr\u00e9e, figlia di Auguste e Marguerite Winkler, che morir\u00e0 poi a 24 anni vittima nel 1918 dell'epidemia di influenza spagnola.\nL'inquadratura \u00e8 frontale. La scena si svolge all'aperto.\nTrama.\nUna bambina, di meno di un anno, retta dal padre, si appoggia a un vaso di vetro trasparente colmo d'acqua dove sono contenuti dei pesci rossi. La bambina cerca di afferrarne qualcuno infilando la manina nell'acqua."}
{"id": "763582", "revid": "1714743", "url": "https://it.wikipedia.org/wiki?curid=763582", "title": "Sancho I di Provenza", "text": "Origini.\nSecondo la \"Ex Brevi Historia Comitum Provinci\u00e6 e familia comitum Barcinonensium\" era figlio ultimogenito della regina d'Aragona e contessa di Sobrarbe e Ribagorza, Petronilla e del principe d'Aragona e conte di Barcellona, Gerona, Osona e Cerdagna, Raimondo Berengario IV che, secondo la \"Ex Brevi Historia Comitum Provinci\u00e6 e familia comitum Barcinonensium\" era figlio del conte di Barcellona, Gerona, Osona e Cerdagna, Raimondo Berengario III e della contessa di Provenza e G\u00e9vaudan, Dolce I, figlia primogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dalle \"Note dell'Histoire G\u00e9n\u00e9rale de Languedoc, Tome II\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.\n&lt;br&gt;Petronilla, secondo la \"Ex Brevi Historia Comitum Provinci\u00e6 e familia comitum Barcinonensium\" era figlia del re d'Aragona e conte di Sobrarbe e Ribagorza, Ramiro II e della moglie, Matilde (o Agnese) di Poitiers (1103-ca. 1160), figlia legittima del duca d'Aquitania e conte di Poitiers, Guglielmo IX (questa tesi \u00e8 sostenuta, sia dal \"Chronicon sancti Maxentii Pictavensis, Chroniques des Eglises d'Anjou\" che dalla \"Ex Gestis Comitum Barcinonensium\", e anche dalla \"Cr\u00f3nica de San Juan de la Pe\u00f1a\". Infine, secondo le \"Europ\u00e4ische Stammtafeln\", vol II, 58 e 76 (non consultate) era figlia illegittima di Guglielmo IX) e vedova del visconte Emerico V di Thouars (questo matrimonio \u00e8 confermato dalla donazione n\u00b0 CXLVII del \"Cartulaire de l'abbaye de la Sainte-Trinit\u00e9 de Tiron, Tome I\", del 1030 circa, fatta unitamente da Emerico e Agnese), che si era dimostrata fertile col suo primo marito, come ci conferma il documento n\u00ba 1159 della \"Chronique de Robert de Torigni, abb\u00e9 de Mont-Saint-Michel, Tome I\", dove la sposa e chiamata Matilde; e la \"Ex Fragmentis Chronicorum Comitum Pictavi\u00e6, Ducum Aquitani\u00e6\" dove la sposa \u00e8 chiamata Matilde (\"Mahauda\"), detta Agnese (\"Agnes dicta\"), che per\u00f2 sostiene, assieme ad altre fonti non primarie che Agnese era la figlia di Guglielmo, signore di Puy-du-Fou.\nBiografia.\nIn un passo delle \"Cr\u00f3nicas navarras\" (Cr\u00f3nicas navarras), viene confermato che Sancho era il quartogenito, in quanto, elencando i figli di Raimondo Berengario IV e Petronilla, viene nominato per quarto (\"don Pedro\u2026el rey don Alfonso, que ovo nombre Rem\u00f3n Belenguer et el conte don Pedro de Proven\u00e7a et el conte don Sancho\"). Sempre le \"Cr\u00f3nicas navarras\" confermano che il primogenito Pietro (Pedro) mor\u00ec giovane e, infatti la \"Ex Brevi Historia Comitum Provinci\u00e6 e familia comitum Barcinonensium\" lo citano come terzogenito, dopo il fratello maggiore Ildefonso (Alfonso), ed il secondo Raimondo (Pietro, poi divenuto Raimondo Berengario).\n[Nell'agosto del 1161, secondo la \"Ex Gestis Comitum Barcinonensium\", suo padre, Raimondo Berengario IV accompagn\u00f2 sino a Torino il nipote, il conte di Provenza Raimondo Berengario II, per richiedere ed ottenere la conferma della contea di Provenza da parte dell'imperatore Federico Barbarossa.Sulla via del ritorno da Torino, a Borgo San Dalmazzo, nel 1162, Raimondo Berengario IV mor\u00ec (la morte di Raimondo Berengario IV \u00e8 riportata anche dagli \"Annales Sancti Victoris Massilienses\").Alla morte di suo padre, Sancho, di circa un anno, non ricevette nessun titolo; andarono tutti ai due fratelli maggiori.\nNel 1168 ricevette, dal fratello Raimondo Berengario, la contea di Cerdagna, molto probabilmente perch\u00e9, dopo aver occupato la Provenza, suo fratello Alfonso II, pur mantenendo il titolo di duca di Provenza, aveva affidato il governo della contea a Raimondo Berengario, che poi ricevette il titolo di conte di Provenza, nel 1173, dopo la morte della legittima erede, Dolce II di Provenza, avvenuta alla fine del 1172 (Dolce mor\u00ec prima del 12 dicembre 1172, perch\u00e9, in quella data, secondo il documento CCXXIX, delle \"Notes de l'Histoire G\u00e9n\u00e9rale de Languedoc, Tome IV\", la nonna, Beatrice conferm\u00f2 nel titolo di contessa di Melgueil, solo sua figlia, Ermessinda e non pi\u00f9 Dolce).\nNel 1176, Sancho aiut\u00f2 il fratello, Raimondo Berengario a conquistare Nizza, togliendola alla repubblica di Genova.\nNel 1181, alla morte del fratello, Raimondo Berengario, assassinato, nei pressi di Montpellier il 5 aprile, come viene ricordato sia dagli \"Ex Gestis Comitum Barcinonensium\", che dagli \"Annales Sancti Victoris Massilienses\", il fratello maggiore, Alfonso II, re d'Aragona, lo invest\u00ec del titolo di conte di Provenza, dove continu\u00f2 la lotta contro il conte di Tolosa, Raimondo V; il documento n\u00ba 182 della \"Gallia Christiana Novissima, Marseille\" inerente a una donazione, datata febbraio 1183 fatta al vescovo di Marsiglia, da Alfonso II e Sancho cita quest'ultimo come conte di Provenza (\u2026\"et Sancius eadem\u2026comes Provincie\").Poi, nel 1185, il fratello Alfonso II intervenne, tolse a Sancho la contea di Provenza e sigl\u00f2 la pace col conte di Tolosa.Sancho venne per\u00f2 compensato con Contea del Rossiglione, mentre la contea di Provenza, nel 1195, fu assegnata al figlio terzogenito (secondo maschio) di Alfonso II, anche lui di nome Alfonso, come ci viene confermato dalla \"Ex Gestis Comitum Barcinonensium\".Alla morte di Alfonso II, nel 1196, la contea di Provenza fu confermata ad Alfonso II di Provenza, mentre la corona d'Aragona and\u00f2 al figlio primogenito di Alfonso II, Pietro II\nNel 1209, alla morte di suo nipote, il conte di Provenza, Alfonso II. L'altro suo nipote, il re d'Aragona, Pietro II nomin\u00f2 Sancho governatore della Provenza e signore della Linguadoca.\nNel 1213, dopo la morte del nipote, Pietro II, nella battaglia di Muret, fu nominato reggente per conto del pronipote, il giovane re d'Aragona e conte di Barcellona, Giacomo I, come lo stesso Giacomo ci conferma nella sua autobiografia \"Historia del rey de Arag\u00f3n Don Jaime I\".\nSecondo la \"Cr\u00f3nica de San Juan de la Pe\u00f1a\", Sancho tenne la reggenza sino a che Giacomo raggiunse la maggior et\u00e0.Non si hanno notizie circa la morte di Sancho, che mor\u00ec nel 1226, lasciando le contee di Cerdagna e Rossiglione al suo unico figlio maschio, Nu\u00f1o.\nMatrimoni e discendenza.\nPrima del 1184, Sancho aveva sposato Ermesinda di Rocabert\u00ed ( \u2020 prima del 1185), figlia di Goffredo di Rocabert\u00ed ed Ermesinda di Vilademuls.Sancho da Ermesinda non ebbe figli.\nPrima del 1185, Sancho spos\u00f2, in seconde nozze, Sancha N\u00fa\u00f1ez de Lara ( \u2020 1210), figlia di Nu\u00f1o P\u00e9rez de Lara (come ci conferma la \"Ex Gestis Comitum Barcinonensium\"), alfiere del re di Le\u00f3n e Castiglia Alfonso VII l'Imperatore e di Teresa Fern\u00e1ndez de Traba, figlia illegittima di Ferdinando P\u00e9rez de Traba Conte di Trast\u00e1mara.Sancho da Sancha ebbe due figli:"}
{"id": "763586", "revid": "1543377", "url": "https://it.wikipedia.org/wiki?curid=763586", "title": "Wat Arun", "text": "Il Wat Arun (in thai: \u0e27\u0e31\u0e14\u0e2d\u0e23\u0e38\u0e13, \"Tempio dell'Alba\") \u00e8 un complesso di templi buddhisti (\"wat\") di Bangkok, in Thailandia. Si trova nel distretto di Bangkok Yai, nel popoloso quartiere di Thonburi sulla riva destra del fiume Chao Phraya. Il suo nome completo \u00e8 \"Wat Arunratchawararam Ratchaworamahavihara\" (in thai: \u0e27\u0e31\u0e14\u0e2d\u0e23\u0e38\u0e13\u0e23\u0e32\u0e0a\u0e27\u0e23\u0e32\u0e23\u0e32\u0e21\u0e23\u0e32\u0e0a\u0e27\u0e23\u0e21\u0e2b\u0e32\u0e27\u0e34\u0e2b\u0e32\u0e23 ). Viene chiamato anche \"Tempio dell'alba\" per i meravigliosi effetti cromatici che le prime luci del mattino gli conferiscono.\nArchitettura.\nNumerosi sono gli edifici e le statue presenti nel complesso, costruite in tempi e stili diversi.\nPrang.\nLa pi\u00f9 notevole costruzione del Wat Arun \u00e8 la centrale guglia istoriata (\"Prang\") costruita in stile khmer con mattoni stuccati adornati da migliaia di pezzi di porcellana cinese multicolore. Su ognuno dei quattro lati del Prang vi sono ripide scale di accesso alle due terrazze che cingono la torre per intero; nella terrazza inferiore si trovano una serie di cariatidi raffiguranti le divinit\u00e0 protettrici Yak\u1e63a, sopra alle quali sono scolpite scene di vita del Buddha intervallate da nicchie contenenti statue dei \"Kinnara\" (creature della mitologia induista e buddhista met\u00e0 uomo e met\u00e0 uccello).\nLe cariatidi della terrazza superiore sono scimmie, presenti nel poema epico siamese Ramakien, che a loro volta portano altri Kinnara. All'ultimo livello, sopra la seconda terrazza, sono presenti quattro nicchie contenenti statue del dio guerriero ind\u00f9 Indra, che cavalca il mitologico elefante a tre teste Erawan. La sommit\u00e0 della torre reca un \"tridente\" a sette punte che secondo molte fonti rappresenta una versione siamese del trishula, arma del dio ind\u00f9 Shiva.\nL'edificio originale fu costruito ai tempi di Ayutthaya ed era alto 16 metri. Rama II decise di elevarlo ma i lavori furono completati durante il regno di Rama III. La struttura adesso misura 81 metri.\nPrang minori.\nIl basamento su cui fu costruito il Prang principale \u00e8 di forma circolare ed ha un diametro di 234 metri. Su di esso, ai quattro angoli della struttura centrale, sono stati costruiti quattro Prang pi\u00f9 piccoli decorati, come il Prang principale, da un mosaico di conchiglie e cocci di porcellana, era questo sgargiante tipo di decorazione molto di moda ai tempi di Rama III. La statua nella nicchia di ognuno dei quattro Prang minori raffigura il Dio dei venti Phra Phai a cavallo. Anche questi Prang recano il \"tridente\" di Shiva sulla sommit\u00e0.\nSala dell'Ordinazione.\nA nord del prang si trova il tempio principale \"Phra Ubosot\", la Sala dell'Ordinazione, fatto costruire all'inizio del XIX secolo durante il regno di Rama II. Si dice che la principale statua del Buddha al suo interno sia stata eseguita dallo stesso re. Ai suoi piedi sono seppellite le ceneri del monarca. Sulle pareti vi sono affreschi della vita di Buddha e delle sue precedenti incarnazioni. Il tetto, in tegole verdi ed arancioni, \u00e8 costruito nel tradizionale stile di Ayutthaya. A presidiare l'entrata principale ci sono due gigantesche statue raffiguranti i mitologici spiriti protettori Yak (in lingua thai \u0e22\u0e31\u0e01\u0e29\u0e4c), decorate con ceramiche e stucchi dipinti con chine di diversi colori. Intorno al padiglione c'\u00e8 un chiostro in muratura che contiene una lunga fila di statue di Buddha seduto nella posizione \"Bhumisparsamudra\".\nTempli minori.\nAd est del Prang principale ci sono due edifici: uno \u00e8 chiamato \"Bot noi\" (piccolo Ubosot), fu costruito ai tempi di Thonburi ed era la precedente sala dell'ordinazione, al suo interno \u00e8 ancora conservato il letto in teak sul quale giaceva re Taksin quando si ritirava nel tempio a meditare; l'altro edificio \u00e8 detto \"Vihan Noi\" (piccolo tempio) ed \u00e8 stato costruito nel periodo di Ayutthaya. Dietro a questi due templi si trova il campanile costruito in stile cinese.\nTempio principale.\nA ovest del Prang si trova il \"Vihan\" principale che \u00e8 il tempio dove fu custodito il Buddha di Smeraldo durante il regno di Taksin. Fu fatto costruire dallo stesso monarca e ristrutturato al tempo di Rama II. Al suo interno vi sono due sacre statue di Buddha.\nAltri edifici.\nSulla riva del fiume, sono presenti 6 padiglioni (sala) in stile cinese aperti sui lati, costruiti con granito verde che sono attracchi per le imbarcazioni. Il \"Mondop\", tempio colonnato aperto sui quattro lati adornato da pezzi di porcellana colorata, fu fatto costruire da Rama III e contiene una miniatura raffigurante l'impronta di Buddha. Il padiglione davanti alla Sala dell'Ordinazione vicino al fiume \u00e8 situato in un bellissimo giardino pieno di statue sacre, ed \u00e8 dedicato alla memoria di due monaci che morirono dandosi fuoco nel tentativo di raggiungere il nirvana\nStoria.\nIl tempio fu costruito durante il Regno di Ayutthaya e fu originariamente chiamato \"Wat Makok\" (Il Tempio dei frutti dell'Elaeocarpus hygrophilus, molto simili alle olive). Nell'era successiva, in cui Thonburi era capitale, il sovrano Taksin ne cambi\u00f2 il nome in \"Wat Chaeng\" e lo destin\u00f2 a cappella reale, costruendovi a fianco il Palazzo Reale Wang Derm, nonch\u00e9 a sacro luogo di conservazione della veneratissima statua del Buddha di Smeraldo, il palladio della monarchia siamese. La statua fu poi spostata nel Wat Phra Kaew all'interno delle mura di recinzione del nuovo Grande Palazzo Reale nel 1784, quando re Rama I trasfer\u00ec la capitale da Thonburi a Bangkok, che fino ad allora era stato un piccolo villaggio sulla sponda opposta del fiume. Nel 1972 la provincia di Thonburi fu assorbita dalla zona a statuto speciale di Bangkok.\nIl re che segu\u00ec, Rama II, cambi\u00f2 il nome in \"Wat Arunratchatharam\". Ristabil\u00ec la struttura alle funzioni di tempio, e fece elevare il prang centrale, un lavoro che fu ultimato sotto il regno di Rama III. Il re Rama IV diede al tempio il nome definitivo di \"Wat Arunratchawararam\". Altri lavori di ristrutturazione si ebbero durante il regno di Rama V (1868-1910) e nel 1980, in vista del bicentenario della fondazione di Bangkok. Un nuovo radicale intervento di manutenzione fu condotto tra il 2013 e il 2017, durante il quale furono sostituite molte delle piastrelle originali del prang e la finitura fu fatta con intonaco in calce, che sostitu\u00ec anche predecedenti intonacature in cemento.\nSimbologia.\nIl prang centrale simboleggia il monte Meru, che nella cosmologia induista rappresenta il centro dell'universo. Le torri satellite rappresentano i quattro continenti e sono dedicate al dio dei venti, Phra Phai.\nGli \"Yak\" guardiani all'entrata della Sala dell'Ordinazione sono divinit\u00e0 protettrici presenti nel Ramakien, la versione siamese del R\u0101m\u0101ya\u1e47a indiano, e nello stesso Ramayana: quello bianco \u00e8 chiamato \"Sahassateja\" e quello verde \"Tasakanth\". Sono chiamati Yak Wat Cheng e sono considerati i mortali nemici dei corrispondenti Yak Wat Po situati nel Wat Po, sull'altra sponda del fiume.\nLetteratura.\nIl Wat Arun d\u00e0 il nome al romanzo \"Il tempio dell'alba\", scritto nel 1970 dal giapponese Yukio Mishima."}
{"id": "763587", "revid": "1543377", "url": "https://it.wikipedia.org/wiki?curid=763587", "title": "Collettivismo", "text": "Collettivismo \u00e8 un termine per indicare una visione di tipo morale, politica o sociale che enfatizza l'interdipendenza di ogni essere umano all'interno di un gruppo collettivo e la priorit\u00e0 delle finalit\u00e0 di gruppo sulle finalit\u00e0 individuali. I collettivisti si focalizzano sui concetti di comunit\u00e0 e societ\u00e0. \nLe basi filosofiche del collettivismo sono collegate all'olismo o all'organicismo, la visione secondo la quale l'intero \u00e8 maggiore della somma delle sue parti. Specificamente, una societ\u00e0 nel suo intero pu\u00f2 essere vista come portatrice di un maggior significato o valore rispetto agli individui separati che la compongono. Il collettivismo \u00e8 largamente inteso in opposizione all'individualismo. In particolare queste due visioni sono spesso combinate in sistemi.\nPolitica.\nIl contratto sociale di Jean-Jacques Rousseau \u00e8 considerato un esempio di filosofia politica collettivista, secondo la quale la societ\u00e0 umana \u00e8 organizzata sulla linea di un implicito Contratto Sociale tra i suoi membri, e che i termini di questo contratto (i poteri di governo, i diritti e le responsabilit\u00e0 dei singoli cittadini, etc.) sono decisi dalla volont\u00e0 generale - il che significa dalla volont\u00e0 popolare. Il popolo \u00e8 rappresentato dal governo; essenzialmente il governo decide ci\u00f2 che \u00e8 giusto per il cittadino.\nQuesta idea ha ispirato i primi filosofi socialisti e comunisti come Karl Marx.\nSociet\u00e0 collettiviste.\nEsistono vari esempi di societ\u00e0 che hanno caratterizzato se stesse o sono state caratterizzate dall'esterno come \"collettiviste\".\nDa una parte ci sono i governi socialisti, che hanno spesso nazionalizzato la maggior parte dei settori economici, in particolare l'agricoltura, con l'eccezione di Cuba. Si considerano spesso forme di collettivismo anche quelle della Germania nazista e dell'Italia fascista, quest'ultima ha posto l'accento sulla \"lotta dei popoli\" in chiave nazionalista anzich\u00e9 sulla lotta di classe. Dall'altra parte esistono forme di collettivismo non statalizzate, come i kibbutz israeliani (comunit\u00e0 all'interno della quale il cittadino vive e lavora senza forme di propriet\u00e0 privata).\nMolti movimenti politici come il nazionalsocialismo, il comunismo, il fascismo e il socialismo sono considerate collettiviste in quanto enfatizzano il ruolo dello Stato rispetto al ruolo dell'individuo.\nLa democrazia, con la sua enfasi sulle nozioni di contratto sociale e la volont\u00e0 collettiva dei cittadini, \u00e8 stata talvolta definita come una forma di collettivismo politico.\nUn sistema collettivista (o a economia pianificata) \u00e8 stato realizzato nella ex Unione Sovietica, in conseguenza della rivoluzione avvenuta nel 1917 grazie alla quale la Russia si trasform\u00f2 in uno Stato comunista.\nLe caratteristiche pi\u00f9 importanti di questo sistema sono le seguenti:"}
{"id": "763589", "revid": "1632387", "url": "https://it.wikipedia.org/wiki?curid=763589", "title": "Digiuno (intestino)", "text": "Il digiuno (lat. \"jejunum\") \u00e8 la sezione centrale dell'intestino tenue, preceduto dal duodeno e seguito dall'ileo nella maggior parte dei vertebrati superiori, inclusi i mammiferi, i rettili e gli uccelli. Nei pesci, la divisione dell'intestino tenue non \u00e8 cos\u00ec definita e al posto di digiuno si adotta il termine intestino medio.\nIl digiuno si trova nel quadrante addominale superiore sinistro, medialmente all'ala iliaca. Il confine tra duodeno e digiuno \u00e8 generalmente definito dalla flessura duodeno-digiunale ed \u00e8 attaccato al centricolo (vedi stomaco) dal legamento di Treitz. La divisione tra il digiuno e l'ileo non \u00e8 anatomicamente distinta.\nNegli uomini adulti l'intestino tenue \u00e8 lungo tra i 5,5 ed i 6 metri, dei quali 2,5 sono costituiti dal digiuno.\nStruttura.\nLa superficie interna del digiuno, la sua membrana mucosa, \u00e8 ricoperta di estroflessioni chiamate villi intestinalli, che aumentano l'area superficiale disponibile per l'assorbimento di sostanze nutritive contenute nell'intestino. Le cellule epiteliali che formano i villi a loro volta presentano ulteriori microvilli. Il trasporto di sostanze nutritive attraverso l'epitelio di digiuno ed ileo comprende il trasporto passivo di fruttosio ed il trasporto attivo di amminoacidi, piccoli peptidi, vitamine e gran parte del glucosio. I villi intestinali del digiuno sono pi\u00f9 lunghi che nel duodeno o nell'ileo.\nIl pH del digiuno \u00e8 generalmente compreso tra 7 e 9 (neutro o lievemente alcalino).\nIl digiuno e l'ileo sono sospesi dal mesentere che ha la funzione di conferire all'intestino mobilit\u00e0 nell'addome.\nIl digiuno presenta numerose valvole conniventi, che diminuiscono progressivamente fino a scomparire nelle ultime anse ileali. Contiene anche muscoli lisci circolari e longitudinali che aiutano a spostare il cibo, mediante un processo noto come peristalsi.\nIstologia.\nIl digiuno contiene poche ghiandole di Brunner (trovate nel duodeno) e placche di Peyer (trovate nell'ileo). Tuttavia, sono presenti alcuni linfonodi ghiandolari sospesi nel suo mesentere. Il digiuno \u00e8 dotato di grandi pieghe circolari nella sottomucosa che aumentano la superficie per l'assorbimento dei nutrienti.\nDifferenze tra digiuno ed ileo.\nNon c'\u00e8 una linea di demarcazione netta tra digiuno ed ileo. Esistono tuttavia delle differenze tra i due.\nFunzione.\nIl rivestimento del digiuno \u00e8 specializzato nell'assorbimento, da parte degli enterociti, delle particelle nutritive precedentemente digerite dagli enzimi nel duodeno. Una volta assorbiti, i nutrienti (ad eccezione del grasso, che passa alla linfa) passano dagli enterociti nella circolazione enteroepatica e penetrano nel fegato attraverso la vena porta epatica.\nEtimologia.\nIl suo nome \u00e8 dovuto al fatto che a causa del rapido passaggio del cibo al suo interno, risulta spesso vuota da ingesti, in seguito alla morte: la peristalsi \u00e8 infatti molto pi\u00f9 veloce che nell'ileo."}
{"id": "763590", "revid": "123361092", "url": "https://it.wikipedia.org/wiki?curid=763590", "title": "Link\u00f6ping", "text": "Link\u00f6ping (: //) \u00e8 una citt\u00e0 della Svezia meridionale, con abitanti (2010). \u00c8 capoluogo della omonima municipalit\u00e0, che ha una popolazione di abitanti.\nLink\u00f6ping \u00e8 il centro di un'antica regione culturale (\u00d6sterg\u00f6tland) e ha celebrato il 700\u00ba anniversario nel 1987. Oggi la citt\u00e0 \u00e8 conosciuta soprattutto per la sua universit\u00e0 e le sue industrie ad alta tecnologia. Celebre \u00e8 la skyline cittadina, dominata dalla torre della cattedrale, visibile a lunga distanza.\nLa citt\u00e0 \u00e8 situata a sud del lago di Roxen (che fa parte dello storicamente importante percorso d'acqua in cui rientrano anche il Motala str\u00f6m e il canale G\u00f6ta) e si trova precisamente dove la strada principale da Stoccolma verso Helsingborg attraversa il fiume St\u00e5ng\u00e5n (e il canale di Kinda). Questa strada faceva parte dell'Eriksgata, il tragitto che il neoeletto re doveva percorrere in base alle leggi medievali svedesei. Nel XX secolo venne prima ribattezzata Riksettan (strada statale n. 1), mentre ora \u00e8 chiamata E4 ed \u00e8 stata deviata per passare al di fuori della citt\u00e0, sul lato nord. Contribuisce ulteriormente all'eccellente comunicazione di Link\u00f6ping la sua posizione sulla linea ferroviaria meridionale principale, che collega la citt\u00e0 a Stoccolma, a Malm\u00f6 e a Copenaghen, la capitale danese. Appena fuori dal centro c'\u00e8 anche il piccolo aeroporto di Link\u00f6ping SAAB.\nMonumenti e luoghi d'interesse.\nDuomo.\nLa citt\u00e0 \u00e8 dominata dalla torre del duomo, alta ben 107 metri, che spicca altissima sopra le basse costruzioni circostanti. La chiesa \u00e8 un perfetto esempio di stile gotico, stile che poi ha condizionato un po' tutta la citt\u00e0. In tempi passati si \u00e8 discusso come le case troppo alte potessero modificare, danneggiandola, la silhouette della citt\u00e0. La discussione pi\u00f9 violenta \u00e8 stata quella riguardante la Drottningstornet (torre della regina), che conta ben diciassette piani.\nMunicipio.\nIl municipio di colore giallo fu originariamente costruito per ospitare degli ambienti scolastici e si trova vicino al duomo. Nella stessa quadra ci sono anche il castello di Link\u00f6ping e il vescovato, che \u00e8 la residenza del vescovo della contea.\nNegli anni cinquanta e sessanta la citt\u00e0 decise di creare una \"vecchia Link\u00f6ping\", dove furono spostate vecchie costruzioni in legno per creare un quartiere in vecchio stile.\nLa citt\u00e0 \u00e8 sede di diverse costruzioni interessanti, come il Frimurarhotellete il Miljonpalatset. A partire dal 2000 sono state costruite diversi edifici di interesse architettonico: tra queste la Link\u00f6pings stifts- och landsbibliotek, Drottningtornet, Mj\u00e4rdevi Center e Cloetta Center, tutte in stile moderno.\nTra i parchi della citt\u00e0 vanno citati il Tr\u00e4dg\u00e5rdsf\u00f6reningen, proprio al centro della citt\u00e0, Rydsskogen e il Vallaskogen, quest'ultimo anche riserva naturale.\nUniversit\u00e0.\nLink\u00f6ping \u00e8 una delle pi\u00f9 grandi citt\u00e0 universitarie svedesi. All'Universit\u00e0 di Link\u00f6ping studiano oggi circa studenti. Una parte di loro studia nel campus di Norrk\u00f6ping, una citt\u00e0 limitrofa. Il Campus US \u00e8 dedicato all'ambito medico, mentre le altre facolt\u00e0 sono riunite nel Campus Valla, il principale dell'universit\u00e0.\nEconomia.\nLink\u00f6ping \u00e8 sede di diverse aziende importanti, la maggior parte delle quali a interesse tecnologico; la pi\u00f9 grande \u00e8 la Saab, che d\u00e0 lavoro a persone (settembre 2003). Il centro di ricerca Ericsson per la telefonia GSM si trova in citt\u00e0 e vi lavorano cento persone (settembre 2003). Ci sono tante altre industrie in citt\u00e0, tra le quali Arla e Scan.\nInfrastrutture e trasporti.\nL'aereo come mezzo di comunicazione \u00e8 sempre stato importante per Link\u00f6ping, dove l'industria SAAB ha avuto una forte influenza. La citt\u00e0 conta due aeroporti, quello civile molto vicino alla citt\u00e0 e quello militare.\nIl collegamento ferroviario ad alta velocit\u00e0 tra Stoccolma e Malm\u00f6 passa anche dalla stazione centrale di Link\u00f6ping: grazie a questo collegamento \u00e8 possibile raggiungere in tempi brevi sia la capitale svedese sia quella danese, Copenaghen. Da Link\u00f6ping \u00e8 possibile raggiungere tramite il treno anche Kalmar e V\u00e4stervik.\nL'autostrada E4 passa a nord della citt\u00e0 e ha tre uscite: ovest, nord ed est.\nIl G\u00f6ta kanal scorre a circa 10 chilometri a nord della citt\u00e0.\nSport.\nLe principali squadre della citt\u00e0 si distinguono nella pallavolo (\"Team Valla/LiU\") e nell'hockey su ghiaccio (Link\u00f6pings HC, o \"Cluben\" come viene chiamato da qualche fan). Il Link\u00f6pings FC, gioca nella massima divisione di calcio femminile svedese e ha vinto la coppa di Svezia nel 2006. Un'altra squadra di calcio della citt\u00e0 \u00e8 Link\u00f6pings FF, che milita in divisioni inferiori."}
{"id": "763591", "revid": "123677605", "url": "https://it.wikipedia.org/wiki?curid=763591", "title": "Haryana", "text": "Haryana (hindi: \u0939\u0930\u093f\u092f\u093e\u0923\u093e; punjabi: \u0a39\u0a30\u0a3f\u0a06\u0a23\u0a3e; ) \u00e8 uno Stato dell'India settentrionale.\nGeografia fisica.\nLo Stato di Haryana confina a nord-ovest con il Punjab, a nord-est con l'Himachal Pradesh, ad est con l'Uttaranchal, l'Uttar Pradesh e con il territorio di Delhi, confina a sud ed a ovest confina il Rajasthan.\nIl territorio \u00e8 prevalentemente pianeggiante. \u00c8 delimitato a oriente dal fiume Yamuna che, scorrendo da nord a sud, segna tutto il confine orientale a eccezione dell'area occupata dal territorio di Delhi. Numerosi affluenti del fiume Yamuna scorrono nella pianura centrale dello Stato. A occidente scorre verso sud-ovest il fiume Ghaggar. L'area sud-occidentale presenta un territorio semi-arido. Il territorio montuoso \u00e8 relegato al nord-est, dove si eleva la catena del Siwalik, e a sud, dove si elevano le propaggini settentrionali delle colline Arawalli.\nLo Stato ospita i parchi nazionali di Kalesar e Sultanpur.\nStoria.\nIl Mah\u0101bh\u0101rata, poema epico indiano, cita diverse localit\u00e0 nell'attuale Stato di Haryana. Tra queste, il distretto di Kurukshetra, in cui si svolse l' omonima guerra.\nDurante la dominazione britannica, gran parte del territorio si trovava nella provincia del Punjab.\nLo Stato attuale nasce il 1\u00ba novembre del 1966, con la separazione della parte meridionale del Punjab, a maggioranza hindi, dal resto della regione. Chandigarh, sul confine di due Stati, fu scelta quale capitale di entrambi, acquisendo lo status di Territorio dell'Unione.\nReligione e lingue.\nAl censimento del 2001, lo Stato contava abitanti. La religione predominante \u00e8 quella induista, praticata dal 78% della popolazione. Seguono i sikh con il 18% e i musulmani con il 4%. \nLe lingue ufficiali sono l'hindi e il punjabi.\nGeografia antropica.\nSuddivisioni amministrative.\nLo Stato \u00e8 suddiviso in 4 divisioni amministrative (Ambala, Rohtak, Gurgaon, Hisar) e in 21 distretti.\nI distretti sono:\nEconomia.\nL'agricoltura impiega ancora oltre l'80% della forza lavoro. Tra le colture principali vi sono il riso, il grano, il cotone e la canna da zucchero.\nImportante \u00e8 l'allevamento bovino e dei bufali per la produzione di latte.\nLo Stato ha una industria particolarmente sviluppata nel settore tessile (lanifici e cotonifici) e nel settore meccanico dove primeggiano la Maruti Udyog nella produzione di autovetture e l'Hero Honda nella produzione di motocicli. \nAltre industrie meccaniche producono macchinari per l'agricoltura e biciclette. L'information technology sta avendo un notevole sviluppo negli ultimi anni. \nAltri settori industriali importanti riguardano l'industria elettronica e per produzione di strumenti scientifici, la produzione di cemento, acciaio, vetro, carta, pneumatici e la raffinazione del petrolio."}
{"id": "763592", "revid": "256896", "url": "https://it.wikipedia.org/wiki?curid=763592", "title": "Commissione Garanzia Sciopero", "text": ""}
{"id": "763594", "revid": "2229192", "url": "https://it.wikipedia.org/wiki?curid=763594", "title": "Achille Castiglioni", "text": "Biografia.\nFiglio dello scultore Giannino e di Livia Bolla, si laure\u00f2 al Politecnico di Milano nel 1944; dopo la laurea lavor\u00f2 nello studio dei fratelli maggiori Livio (1911-1979) e Pier Giacomo (1913-1968) in piazza Castello a Milano, dedicandosi a progetti di urbanistica, architettura, mostre, esposizioni e product design. Nel 1944 partecipa, insieme ai fratelli, alla VII Triennale di Milano. Il design di Achille Castiglioni \u00e8 sempre stato improntato a una ricerca di funzionalit\u00e0, anche attraverso il riuso funzionale di oggetti gi\u00e0 presenti nella produzione. Nel 1956 fu tra i fondatori dell'ADI, Associazione per il disegno industriale.\nNegli anni 1952-1953 si occupa della ricostruzione postbellica del Palazzo della Societ\u00e0 per le Belle Arti ed Esposizione Permanente di Milano. Tra il 1955 e il 1979 vince sette premi \"Compasso d'oro\", l'ultimo lo vince nel 1979 per la lampada Parentesi progettata insieme a Pio Manz\u00f9. Alla Triennale vince numerosi premi: nel 1947 una \"Medaglia di bronzo\", nel 1951 e nel 1954 un Gran Premio, nel 1957 una \"Medaglia d'argento\" e una \"Medaglia d'oro\", nel 1960 una \"Medaglia d'oro\" e nel 1963 un'altra \"Medaglia d'argento\".\nFin da bambino Castiglioni era attento alla forma e al funzionamento degli oggetti in cui si imbatteva, a partire naturalmente dai giocattoli; nel tempo ha raccolto centinaia di oggetti che assumono i contorni di \u201cobject trouv\u00e9s\u201d quasi tutti privi di valore solo perch\u00e9 la loro forma lo incuriosiva e presso il suo studio, oggi fondazione Achille Castiglioni, visitabile in Piazza Castello 27 a Milano, \u00e8 possibile trovare la sua raccolta di oggetti anonimi divisa per tipologie all\u2019interno di vetrinette come ad esempio le forbici, occhiali e molto altro.\nDal 1971 presiede il corso di \"Progettazione artistica per l'industria\" presso la Facolt\u00e0 di Architettura del Politecnico di Torino. Dal 1980 al 1993 \u00e8 professore ordinario di \"Disegno industriale\" al Politecnico di Milano . Si ricordano i design di sedie come \"Mezzadro\" e \"Sella\" (1957), la poltrona \"Sanluca\" (1959), la lampada da scrivania \"Tubino\" (1951), la lampada da terra \"Luminator\" (1955), la lampada da terra \"Arco\" (1962) prodotta da Flos, la lampada da tavolo \"Taccia\" (1962), il sedile \"Allunaggio\" (1962) e la lampada da terra \"Toio\".\nQuattordici delle sue principali opere sono presenti al MOMA di New York dove, nel 1997, curatrice Paola Antonelli, venne realizzata la pi\u00f9 grande retrospettiva mai dedicata da quel museo ad un designer italiano. Oltre al museo statunitense, altre importanti gallerie espongono le sue opere tra cui: Victoria and Albert Museum di Londra, Kunstgewerbe Museum di Zurigo, Staatliches Museum fur Angewandte Kunst di Monaco, Museo del Design di Prato, Uneleckoprumyslove Museo di Praga, Israel Museum di Gerusalemme, The Denver Art Museum, Vitra Design Museum di Weil am Rhein, Angewandte Kunst Museum di Amburgo e di Colonia.\nAchille Castiglioni in coppia con il fratello Pier Giacomo ha progettato oggetti di produzione seriale per aziende come: Kartell, Zanotta, FLOS, Bernini, Siemens, Knoll, Poggi, Lancia, Ideal Standard, Arflex, Alessi. \u00c8 morto il 2 dicembre 2002, all'et\u00e0 di 84 anni, in seguito ai postumi di una caduta accidentale nel suo studio di Piazza Castello a Milano.\nCos\u00ec come il fratello Livio, \u00e8 stato sepolto nel cimitero di Chiaravalle, ove i resti sono poi stati raccolti in una celletta.\nArchivio.\nL'archivio Achille Castiglioni, conservato presso lo Studio Museo Achille Castiglioni \u00e8 costituito da 191 progetti di architettura, 484 progetti di allestimenti e 290 progetti di industrial design conservati in 313 tubi, 336 scatole e 12 cassetti per un totale di circa 11.500 tra disegni tecnici e schizzi a mano libera. L'archivio comprende, inoltre, 130 modelli plastici, 70 scatole e 5 cassetti contenenti circa 13.000 fotografie, 57 scatole contenenti circa 10.000 diapositive, 408 scatole contenenti circa 6.500 lastre di vetro e negativi. Sono, infine, conservati 53 videocassette, 77 DVD, 15 audiocassette, 2.300 circa estratti di riviste, 2.220 circa libri, 1.843 cataloghi, e 868 oggetti d'uso anonimi raccolti da Achille Castiglioni."}
{"id": "763611", "revid": "729019", "url": "https://it.wikipedia.org/wiki?curid=763611", "title": "Isola Stewart", "text": "Stewart, conosciuta anche col nome M\u0101ori Rakiura, con i suoi 1680\u00a0km\u00b2 \u00e8 la terza isola per estensione della Nuova Zelanda. Si trova 39 chilometri pi\u00f9 a sud rispetto all'Isola del Sud, da cui \u00e8 separata dallo stretto di Foveaux. La popolazione residente \u00e8 di sole 381 persone, la maggior parte delle quali vive nell'insediamento di Oban.\nStoria.\nL'esploratore britannico James Cook fu il primo europeo ad avvistare l'isola, nel 1770, ma pensando che facesse parte dell'Isola del Sud la denomin\u00f2 \"South Cape\". Solo nel 1809 l'isola venne cartografata accuratamente da William W. Stewart, un cacciatore di balene e navigatore col cui nome venne poi battezzata l'isola.\nIl nome Maori dell'isola Stewart, \"Te Punga o Te Waka a Maui\", la posiziona direttamente al centro della mitologia di quella popolazione. Si pu\u00f2 infatti tradurre come \"l'ancora di pietra della canoa di M\u0101ui\", con riferimento alla leggenda secondo la quale M\u0101ui e i suoi fratelli, mentre erano a bordo della loro canoa (l'Isola del Sud), pescarono e fecero affiorare in superficie un grosso pesce (l'Isola del Nord).\nRakiura \u00e8 il nome Maori pi\u00f9 noto e pi\u00f9 comunemente usato; la parola pu\u00f2 essere tradotta con \"cieli incandescenti\", forse un riferimento ai tramonti per cui l'isola \u00e8 famosa, o forse al fenomeno dell'aurora australe, che si verifica alle latitudini pi\u00f9 meridionali.\nPer alcuni, il nome Rakiura deriva dall'abbreviazione dell'espressione \"Te Rakiura a Te Rakitamau\", cio\u00e8 \"il grande rossore di Rakitamau\", con riferimento ad un'altra leggenda M\u0101ori: un capo che risiedeva sull'isola, chiamato Rakitamau, era sposato ad una giovane donna; quando questa si ammal\u00f2 gravemente, implor\u00f2 il marito di prometterle che lui avrebbe sposato la cugina di lei; dopo la morte della moglie, Rakitamau pass\u00f2 lo Stretto Foveaux per andare sull'Isola del Sud, dove risiedeva la cugina, ma scopr\u00ec che ella era gi\u00e0 sposata. Il conseguente imbarazzo gli provoc\u00f2 un grande rossore, da cui la leggenda deriverebbe il nome dell'isola.\nGeografia.\nCirca l'85% della superficie dell'isola (157.000 ettari) fa parte del Parco nazionale Rakiura istituito nel 2002.\nLa parte settentrionale dell'isola \u00e8 dominata dalla vallata paludosa del Freshwater River, che sorge vicino alla costa nord-occidentale e scorre fino a sfociare a sudest nella grande insenatura di Paterson Inlet. Il rilievo pi\u00f9 elevato dell'isola \u00e8 costituito dal Monte Anglem, alto 979 metri.\nLa parte meridionale dell'isola \u00e8 pi\u00f9 uniforme, con piccoli rilievi che vanno verso sud a partire dal Rakeahua River. Il punto pi\u00f9 meridionale di questa piccola catena \u00e8 il Monte Allen, alto 750 metri. La parte sud-orientale \u00e8 pi\u00f9 pianeggiante, mentre a sudovest si trova South West Cape, il punto pi\u00f9 meridionale delle 3 isole principali che compongono la Nuova Zelanda.\nMason Bay, sulla costa occidentale, \u00e8 una delle rarissime spiagge sabbiose dell'isola (le altre sono quasi tutte costituite da pietrisco); \u00e8 stata avanzata l'ipotesi che si sia formata in seguito ad un impatto meteorico nel Mar di Tasman.\nIntorno a Stewart Island si trovano numerose altre isole, tre di dimensioni ragguardevoli e le altre poco pi\u00f9 di scogli. Le pi\u00f9 grandi sono Ruapuke Island (nello Stretto Foveaux, 32 chilometri a nordest di Oban), Codfish Island (vicino alla costa nordoccidentale) e Big South Cape Island (al largo di South West Cape).\nInsediamenti.\nCome gi\u00e0 accennato, l'unica citt\u00e0 di Stewart \u00e8 Oban, costruita sulla Half Moon Bay. Un precedente insediamento, \"Point Pegasus\", si trovava sulla costa meridionale dell'isola. Oggi \u00e8 disabitato ed \u00e8 raggiungibile solo via nave o con un difficile trekking.\nComunicazioni ed economia.\nC'\u00e8 un servizio regolare di traghetti che collega Oban con Bluff e un servizio aereo con l'aeroporto di Invercargill. Gli aerei atterrano sulla spiaggia di Mason Bay.\nL'industria principale di Stewart Island \u00e8 la pesca, anche se una parte dell'economia dell'isola si basa su turismo, silvicoltura e agricoltura.\nGoverno.\nL'isola fa parte della regione neozelandese di Southland anche se, come per altre isole, gode di alcuni privilegi.\nFauna.\nL'isola ospita molte specie di uccelli, che prosperano grazie all'isolamento di Stewart Island ed alla mancanza di predatori. Fra questi vi sono i cacap\u00f2, i weka, i caca, albatri, pinguini, kiwi australi e i rari testa gialla. Sull'isola \u00e8 presente anche una numerosa popolazione di cervi della Virginia, soprattutto nelle zone costiere, mentre nelle aree interne vi \u00e8 una popolazione meno numerosa di cervi europei. \nNelle sue acque risiede un gruppo di squali bianchi e non \u00e8 difficile avvistare squali spinaroli e pinnipedi del genere Arctocephalus forsteri.\nAnomalia geomagnetica.\nA causa di un'anomalia nei contorni magnetici, l'isola \u00e8 posizionata in modo eccellente per poter osservare il fenomeno delle aurore australi, che in teoria si dovrebbe verificare pi\u00f9 a sud."}
{"id": "763614", "revid": "647919", "url": "https://it.wikipedia.org/wiki?curid=763614", "title": "Stewart (isola - Nuova Zelanda)", "text": ""}
{"id": "763616", "revid": "869733", "url": "https://it.wikipedia.org/wiki?curid=763616", "title": "L'Uomo Tigre", "text": " \u00e8 un manga scritto da Ikki Kajiwara e illustrato da Naoki Tsuji. Venne pubblicato in Giappone dal 1968 al 1971 dalla casa editrice K\u014ddansha.\nDal manga sono state poi tratte tre serie televisive anime, prodotte da Toei Animation e destinate a un pubblico adulto: la prima del 1969, la seconda del 1981 e la terza del 2016.\nEntrambe le versioni dell'opera, manga e anime, hanno riscosso un grande successo. Nel 2013 \u00e8 uscito \"Tiger Mask\", un film live action basato sulla serie. La popolarit\u00e0 del personaggio in Giappone fu tale da spingere diverse federazioni di wrestling a creare delle \"gimmick\" di Tiger Mask ispirate al personaggio del fumetto. Nel corso degli anni si sono verificate in Giappone donazioni e regali anonimi destinati a orfanotrofi, firmati con il nome di Naoto Date.\nTrama.\nNaoto Date \u00e8 un orfano cresciuto dopo la fine della seconda guerra mondiale. Un giorno, facendo visita a uno zoo insieme ai compagni di orfanotrofio, alla vista della gabbia con i grandi felini capisce di voler diventare forte come una tigre per combattere le ingiustizie nei confronti degli orfani come lui.\nAllora scappa, lasciando i compagni attoniti, e incontra l'emissario della Tana delle Tigri, un'associazione a scopo di lucro che addestra lottatori di \"wrestling,\" provenienti da ogni parte del mondo. Si reca cos\u00ec sulle Alpi, dove ha sede la Tana delle Tigri, e l\u00ec trascorre i successivi dieci anni, sottoponendosi ad allenamenti durissimi.\nDivenuto adulto, comincia a combattere ferocemente, come gli \u00e8 stato insegnato. Dopo essersi fatto una fama di lottatore feroce negli Stati Uniti, dove viene soprannominato \"Yellow Devil\", torna in Giappone, sempre pesantemente afflitto dalla grave crisi economica del secondo dopoguerra. Esiste tuttavia una legge della Tana delle Tigri per cui ogni lottatore ha l'obbligo, per tutta la sua vita professionale, di dare la met\u00e0 dei suoi compensi all'associazione: chi disobbedisce \u00e8 considerato traditore e subisce punizioni terribili.\nNaoto Date/Tiger Mask, tornato a visitare quello che era stato il suo orfanotrofio, decide di non rispettare l'obbligo nei confronti della Tana delle Tigri e aiutare invece tutti gli orfani con il denaro vinto dopo gli incontri: dopo aver saldato il debito contratto dall'orfanotrofio con uno strozzino prende a combattere onestamente, anche per non influenzare negativamente i suoi giovani ammiratori.\nComincia in questo modo un'interminabile serie di sfide mortali all'ultimo sangue contro i sicari mandati dalla Tana delle Tigri, i quali cercheranno in tutti i modi di punire il suo tradimento, avendo difatti ricevuto l'ordine tassativo di ucciderlo sul quadrato. Tiger Mask lotter\u00e0 con tutte le sue forze per liberarsi dalle spire di quest'organizzazione criminale.\nManga.\nIl fumetto \u00e8 stato pubblicato in Italia dal 2001 al 2007 per opera della SaldaPress. Il 15\u00ba e ultimo volume \u00e8 uscito a giugno 2007. Nonostante il nome originale del protagonista sia \"Tiger Mask\", nell'edizione italiana \u00e8 \"Uomo Tigre\" in quanto questo appellativo \u00e8 pi\u00f9 famoso presso il pubblico italiano. Nell'edizione 2012 del Lucca Comics &amp; Games l'editore Panini Comics ne annunci\u00f2 una ripubblicazione per il gennaio 2013.\nAnime.\nDal manga sono state tratte tre serie televisive anime, prodotte da Toei Animation: la prima di 105 episodi, trasmessi in Giappone tra il 2 ottobre 1969 e il 30 settembre 1971, giunti anche in Italia dove la serie \u00e8 stata doppiata e mandata in onda da varie emittenti locali a partire dal 1982, mentre la seconda, \"Uomo Tigre II\", realizzato nel 1981, di 33 episodi, creato dagli autori della prima serie coadiuvati da Junichi Miyata. In questa seconda serie viene confermata la morte di Naoto Date cos\u00ec come raccontato nel manga, mentre il primo anime finiva con la sua fuga. Il nuovo anime \"Tiger Mask W\", realizzato nel 2016, di 38 episodi, \u00e8 il sequel ufficiale del primo anime e lascia il dubbio che sia ancora vivo chiss\u00e0 dove all'estero.\nEdizione italiana.\nNegli anni ottanta la serie animata arriv\u00f2 in Italia grazie alla C.R.C con il nome di L'Uomo Tigre, il campione.\nIn un primo tempo venne distribuita dalla ITB (Italian TV Broadcasting), ma in seguito il distributore esclusivo per l'Italia divenne la Doro TV Merchandising. Fu trasmessa inizialmente sulla neo-nata Rete 4 e in seguito solo su reti locali fino al 2005, mentre dal 2010 \u00e8 andata in onda sulla rete satellitare Man-ga. La seconda serie venne presentata in Italia con il nome \"Uomo Tigre II\". Il successo fu immediato e duraturo, tant'\u00e8 che le serie vennero trasmesse pi\u00f9 o meno regolarmente per i successivi vent'anni.\nNel gennaio 2008 \u00e8 iniziata la pubblicazione della prima serie dell'Uomo Tigre in DVD da parte di De Agostini in collaborazione con Yamato Video. Era gi\u00e0 stata pubblicata anni prima dalla Mondo Home Entertainment, ma era difficilmente reperibile a causa delle pochissime copie distribuite.\nAltri media.\nIl 9 novembre 2013 \u00e8 uscito \"Tiger Mask\", un film live action basato sulla serie, diretto da Ken Ochiai e con Eiji Wentz nel ruolo del personaggio."}
{"id": "763618", "revid": "1652635", "url": "https://it.wikipedia.org/wiki?curid=763618", "title": "Toad (Mario)", "text": ", Ughetto nella serie TV, \u00e8 un personaggio immaginario con la testa da fungo creato da Shigeru Miyamoto che appare nei videogiochi della serie di \"Mario\".\n\"Toad\" \u00e8 il nome collettivo di una razza di funghi antropomorfi.\nQuesta razza \u00e8 intelligente, segue una pacifica vita e hanno un'istituzione monarchica. Come nel caso di Yoshi e di Strutzi, il nome Toad pu\u00f2 indicare sia il singolo personaggio, che l'intera razza di funghi umanoidi. Il nome deriva dalla parola inglese \"toadstool\" (fungo velenoso), mentre il nome giapponese \"Kinopio\" deriva dalla parola \"kinoko\" (fungo). La prima apparizione dei Toad \u00e8 in \"Super Mario Bros.\", dove il simpatico funghetto ci suggeriva di cercare la Principessa altrove. In \"Paper Mario\" e in \"\" compare un'intera popolazione di Toad che popola la citt\u00e0 \"Toad Town\" (in italiano Fungopoli), la capitale del Regno dei Funghi.\nAppartengono a tale razza: Toad e Toadette rispettivamente il maschio e femmina comune di tale e altri personaggi singolari come Mastro Toad, Toadoberto, Toadorica, Toad Postino e Toad Custode.\nComparse.\nToad gioca un ruolo marginale nel primo Super Mario Bros. Il piccolo funghetto appare alla fine del quarto livello di ogni mondo, pronunciando la famosissima frase:\n\"\u00abThank you Mario! But our princess is in another castle!\u00bb\"\n(\"Grazie Mario! Ma la nostra principessa \u00e8 in un altro castello!\").\nSuccessivamente, Toad appare come personaggio giocabile in \"Super Mario Bros. 2\". Il quarto selezionabile, nonch\u00e9 il pi\u00f9 piccolo ma anche il pi\u00f9 forte (sradica gli ortaggi molto pi\u00f9 in fretta degli altri). Successivamente il funghetto \u00e8 apparso come personaggio giocabile nell'intera serie di \"Mario Kart\", oltre che in alcuni titoli della serie \"Mario Party\". Toad \u00e8 la star di \"Wario's Woods\", un gioco di puzzle per Nintendo e Super Nintendo. Da quel gioco, lui e Wario sono nemici giurati.\nIn \"New Super Mario Bros. Wii\", Toad Giallo e Toad Blu sono usabili nel multiplayer. In pi\u00f9 ci sono i Toad da salvare dai nemici e da farli uscire dai blocchi, Toad nelle Case di Toad e Toad nel Castello di Peach. Apparso anche nella serie a cartoni animati \"Le avventure di super Mario\", dove nella versione italiana \u00e8 chiamato Ughetto.\nNei giochi sportivi, come \"Mario Sports Mix\", Toad \u00e8 un personaggio molto veloce e appare con le sue varianti di costume giallo, verde e blu."}
{"id": "763627", "revid": "75775", "url": "https://it.wikipedia.org/wiki?curid=763627", "title": "Imperatrice", "text": ""}
{"id": "763630", "revid": "767487", "url": "https://it.wikipedia.org/wiki?curid=763630", "title": "Who Are You", "text": "Who Are You \u00e8 l'ottavo album in studio del gruppo rock inglese The Who, pubblicato nel 1978 dalla Polydor Records in Gran Bretagna e negli Stati Uniti dalla MCA Records. \u00c8 l'ultimo album della band registrato con il batterista Keith Moon, morto poco tempo dopo l'uscita dell'LP.\nIl disco raggiunse la seconda posizione in classifica in America e la sesta nel Regno Unito.\nDescrizione.\n L'album contiene alcune delle canzoni dalla struttura pi\u00f9 complessa che Townshend avesse mai composto, con multipli strati di sintetizzatore e arrangiamenti d'archi, uniti per\u00f2 a brani dall'impianto rock ruvido e vigorose interpretazioni vocali da parte di Roger Daltrey. Molte delle tracce rappresentano un ulteriore tentativo da parte di Townshend di completare la sua rock opera \"Lifehouse\", progetto a lungo rimandato, e mai portato a termine. Come in \"Who's Next\", molte delle canzoni erano ispirate alla lavorazione di \"Lifehouse\", molte delle tracce di \"Who Are You\" contengono testi circa lo scrivere e comporre musica come metafora della vita (indicativi sono titoli come \"Music Must Change\", \"Guitar and Pen\", \"New Song\", e \"Sister Disco\").\nCi fu una pausa di circa tre anni tra \"Who Are You\" e \"The Who by Numbers\", il precedente album della band. Il gruppo stava attraversando un periodo difficile a causa dei diversi progetti solisti dei membri, e dello stato di deterioramento progressivo di Moon, che ormai era sprofondato pesantemente nell'alcolismo e nell'abuso di droghe. La salute di Moon fu anche oggetto di serie discussioni nelle dinamiche professionali interne alla band, in quanto il batterista si rivel\u00f2 addirittura non pi\u00f9 in grado di suonare in tempo 6/8 sulla traccia \"Music Must Change\", tanto da costringere la produzione a rimuovere praticamente del tutto la sua parte dalla canzone in questione. Moon mor\u00ec circa un mese dopo la pubblicazione del disco, e sulla copertina, egli \u00e8 seduto su una sedia reca la scritta \"Not to be taken away\" (it: \"Da non portare via\").\nNel 1996, l'album venne ristampato in versione remixata. Alcuni degli elementi del mixaggio originale dei brani \"Had Enough\", \"905\" e \"Guitar and Pen\" furono eliminati mentre \"Trick of the Light\" venne presentata nella versione estesa a 4:45 presente sul vinile originale.\nAccoglienza.\nL'album divenne doppio disco di platino negli Stati Uniti e in Canada, disco d'oro in Gran Bretagna, e raggiunse la posizione n. 2 della classifica Billboard Pop Albums chart. Il successo gener\u00f2 grande aspettative per il successivo tour. Purtroppo Keith Moon mor\u00ec poco dopo l'uscita dell'album. I brani sul disco furono portati in concerto nel 1979 quando gli Who reclutarono un nuovo batterista, Kenney Jones, e il tastierista John Bundrick.\nCopertina.\nLa copertina dell'album mostra i membri del gruppo in posa di fronte a del materiale elettrico. In particolare Keith Moon, vestito da cavallerizzo e posizionato al centro della foto, siede al contrario su una sedia, che reca sullo schienale la scritta \"Not to be taken away\" traducibile in italiano con \"Da non portare via\".\nSingoli.\nDall'album fu estratto il seguente singolo:"}
{"id": "763634", "revid": "110157", "url": "https://it.wikipedia.org/wiki?curid=763634", "title": "Capitalismo rinascimentale nordeuropeo", "text": "Il Rinascimento, che dall'Italia si estese nel Nordeuropa \u00e8 un fenomeno che assunse, a differenza del contesto italiano, significati non tanto artistici quanto \"economici\", tanto che gli storici parlano di capitalismo rinascimentale nordeuropeo.\nLa libert\u00e0 di arricchirsi.\nFino al 1400 il grande commercio e le grandi banche non esistevano a nord dell'Italia. Erano i capitalisti di alcune potenti famiglie italiane che dominavano il mercato degli affari e influenzavano la politica di principi e sovrani.\nLe prime banche, segno evidente di una nuova mentalit\u00e0, furono italiane (il Banco di San Giorgio di Genova nel 1407, il Monte dei Paschi di Siena nel 1472 nata come un tipo avanzato di Monti di Piet\u00e0. \nLe cose cominciano a cambiare dalla seconda met\u00e0 del XV secolo, quando compaiono nelle Fiandre, in Francia, in Inghilterra, nelle citt\u00e0 della Germania meridionale degli \"uomini nuovi\" che hanno a disposizione un capitale di dubbia provenienza che vogliono investire per arricchirsi. Essi non sono i discendenti di ricche famiglie che hanno accumulato ricchezze ma uomini che hanno nuove risorse: la loro intelligenza e spregiudicatezza.\nTipico esempio della nuova mentalit\u00e0 fuori d'Italia la nascita in Germania della sua pi\u00f9 antica banca, fondata nel 1590, la Berenberg Bank di Amburgo, un'attivit\u00e0 squisitamente commerciale e mercantile. I Berenberg erano una delle \"Prime famiglie\" che costituivano la classe dirigente della citt\u00e0 libera di Amburgo. Per \"prime famiglie\" si intendevano i discendenti dei primi \"Gro\u00dfb\u00fcrger\" che per costituzione erano subordinati solo direttamente all'imperatore. Questo gruppo di persone includeva oltre al \"Gro\u00dfburger\" (il massimo esponente), anche sindaci, senatori e alti prelati. Veniva chiamato \"gruppo anseatico\" per evidenziare il senso di collegialit\u00e0 (\"hansa\" = gruppo).\nSull'esempio dei Berenberg, entro pochi decenni sorsero banche nei Paesi Bassi (1614), Svezia (1668), Inghilterra (1672), Scozia (1695). I banchieri discendevano indifferentemente da ricche famiglie possidenti, da militari o avventurieri arricchiti, bastava che fossero intelligenti e sufficientemente spregiudicati.\nDel Rinascimento che dall'Italia si sta diffondendo in Europa, essi colgono il valore preminente: la \"libert\u00e0 naturale\" dell'uomo ormai affrancato dai lacci della religione, dell'uomo consapevole della sua \"modernit\u00e0\", che vive in una dimensione non pi\u00f9 verticale medioevale, ma orizzontale: nella natura che si offre loro come terreno di nuove scoperte, conquiste, viaggi oltre le colonne d'Ercole.\nEssi vorrebbero impiantare le loro manifatture l\u00e0 dov'\u00e8 il centro dei commerci, della produzione: nelle citt\u00e0 dove prosperano invece i borghesi trincerati nelle arti, nelle corporazioni di mestiere che stabiliscono salari fissati per legge, la qualit\u00e0 della produzione, le regole degli scambi. I nuovi venuti vogliono produrre come a loro piace, in nome della \"libert\u00e0 vera\", com'essi dicono, non la libert\u00e0 regolamentata da mille lacci destinata a mantenere i privilegi dei borghesi. Questi intrusi, che vogliono rompere il monopolio delle arti, saranno quindi allontanati dalle citt\u00e0, ma essi non demordono: con i loro capitali industrializzeranno la campagna.\nL'industrializzazione delle campagne.\nIl proliferare delle banche crebbe parallelamente allo sviluppo dei centri cittadini ed all'emancipazione dei contadini. Nei centri cittadini fecero comparsa le corporazioni di mestiere che stabilivano salari fissati per legge, la qualit\u00e0 della produzione, le regole degli scambi. I banchieri si inserirono in questa realt\u00e0 diventando col tempo una componente importante dell'economia cittadina. Sostenendo (e a volte prevaricando) le corporazioni, supportavano economicamente le manifatture locali, favorendone l'espansione nelle campagne circostanti.\nSi offriva loro questa grande riserva di braccia da lavoro abituata alla zappa ma anche alla tessitura: i contadini da sempre tessitori delle loro vesti erano la manodopera ideale per essere sfruttata con bassi salari. \nI regolamenti delle arti fissavano i diritti degli operai, proteggevano i salari minimi, e assicuravano, in alcuni casi, aiuti per le malattie e la vecchiaia. Con il lento declino delle corporazioni artigianali ed il consolidamento del potere bancario, tutto questo scomparve nel nuovo sistema della manifattura. Fra il datore di lavoro e il lavoratore non c'era nessuna autorit\u00e0 o associazione. L'uno comprava, l'altro vendeva: il prezzo era \"libero\", ossia del pi\u00f9 forte.\nSorsero nuove industrie in aperta campagna: le miniere austriache, la \"tessitura nuova\" nelle Fiandre, in Inghilterra; anche l'arazzeria divent\u00f2 una manifattura contadina. L'industria cittadina sopravvisse per il mercato locale ma \"tutto il nuovo sviluppo industriale dopo il XV secolo avviene ... fuori di essa\".\nIl favore dei principi.\nOltre ad intervenire attivamente sullo sviluppo delle manifatture, i banchieri si inserirono perfettamente nella nobilt\u00e0 locale, spesso bisognosa di prestiti e favori economici. Ne deriv\u00f2 una collaborazione duratura proficua per ambo le parti. Ad esempio, i Fugger d'Augusta ottennero dagli Asburgo lo sfruttamento delle miniere d'argento dove usarono la forza lavoro dei contadini, con il loro oro finanziarono l'elezione di Carlo V a imperatore, ottennero dal papa Leone X l'appalto per la vendita delle indulgenze; Giacomo Coeur, un magnate nella Francia del XV secolo, ottenne da Carlo VII la concessione del conio delle monete, incamerando enormi profitti.\nEra nato un nuovo potere, primo segno del capitalismo come oggi concepito.\nIl supporto della nobilt\u00e0 ai banchieri stronc\u00f2 quanto rimaneva delle corporazioni artigianali e delle piccole industrie cittadine che \u00ab\"non possono pi\u00f9 lottare ad armi pari contro questi uomini che hanno ovunque i loro agenti, accaparrano, monopolizzano, sostengono le nuove forze politiche\"\u00bb.\nLa libert\u00e0 mercantile.\nChi si arricch\u00ec delle scoperte geografiche non furono Spagna e Portogallo ma i fornitori stranieri e creditori delle loro Case regnanti: Anversa divent\u00f2 la grande riserva di capitali a cui i sovrani erano costretti a ricorrere. Contemporaneamente il predominio sui mari si spostava dal Mediterraneo all'Atlantico. \n\"N\u00e9 Cadice n\u00e9 Lisbona furono le eredi di Venezia e Genova. L'egemonia commerciale, di cui esse avevano goduto sino ad allora, pass\u00f2 ad Anversa\" (H.Pirenne \"op.cit.\" ibidem) che divent\u00f2 un grande porto franco internazionale, libero da dogane, dazi, impedimenti di monopolio commerciale. Le navi arrivavano nel suo porto cariche di merci e, dopo la scoperta dell'America, di spezie e minerali preziosi, e da l\u00ec ripartivano con le stive piene. Ad Anversa infatti, favorita anche dalla sua posizione geografica, affluivano da ogni parte uomini e capitali che assicuravano il massimo sviluppo del commercio.\nGli uomini d'affari s'incontravano nella citt\u00e0, stabilivano i prezzi, e rischiavano i loro capitali: la speculazione aveva assunto per la prima volta un aspetto ufficiale. A spese della citt\u00e0 venne costruito un edificio particolare dove sotto la sua galleria si speculava e si investivano capitali: era nata la Borsa (1531) precorritrice e modello di quelle di Londra e Amsterdam.\nIl nuovo senso della citt\u00e0.\nL'abitante delle comuni medievali era strettamente connesso alla citt\u00e0, le sue idee e la sua stessa esistenza erano legate al partito comunale a cui apparteneva. Nelle signorie gli abitanti dipendevano dai voleri del \"signore\" che decideva sulle loro sorti e sulle loro fortune. La citt\u00e0 era quasi il prolungamento del suo palazzo, egli contribuiva ad abbellirla di opere d'arte e di servizi perch\u00e9 tutto questo mostrava il suo potere.\nPer l'abitante delle comunit\u00e0 nordiche, la citt\u00e0 era semplicemente il luogo dove risiedeva, se era un industriale i suoi interessi si trovavano nelle manifatture in campagna, se era un mercante i suoi affari erano sparsi in Europa, se viveva di rendita i suoi denari erano nelle compagnie o nei prestiti ai principi.\nIn ogni caso egli si rendeva conto che il suo denaro era legato alla politica internazionale e quindi aveva bisogno di essere informato di ci\u00f2 che avveniva nel mondo. Incominci\u00f2 a svilupparsi la posta e presto la stampa lo avrebbe tenuto informato con tutte quelle notizie che prima si trasmettevano solo con la corrispondenza privata.\nLa bancarotta spagnola.\nLa Spagna, nonostante i suoi galeoni portassero in patria ricchezze dalle Americhe, fin\u00ec in bancarotta. La sua classe dirigente era parassitaria e improduttiva, composta di \"hidalgo\" che aspiravano a diventare alti prelati o grandi ufficiali dell'esercito reale, e non si curavano di mettere a profitto le immense ricchezze disponibili, ricchezze di cui una buona parte si perdeva gi\u00e0 nei corrotti meandri dell'amministrazione burocratica. La nobilt\u00e0 al potere disprezzava le attivit\u00e0 produttive, tanto da cacciare quei \"moriscos\" e \"marranos\", mori ed ebrei, che pure erano gli unici a curare l'agricoltura e la mercatura.\nLa corona spagnola continu\u00f2 quindi ad indebitarsi per tutto il secolo coi banchieri tedeschi ed italiani, soprattutto genovesi, fino alla inevitabile bancarotta che segn\u00f2 la rovina del piccolo e medio capitale. Oltre a ci\u00f2, si ebbe una ripercussione su tutta l'economia europea. I minerali preziosi, infatti, che dalla Spagna frattanto si erano diffusi in tutta Europa avevano comportato inevitabilmente un aumento dei prezzi. L'abbondante circolazione di metalli preziosi, argento soprattutto, ne aveva provocato il deprezzamento che a sua volta fece diminuire il valore della moneta. Di conseguenza, poich\u00e9 era diminuito il valore della moneta, aument\u00f2 il prezzo delle merci.\nQuesto stato di cose danneggi\u00f2 innanzi tutto i banchieri genovesi che avevano prestato denaro ai principi stranieri e ricevevano interessi sempre pi\u00f9 deprezzati, se mai li ricevevano. Pure i nobili terrieri affittuari si trovarono in grandi difficolt\u00e0 per adeguare all'inflazione sempre crescente le loro concessioni a lunga scadenza. In pratica, in tutta l'Europa occidentale la bancarotta spagnola fu la rovina della nobilt\u00e0 terriera che da tempo aveva concesso le terre ai contadini per piccole somme prestabilite di denaro. Fu la fortuna invece dei piccoli coltivatori che si liberarono dai vincoli servili e si arricchirono con i prezzi crescenti del grano.\nNell'Europa orientale invece, forte produttrice di cereali, dove per\u00f2 le propriet\u00e0 non erano mai passate ai contadini, i prezzi crescenti del grano aumentarono le fortune dei proprietari terrieri. Questi spinsero la produzione premendo sui contadini e riducendoli sempre pi\u00f9 ad una condizione servile.\nLa borghesia capitalista e la nobilt\u00e0.\nLa rivoluzione dei prezzi indebol\u00ec la nobilt\u00e0 che pure continuava a godere di privilegi non pi\u00f9 giustificabili: da classe politica che in passato aveva svolto una funzione sociale, ora era soltanto un parassita della societ\u00e0 attiva, un elemento privilegiato ormai pronto per essere soppresso.\nMa la nuova borghesia, nata con il capitalismo, che pure avrebbe avuto tutte le qualit\u00e0 di buon senso e di spirito pratico per esercitare la gestione diretta del potere, non era ancora pronta a sopprimere i privilegi della nobilt\u00e0. Viceversa, essa andava alla ricerca di titoli che nobilitassero le sue acquisite ricchezze. Si mascherava come classe nobiliare, nella convinzione che il potere appartenesse per diritto e per grazia di Dio alla nobilt\u00e0. Nella Francia di Richelieu i borghesi acquistavano cariche pubbliche e onori. Compravano feudi e blasoni dai nobili spiantati. Come riportano persino le Commedie teatrali della fine del Seicento si moltiplicavano le manie di prosperosi borghesi che pur abili e intelligenti nel condurre i loro affari perdevano la testa, rendendosi ridicoli, per imparentarsi con disgraziate e decrepite famiglie nobiliari.\nLa borghesia capitalista dell'Europa continentale doveva compiere ancora un cammino lungo pi\u00f9 di un secolo per conquistare il potere. Solo nell'Inghilterra della Seconda Rivoluzione (1688-1689), le forze parlamentari borghesi e puritane, che credevano nella sacralit\u00e0 del lavoro e del profitto, avrebbero messo ai margini la nobilt\u00e0 e assunto la gestione diretta della politica e dell'economia. Si posarono allora le basi per l'avvio della Rivoluzione industriale, punto d'arrivo dell'industrializzazione delle campagne iniziata secoli prima dai capitalisti usciti dal Rinascimento nordeuropeo."}
{"id": "763637", "revid": "1789754", "url": "https://it.wikipedia.org/wiki?curid=763637", "title": "Cinema (luogo)", "text": "Un cinema \u00e8 un luogo pubblico destinato alla visione di opere cinematografiche. \u00c8 quindi un luogo pubblico destinato all'intrattenimento. \nRispetto a quella che normalmente si ha nella propria abitazione, il cinema offre un'esperienza pi\u00f9 intensa dell'opera cinematografica. Esiste quindi un mercato di film per il cinema la cui visione, per il grande pubblico, inizialmente \u00e8 disponibile solo in tale luogo.\nPubblico esercizio.\nOffrire la visione pubblica di opere cinematografiche \u00e8 un pubblico esercizio. Normalmente tale attivit\u00e0 \u00e8 quindi soggetta a leggi dello Stato che possono riguardare gli ambiti pi\u00f9 vari: dalla sicurezza del luogo, al pagamento dell'accesso alla visione pubblica. Tra le pi\u00f9 importanti leggi riguardanti il pubblico, ci sono le leggi attinenti alla censura cinematografica. Vi possono essere infatti delle limitazioni per quanto riguarda l'accesso alla visione pubblica di un'opera cinematografica. Alcune opere cinematografiche possono essere giudicate adatte solo ad un pubblico adulto. Quindi ne pu\u00f2 essere vietata la visione fino ad una certa et\u00e0. In altri casi pu\u00f2 essere consentita la visione solo se lo spettatore pi\u00f9 giovane \u00e8 accompagnato da un adulto. Altre leggi possono riguardare i fumatori. In Italia ad esempio, dal 1975, vige il divieto di fumo nelle sale cinematografiche pubbliche.\nImmagine e suono.\nIl cinema offre un'esperienza pi\u00f9 intensa dell'opera cinematografica, rispetto a quella che normalmente si ha nella propria abitazione, principalmente perch\u00e9 offre un'immagine cinematografica molto pi\u00f9 grande: fino a qualche decina di metri di larghezza. Per ottenere queste dimensioni dell'immagine cinematografica, normalmente nei cinema si usa la proiezione cinematografica. In particolare l'immagine cinematografica viene visualizzata sullo schermo cinematografico mediante uno o pi\u00f9 proiettori cinematografici e lo schermo cinematografico \u00e8 uno schermo per proiezioni. Un proiettore cinematografico in grado di visualizzare immagini cinematografiche di tali dimensioni, con una qualit\u00e0 soddisfacente, pu\u00f2 costare anche centinaia di migliaia di Euro. Normalmente quindi, per le abitazioni private, ci si affida ad impianti home theater, molto pi\u00f9 economici, ma in grado di offrire un'immagine cinematografica molto pi\u00f9 piccola.\nPer quanto riguarda il sonoro cinematografico, il discorso \u00e8 diverso. Un ampio spazio necessita di elevata potenza acustica. Elevata qualit\u00e0 del suono, unita ad elevata potenza acustica, comporta, da un punto di vista economico, ingenti spese per l'impianto sonoro. La stanza di una normale abitazione privata necessita invece di una potenza acustica sensibilmente inferiore. Ottenere una elevata qualit\u00e0 del suono nella stanza di una normale abitazione privata comporta, da un punto di vista economico, una spesa sensibilmente inferiore. In altri termini, ottenere una buona qualit\u00e0 del suono in un piccolo ambiente \u00e8 alla portata della maggior parte delle persone, se si considera i Paesi economicamente pi\u00f9 sviluppati. Spesso il sonoro cinematografico \u00e8 trascurato nei cinema. Perch\u00e9 l'esercente non pu\u00f2 permettersi di investire ingenti somme di denaro in tale settore, oppure perch\u00e9 non lo ritiene importante. Almeno nei cinema pi\u00f9 moderni, non \u00e8 raro trovare una buona qualit\u00e0 del suono. \u00c8 invece molto raro trovare un'eccellente qualit\u00e0 del suono anche nei cinema pi\u00f9 moderni. Oltre a ingenti spese economiche, sono necessarie competenze tecniche non comuni.\nDistribuzione cinematografica.\nNormalmente l'esercente non acquista l'opera cinematografica. Acquista semplicemente, per un periodo di tempo, il diritto di mostrare in pubblico l'opera cinematografica. I produttori cinematografici, i quali detengono i diritti di sfruttamento commerciale dell'opera cinematografica, normalmente si affidano ai distributori cinematografici per vendere all'esercente il diritto di mostrare in pubblico l'opera cinematografica. Il distributore cinematografico non si occupa solo della vendita dei diritti. Realizza anche le copie dell'opera cinematografica e organizza il loro trasporto fino al cinema. Eventualmente si occupa anche del doppiaggio della colonna sonora dell'opera cinematografica. L'insieme di tali attivit\u00e0 \u00e8 chiamato \"distribuzione cinematografica\".\nTipologie.\nCinema al chiuso.\nIl cinema al chiuso \u00e8 costituito principalmente da un edificio. E pu\u00f2 avere anche un'area non edificata. Ad esempio pu\u00f2 avere un proprio piazzale (eventualmente destinato al parcheggio di veicoli). All'interno dell'edificio si trovano una o pi\u00f9 sale cinematografiche, la biglietteria e i servizi igienici. Spesso sono presenti anche l'atrio (dove le persone attendono di entrare nella sala cinematografica) e il bar. La tipologia pi\u00f9 classica di cinema al chiuso \u00e8 quella con singola sala cinematografica caratterizzata da una platea e da una galleria (ed eventualmente da palchi). Negli ultimi anni per\u00f2 ha avuto molto successo il cinema multisala. Nella sala cinematografica \u00e8 presente lo schermo cinematografico e delle poltroncine. Le poltroncine sono orientate verso lo schermo cinematografico e allineate in file poste ad altezza crescente (la fila pi\u00f9 vicina allo schermo \u00e8 quella ad altezza minore). In tal modo gli spettatori, seduti nelle poltroncine, hanno la visuale libera. Normalmente il cinema al chiuso \u00e8 dotato di aria condizionata.\nCinema all'aperto.\nD'estate sono frequenti i cinema all'aperto, dato che i cinema al chiuso sono considerati scomodi anche con l'aria condizionata. Soprattutto negli Stati Uniti \u00e8 diffuso il cinema \"drive in\", un cinema all'aperto nel quale si entra direttamente con la propria auto.\nCinema multisala.\nUn cinema multisala \u00e8 un cinema con pi\u00f9 sale cinematografiche. Il cinema multisala non \u00e8 un'innovazione recente, ma si \u00e8 diffuso recentemente grazie alle nuove tecnologie. Per ovviare alla diminuzione di pubblico dovuta all'uso di home theater e alla richiesta di maggiore scelta, le vecchie sale sono state separate in pi\u00f9 sale piccole, in ognuna delle quali si proietta una pellicola differente. Una trasformazione comune \u00e8 stata quella di convertire la galleria in sala cinematografica separata.\nCinema-teatro.\nPer cinema-teatro si intendono quei locali destinati ad essere utilizzati sia per rappresentazioni teatrali che per proiezioni cinematografiche.\nIl fenomeno dei cinema-teatro in Italia \u00e8 databile in un arco temporale che va dagli anni venti dello scorso secolo fino ad oltre gli anni cinquanta: a causa della crescente popolarit\u00e0 degli spettacoli cinematografici, i gestori delle sale teatrali minori si videro costretti, per alleviare i costi derivanti dall'allestimento degli spettacoli, a modificare i repertori e spesso a cambiare drasticamente le strutture per rispondere alla domanda del pubblico. Nonostante ancora oggi esistano strutture sostanzialmente adibite ad entrambe le attivit\u00e0, il fenomeno assunse una notevole rilevanza in quanto decret\u00f2 una sostanziale trasformazione dell'impresa dell'intrattenimento.\nI cinema-teatro rappresentarono un tentativo di adattamento dell'imprenditoria privata alle mutate esigenze degli utenti, sempre pi\u00f9 numerosamente attratti dal cinema. Sono spesso indicati anche come cinema-variet\u00e0 perch\u00e9 furono per primi i teatri di variet\u00e0 a proporre, in concomitanza agli spettacoli, anche le proiezioni cinematografiche. Fu proprio in seguito a questa trasformazione delle sale che il variet\u00e0 avvi\u00f2 il processo di trasformazione in avanspettacolo, proprio ad indicare che lo spettacolo precedeva una rappresentazione cinematografica.\nCinema pi\u00f9 piccolo del mondo.\nIl pi\u00f9 piccolo cinema del mondo si trova in Italia: \u00e8 il Cinema dei Piccoli che, con 63 posti a sedere, si trova nel parco di Villa Borghese, e risale al 1934. Fu realizzato da Alfredo Annibali ed oggi copre un'area di 71,52\u00a0m\u00b2. In origine si chiamava Topolino. Restaurato nel 1991, dispone di uno schermo di 5 metri x 2.5 metri, suono stereofonico ed aria condizionata. \u00c8 registrato ufficialmente nel \"Guinness dei primati\".\nCinema pi\u00f9 antico d'Italia.\nIl cinema pi\u00f9 antico d'Italia \u00e8 il Cinema Sivori di Genova, attivo dal 1896 e stabilmente dal 1905 nato come sala per concerti."}
{"id": "763638", "revid": "339392", "url": "https://it.wikipedia.org/wiki?curid=763638", "title": "Cinema-variet\u00e0", "text": ""}
{"id": "763643", "revid": "767487", "url": "https://it.wikipedia.org/wiki?curid=763643", "title": "Piet Kruiver", "text": "Carriera.\nCresciuto nella formazione olandese del KFC, nel 1957 avviene il suo debutto in Eredivisie con la maglia del con cui milita per quattro stagioni.\nNel 1961 si trasferisce in Italia, al Lanerossi Vicenza, con cui gioca 17 partite, condite da un gol, e per le numerose occasioni sbagliate viene soprannominato dai tifosi biancorossi \"Piet\u00e0\".\nRientrato nei Paesi Bassi, viene ingaggiato dal Feijenoord, con cui vince uno Scudetto (1964), una KNVB beker (1969), e il titolo di capocannoniere del campionato 1965-1966 chiuso con 23 gol.\nSi trasferisce quindi al DWS dove chiude la carriera.\nCon la nazionale olandese vanta 22 presenze e 12 gol."}
{"id": "763644", "revid": "729019", "url": "https://it.wikipedia.org/wiki?curid=763644", "title": "Rupert Sheldrake", "text": "Biografia.\nNato a Newark-on-Trent, in Inghilterra, Sheldrake ha studiato biologia a Cambridge e filosofia a Harvard. Ha conseguito un dottorato di ricerca in biochimica a Cambridge nel 1967 e, nello stesso anno, \u00e8 entrato a far parte del Clare College di Cambridge. \u00c8 stato direttore del dipartimento di biochimica e di biologia cellulare in questo college fino al 1973.\nHa fatto parte della Royal Society e, a Cambridge, ha studiato lo sviluppo delle piante e l'invecchiamento delle cellule. Dal 1974 al 1978 \u00e8 stato responsabile del dipartimento di fisiologia delle piante presso l'International Crops Research Institute for the Semi-Arid Tropics (ICRISAT) di Hyderabad, in India, e ha continuato a lavorare in questo centro di ricerca come consulente fisiologo fino al 1985.\nRupert \u00e8 l'autore di \"A New Science of Life\" e di \"The Presence of the Past\", libri nei quali espone la sua teoria per spiegare il misterioso processo della morfogenesi. Nel 1981 la rivista scientifica britannica \"Nature\" ha definito \"A New Science of Life\" come \u00abil miglior candidato da dare alle fiamme da molti anni a questa parte\u00bb, mentre il \"New Scientist\" l'ha chiamato \u00abun'importante ricerca scientifica sulla natura della realt\u00e0 biologica e fisica\u00bb. Altre opere significative sono \"The Rebirth of Nature\", in cui Sheldrake esamina le implicazioni filosofiche della morfogenesi, e \"Trialogues at the Edge of the West\", scritto con Terence McKenna e Ralph Abraham, in cui analizza e dibatte molte idee sulla natura della realt\u00e0.\nLa teoria della risonanza e i campi morfici.\nL'idea che ogni specie, ogni membro di ogni specie, attinga alla memoria collettiva della specie, si sintonizzi con i membri passati della specie e a sua volta contribuisca all'ulteriore sviluppo della specie, comporta una sorta di \"risonanza\" fra gli individui e i gruppi della specie (per esempio i sottogruppi, razze, etnie, gens, famiglie, ecc., nel caso umano).\nNel libro \"The Presence of the Past\", Sheldrake avanza l'ipotesi che i \"campi ricordi\" non siano effettivamente memorizzati nel cervello, ma piuttosto che possano essere memorizzati in un campo di informazioni al quale si pu\u00f2 accedere mediante il cervello. Se questo fosse dimostrato, ci\u00f2 avvalorerebbe la tesi che la coscienza umana, i nostri ricordi personali e il nostro senso dell'io possano sopravvivere alla morte biologica. Di particolare importanza, nella teoria di Sheldrake, \u00e8 il concetto di \"risonanza morfica\". Ogni insieme complesso ed organizzato di attivit\u00e0 di un individuo (animale superiore o uomo), che comprende anche sogni, esperienze mistiche nell'uomo, stati alterati della coscienza ed altro, possiede una sua struttura: questi stati mentali e queste attivit\u00e0 possono essere trasferiti da un individuo all'altro, proprio grazie al meccanismo di risonanza morfica. Il meccanismo di risonanza morfica assicurerebbe, in un modo che Sheldrake ha contribuito ad analizzare negli ultimi trent'anni di ricerca, la capacit\u00e0 di condivisione delle \"abitudini\" che gli organismi (virus compresi) acquisiscono nel processo evolutivo: queste \"abitudini\" sembrano \"risuonare\" all'interno della specie. Esse creano la possibilit\u00e0 di una nuova acquisizione come, per esempio, una nuova capacit\u00e0 di resistenza in un virus, un nuovo apprendimento collettivo, ma separato nello spazio e condiviso da una determinata specie (come negli esperimenti sull'apprendimento di sequenze nei ratti) o come la capacit\u00e0 di certe molecole di assumere configurazioni di struttura quaternaria che sono estremamente improbabili tra le migliaia possibili: esse, sorprendentemente, vengono puntualmente assunte in ogni situazione identica in spazi diversi e lontani e risultano perfettamente inserite ed adattive per il progetto di costruzione di quella determinata proteina.\nI Campi Morfici e l\u2019antroposofia.\nLa teoria dei campi morfici troverebbe riscontro nella \"Scienza dello spirito\" dell'esoterista e teosofo austriaco Rudolf Steiner (1861-1925), in quanto egli stesso afferma dell'esistenza di una sorta di \"anima di gruppo\" che caratterizzerebbe la vita e i comportamenti degli animali e delle piante. Sia le piante che gli animali sarebbero carenti di un'individualit\u00e0 che determina scelte attinte dall'anima di gruppo.\nL\u2019anima di gruppo sarebbe anche la causa dell\u2019aspetto tipico di ogni specie.\nIl messaggio.\nSecondo la teoria di Sheldrake, se un certo numero di persone sviluppa alcune propriet\u00e0 comportamentali o psicologiche od organiche, queste vengono automaticamente acquisite dagli altri membri della stessa specie. Cos\u00ec, se una buona parte dell'umanit\u00e0 raggiunge un certo livello di consapevolezza spirituale, questa stessa consapevolezza si estenderebbe per risonanza morfica ad altri gruppi, coinvolgendo quindi l'intero sistema (questo numero di persone o comunque di individui appartenenti ad ogni altra specie in cui si verificherebbe un analogo fenomeno \u00e8 chiamato massa critica). Ogni trasformazione individuale comporta una modificazione del sistema e chi si trova all'interno di questo sistema viene inevitabilmente coinvolto.\nCominciamo quindi a trasformare noi stessi. Questo \u00e8 il massimo che possiamo fare. La trasformazione personale \u00e8 l'arma pi\u00f9 potente che si possa usare per modificare l'umanit\u00e0 e l'intero pianeta.\nQuesta esemplificazione discende dalla controversa teoria della \"causalit\u00e0 formativa\" di Sheldrake, che ovviamente implica un universo non meccanicistico e governato da leggi che sono esse stesse soggette a cambiamenti.\nCritiche.\nMembri della comunit\u00e0 scientifica che hanno analizzato la teoria della risonanza morfica considerano inaccettabili le affermazioni di Sheldrake. I critici sottolineano la mancanza di prove a sostegno della teoria della risonanza morfica e l'incongruenza dell'idea basata su dati presi dalla genetica e l'embriologia, ed hanno inoltre espresso la preoccupazione che la popolare attenzione suscitata per i libri e le apparizioni in pubblico di Sheldrake, danneggino la comprensione che le persone hanno riguardo alla scienza. Nonostante l'accoglienza negativa da parte di grossa parte della comunit\u00e0 scientifica, le idee di Sheldrake hanno trovato consenso tra quegli autori, come Bruce Lipton e Deepak Chopra a loro volta gi\u00e0 oggetto di aspre critiche. Sheldrake sostiene che la scienza non deve essere prevenuta nei confronti della medicina alternativa e della parapsicologia, applicando rigorose verifiche che invece, sostiene l'autore, non vengono fatte pregiudizionalmente (cfr. \"Le illusioni della scienza\") e prestare maggiore attenzione al pensiero olistico.\nNel gennaio 2013 lo scienziato ha tenuto una TED conference a Londra, esponendo le sue perplessit\u00e0 in merito alle interpretazioni attuali della scienza. In particolare si \u00e8 soffermato sul fatto che apparentemente la velocit\u00e0 della luce sia variata nel corso del tempo, cos\u00ec come la costante di gravitazione universale. Il comitato TED ha sospeso la pubblicazione del video contestando delle inesattezze da parte dello scienziato, mentre da altre parti tale decisione \u00e8 stata considerata come una mera censura.\nBibliografia.\nCon Ralph Abraham e Terence McKenna:\nCon Matthew Fox:"}
{"id": "763658", "revid": "56620", "url": "https://it.wikipedia.org/wiki?curid=763658", "title": "Conte di Rossiglione", "text": ""}
{"id": "763660", "revid": "79968", "url": "https://it.wikipedia.org/wiki?curid=763660", "title": "Rachele Mussolini", "text": ""}
{"id": "763662", "revid": "729019", "url": "https://it.wikipedia.org/wiki?curid=763662", "title": "Robin R3000", "text": "Il Robin R3000 \u00e8 un aereo monomotore costruito interamente in metallo dalla Avions Pierre Robin, che nel 1988 \u00e8 stata sostituita dalla APEX Aircraft. Si tratta di un aereo ad ala bassa con un timone a T e un'elica a passo fisso.\nIl Robin R3000 \u00e8 stato lanciato sul mercato in tre diverse versioni."}
{"id": "763663", "revid": "648655", "url": "https://it.wikipedia.org/wiki?curid=763663", "title": "Auriscalpium", "text": "Auriscalpium Gray, A Natural Arrangement of British Plants (London) 1: 650 (1821).\nAuriscalpium \u00e8 un genere di funghi basidiomiceti appartenente alla famiglia Auriscalpiaceae.\nQuesto genere, dopo la sua creazione, \u00e8 rimasto per molto tempo monospecifico, con il solo \"Auriscalpium vulgare\", unica specie presente in Europa.\nDescrizione del genere.\nSi tratta di piccoli funghi idnoidi con gambo laterale, con superficie del cappello glabra o irsuta, di colore \nbruno, imenoforo con spine bruno scure. \nHanno spore amiloidi, ornamentate, di color bruno chiaro.\nSpecie di Auriscalpium.\nLa specie tipo \u00e8 \"Auriscalpium vulgare\" Gray (1821), altre specie incluse sono:\nEtimologia.\nDal latino \"auris\" = orecchio e \"scalpo\" = gratto, stuzzico, cio\u00e8 \"stuzzica-orecchio\", per la forma del carpoforo."}
{"id": "763665", "revid": "2177664", "url": "https://it.wikipedia.org/wiki?curid=763665", "title": "Campionato australiano di calcio", "text": "Il campionato australiano di calcio \u00e8 un insieme di tornei nazionali, la cui massima divisione \u00e8 rappresentata dall'A-League Men, organizzata dalla Federazione calcistica dell'Australia (in inglese \"Football Federation Australia\", abbreviata in FFA). Il campionato dal 1977 \u00e8 costituito da una massima divisione controllata dalla FFA e alcune serie inferiori disputate a livello regionale. A differenza di altri campionati nazionali, quello australiano non prevede il sistema di promozione e retrocessione tra le serie di diverso livello.\nPer ogni partita sono assegnati tre punti alla squadra vincitrice dell'incontro e zero a quella sconfitta. In caso di pareggio \u00e8 assegnato un punto a entrambe.\nNel caso in cui due o pi\u00f9 squadre finiscano la stagione a parit\u00e0 di punti, sono applicati i seguenti criteri:\nAttuale sistema.\nNel campionato australiano non esiste un vero e proprio sistema di divisioni, soprattutto dovuto al fatto che non vi \u00e8 il sistema promozione-retrocessione. Di seguito sono elencati la prima divisione e i livelli degli Stati dell'Australia."}
{"id": "763666", "revid": "40315", "url": "https://it.wikipedia.org/wiki?curid=763666", "title": "Donna Rachele", "text": ""}
{"id": "763668", "revid": "78273", "url": "https://it.wikipedia.org/wiki?curid=763668", "title": "Mikhail Kutuzov", "text": ""}
{"id": "763673", "revid": "228587", "url": "https://it.wikipedia.org/wiki?curid=763673", "title": "Smorfia", "text": ""}
{"id": "763676", "revid": "1082210", "url": "https://it.wikipedia.org/wiki?curid=763676", "title": "Droga leggera", "text": "Con la locuzione Droga leggera ci si riferisce a delle sostanze psicotrope non in grado di causare dipendenza fisica o quadri clinici di avvelenamento acuto a seguito di sovradosaggio. Nella maggior parte dei casi, con il termine \"droga leggera\" ci si riferisce alle infiorescenze della \"Cannabis\" e le sostanze psicotrope da esse ricavabili come l'hashish e le resine ad alto tenore di THC. In senso pi\u00f9 ampio, il termine pu\u00f2 venire esteso agli psichedelici come funghi del genere psylocibe, DMT, LSD che, come la Cannabis, non danno dipendenza fisica e non hanno una elevata tossicit\u00e0 acuta.\nNel dibattito pubblico riguardo all'uso delle sostanze stupefacenti, si fa spesso uso del termine \"droga leggera\" in modo differente, indicando l'insieme delle sostanze psicotrope legali (come alcolici e nicotina) o di cui l'uso \u00e8 comunque largamente diffuso (cannabis).\nLa definizione formale e la definizione colloquiale di droga leggera divergono: se nel primo caso gli alcolici sono considerati una droga pesante (possono portare a coma etilico e possono dare crisi d'astinenza), nel secondo sono considerati una droga leggera in quanto il loro uso \u00e8 socialmente accettato. D'altro canto, per l'LSD vale il discorso opposto poich\u00e9 anche se non causa overdose o dipendenza il suo uso non \u00e8 socialmente accettato. Pertanto, l'uso dell'aggettivo \"leggera\" in riferimento al sostantivo \"droga\" non presenta sempre lo stesso significato e varia a seconda dell'autore da cui viene usato.\nStoria del proibizionismo della Cannabis.\nIl proibizionismo della Cannabis e dei suoi derivati \u00e8 iniziato nel 1937 con il Marijuana Tax Act statunitense, promosso da Harry Anslinger, funzionario federale di alto rango che si era affermato durante il periodo del proibizionismo degli alcolici (fallito nel 1933). La campagna messa in atto da Anslinger \u00e8 caratterizzata da numerosi esempi di propaganda oggi considerati allarmisti e oscurantisti con \"reinterpretazioni\" di articoli dai giornali riguardo ai pi\u00f9 brutali omicidi commessi nel paese come se fossero stati causati dall'uso di marijuana, \"documentari\" palesemente faziosi come \"Reefer Madness\" (1936) e numerosi comizi in cui si riferiva alla Cannabis come \"assassina della giovent\u00f9\", \"erba del diavolo\", \"mostro davanti al quale perfino Frankenstein sarebbe impallidito\" o \"la droga che porta al piacere di uccidere senza motivo\" . Inoltre, Anslinger riteneva che \u00ab [...] la maggior parte (dei consumatori NDR) sono negri, ispanici, filippini e gente dello spettacolo; la loro musica satanica, jazz e swing, \u00e8 il risultato dell'uso di marijuana. Il suo uso causa nelle donne bianche un desiderio di ricerca di relazioni sessuali con essi\u00bb.\nIn risposta alla campagna propagandistica di Anslinger, il sindaco di New York Fiorello La Guardia nomin\u00f2 nel 1938 una commissione d'inchiesta che, dopo anni di lavoro, elabor\u00f2 un documento che contestava duramente la narrazione messa in atto da Anslinger. Il rapporto La Guardia giungeva a diverse conclusioni, riassunte in 13 punti:\nNel rapporto La Guardia, la marijuana viene dunque descritta come una droga leggera in termini moderni (punti 7, 9). In risposta, Anslinger sfrutt\u00f2 la sua posizione nel Bureau per mettere sotto accusa il sindaco Fiorello La Guardia, la New York accademy of medicine e tutti i medici che avevano lavorato alla stesura di questo documento (in totale vennero arrestate circa 3000 persone) proibendo al tempo stesso qualsiasi attivit\u00e0 di ricerca sulla cannabis non approvata da lui stesso.\nSuccessivamente, Anslinger commission\u00f2 un nuovo studio all'American Medical Association che nel 1937 si era gi\u00e0 espressa in favore della Marijuana. Il nuovo studio venne pubblicato nel 1945 dopo pochi mesi e rispecchiava totalmente le opinioni di Anslinger sulla Marijuana. In seguito, nel 1972 la National Commission on Marijuana and Drug Abuse ammetter\u00e0 che lo studio commissionato da Anslinger era un falso, affermando che \"quei racconti erano ampiamente falsi\" e che \"esaminando accuratamente la documentazione, non si trova conferma dell'esistenza di una relazione causale tra l'uso di marijuana e l'eventuale uso di eroina\".\nPresentata come sostanza stupefacente letale, in grado di causare follia, scatti d'ira, violenza eccetera, la marijuana mantenne questa immagine a livello generale fino agli anni cinquanta, essendo tra l'altro un prodotto di nicchia consumato, come eloquentemente sottolineato da Anslinger, specialmente da neri ed ispanici. Con l'inizio dell'integrazione sociale dei neri e la controcultura giovanile di quegli anni si diffuse la consapevolezza che il consumo di marijuana non pu\u00f2 portare ad overdose, n\u00e9 tantomeno causa incontrollabili attacchi di violenza, episodi psicotici, stupri, omicidi eccetera. Coloro i quali erano stati giovani negli anni trenta erano adesso adulti che avevano sperimentato sulla loro pelle come la Cannabis fosse completamente un'altra sostanza rispetto agli oppiacei.\nIl concetto di droghe leggere fu dunque introdotto negli anni cinquanta per giustificare la distanza fra la politica di tolleranza zero tenuta nei confronti della Cannabis a causa della propaganda di Anslinger ed il riscontro nel popolo che iniziava a conoscere tale sostanza che cominciava a diffondersi. Per far fronte alla presa di coscienza da parte della popolazione, venne dunque messa in circolazione la voce secondo cui di marijuana non si moriva perch\u00e9, pur essendo una droga a tutti gli effetti, era una \"droga leggera\", dotata della subdola propriet\u00e0 di essere una \"droga di passaggio\" verso le ancora pi\u00f9 pericolose e letali droghe pesanti, eroina e cocaina.\nIn questo modo nacque la teoria del passaggio, \"Gateway drug theory\" in inglese, cavallo di battaglia del proibizionismo cavalcato poi abbondantemente da Reagan negli anni ottanta e tuttora da qualcuno considerata dotata di fondamento scientifico.\nIn realt\u00e0 non esiste nessuna intrinseca propriet\u00e0 nella Cannabis che possa mettere in relazione la medesima con sostanze di altra natura, ad esempio oppiacea.\nLa teoria del passaggio.\nI sostenitori della teoria del passaggio ritengono che la eventuale assuefazione agli effetti della marijuana porterebbe all'uso di droghe pesanti, capaci di creare una reale dipendenza in senso medico, basandosi sull'errata interpretazione del fatto che molto spesso consumatori di eroina hanno in passato fatto uso di marijuana. Il fatto che un dato fenomeno ne preceda un altro non implica un rapporto di causa-effetto fra i due e le ricerche condotte non hanno dato un risultato certo a sostegno di tale teoria.\nUna possibile causa di \"passaggio\" dalla Cannabis al calderone delle altre droghe \u00e8 legata alla condizione di disagio psicofisico e sociale del singolo soggetto. Questo \u00e8 uno dei motivi che hanno spinto i Paesi Bassi a tentare un approccio pi\u00f9 cauto, vendendo la Cannabis in appositi esercizi, in modo che chi volesse utilizzarla non debba rivolgersi a mercati vicini a sostanze oggettivamente pesanti, come l'eroina.\nL'esistenza di una distinzione in questi due gruppi, droghe leggere e pesanti viene, unicamente in questo contesto, strumentalmente accettata dai sostenitori della \"teoria del passaggio\" i quali, pur riconoscendo la relativa blandezza del sottoinsieme \"droghe leggere\", ne sostengono tuttavia la relativa pericolosit\u00e0 in quanto farebbe da ponte di passaggio verso le droghe pesanti, e perci\u00f2 ne contrastano la legittimazione dell'uso e della vendita.\nAl giorno d'oggi i sostenitori di una politica antiproibizionista perorano la tesi secondo cui marijuana e hashish, a differenza di altre sostanze assolutamente legali e diffuse come l'alcool e la nicotina contenuta nel tabacco, siano capaci di indurre una dipendenza minore, relegata principalmente all'aspetto psicologico. Secondo uno studio dell'universit\u00e0 di Duisburg-Essen (Germania) l'astinenza dal consumo di marijuana determina solamente una lieve alterazione dell'umore in senso negativo, della durata di poche settimane. Un altro studio svolto da varie universit\u00e0 americane su soggetti adolescenti giunge alle stesse conclusioni\nLegislazione sulle droghe leggere nel mondo.\nIn modo variabile da stato a stato, le droghe leggere possono essere oggetto di sanzioni pecuniarie, sequestro della sostanza e del passaporto/patente di guida, decreto di espulsione per immigrati, o perseguite penalmente.\nSi distingue la disciplina in merito a: importazione, esportazione, coltivazione, trasporto, stoccaggio, commercio e vendita, consegna e ricezione, possesso e consumo. Altre distinzioni riguardano la modalit\u00e0 del consumo (in luogo pubblico isolato e non, in presenza di minori, il quantitativo consentito), e la finalit\u00e0 (scopo terapeutico, uso personale generico).\nIn seguito, si riporta un breve sunto dello status legale della Cannabis in vari paesi del mondo:\nPaesi Bassi.\nNei Paesi Bassi \u00e8 riconosciuta per legge una differenza fra \"soft drugs\" ed \"hard drugs\" (oppiacei, cocaina, ecstasy etc). Sono considerate droghe pesanti anche le \"preparazioni\" di ogni tipo volte ad incrementare il potenziale psicotropo di una sostanza: sussiste quindi un'area grigia per la quale i funghi psilocibinici seccati costituiscono una preparazione (quelli freschi no), cos\u00ec come l'olio di Cannabis (altri derivati della pianta no). Nei coffee-shop olandesi \u00e8 possibile acquistare fino a 5 grammi pro capite di marijuana o hashish; le droghe pesanti sono fortemente bandite da questo contesto. Per ulteriori informazioni si veda la politica dei Paesi Bassi in materia di stupefacenti.\nSpagna.\nL'uso medico \u00e8 legale, l'uso personale \u00e8 depenalizzato dal 1992. Sono previste sanzioni amministrative anche per chi possiede piccoli quantitativi. L'uso anche ricreativo, la coltivazione e la cessione sono legali per i soci dei cosiddetti \"cannabis club\", associazioni non profit libere.\nStati Uniti.\nNegli Stati Uniti, nazione federale, la legge vigente in tema di proibizionismo sulla Cannabis \u00e8 un'evoluzione del Marijuana Tax Act del 1937, che la considera illegale. Essendo questa una legge federale tutti gli stati membri sono tenuti ad adeguarsi in tal senso. Esiste per\u00f2 un margine di autonomia per il quale strumenti come la volont\u00e0 popolare manifestata attraverso il referendum rimangono inalienabili da parte degli stati. Si passa cos\u00ec da paesi in cui vige il regime di tolleranza zero (ad esempio il Tennessee e l'Oklahoma) ad altri dove, in misure diverse, il possesso e l'utilizzo di cannabis \u00e8 depenalizzato, oltre ad essere consentito l'uso terapeutico. In molti stati l'uso personale minimo viene tollerato, anche se illegale (ad esempio in Florida). Nello stato di Washington e Colorado viene legalizzata a scopo ricreativo per referendum nel novembre 2012. Negli stati di Alaska, Oregon e Distretto di Columbia viene legalizzata a scopo ricreativo con il referendum del 4 novembre 2014. Analoghe iniziative e proposte legislative sulla marijuana, principalmente a scopi medici (gi\u00e0 legale in 23 stati), non ancora completamente in vigore, sono state prese dagli stati di New York, Florida, New Jersey e una revisione della legislazione \u00e8 stata proposta anche in Texas e Louisiana, due stati tradizionalmente conservatori. In California e altri Stati l'uso ricreativo \u00e8 stato approvato tramite referendum nel novembre 2016.\nRegno Unito.\nNel Regno Unito le sostanze stupefacenti sono suddivise in tre classi (A, B e C). Tale classificazione rappresenta un'implicita divisione e scala fra droghe \"pesanti\" e \"leggere\" in virt\u00f9 degli effetti prodotti. La cannabis si trova attualmente in classe B (accomunata alle anfetamine) dopo essere stata promossa dalla classe C (tranquillanti, antidolorifici). In alcune zone della Gran Bretagna la Polizia ha deciso di non intervenire in caso di reati legati a consumo e detenzione di modiche dosi personali di Cannabis; questo per potersi concentrare su reati di maggiore impatto sociale, specialmente il dilagante fenomeno della violenza minorile. Sono nati quindi alcuni \"coffeshop\" per iscritti, in modo simile agli \"speakeasy club\", dove acquistare e consumare la marijuana. I club sono a volte tollerati, altre chiusi immediatamente.\nIl principale motivo che ha portato la Gran Bretagna a riclassificare la Cannabis come droga di classe B \u00e8 stato l'aumento del tenore medio di THC nella cannabis (in particolar modo in riferimento alla variante skunk che in pochi anni \u00e8 arrivata a coprire l'80% del mercato illegale). Questa considerazione \u00e8 una variante della cosiddetta \"teoria del 16 percento\" secondo cui la cannabis odierna non \u00e8 pi\u00f9 considerabile una droga leggera per l'alto tenore di THC ottenuto attraverso le moderne tecniche di coltivazione (dal 4% degli anni '60 al 16% odierno). Tale teoria \u00e8 molto controversa se si considera che le tecniche di concentrazione del THC sono conosciute da tempi antichi: ad esempio, si pensi al burro di cannabis dei poeti maledetti o al charas, un sottoprodotto della cannabis con concentrazioni di THC fino al 40% che, secondo la mitologia induista, \u00e8 stato inventato da Shiva .\nLegislazione sulle droghe in Italia.\nIn Italia l'uso di cannabis \u00e8 illegale, l'uso esclusivamente personale \u00e8 depenalizzato ma punito con sanzioni amministrative (sospensione / revoca della patente, del porto d'armi, del permesso di soggiorno eccetera). La legge D.P.R. n. 309/1990 costituisce il \"Testo Unico delle leggi in materia di disciplina degli stupefacenti e sostanze psicotrope, prevenzione, cura e riabilitazione dei relativi stati di tossicodipendenza\". L'uso medico della cannabis \u00e8 consentito sotto prescrizione medica. La cannabis povera di principio attivo (THC&lt;0,2%) pu\u00f2 essere coltivata liberamente a scopo alimentare, tessile e voluttuario. La cannabis legale, comunemente detta \"marijuana light\", presenta caratteristiche organolettiche analoghe alla pianta \"standard\" pur essendo priva di effetto psicotropo (pu\u00f2 inoltre contenere alti quantitativi di cannabidiolo, sostanza legale non psicoattiva dotata di una blanda attivit\u00e0 sedativa). \nTabelle e classificazione.\nNell'ordinamento legislativo italiano il testo unico in materia di stupefacenti suddivide le sostanze psicotrope in diverse tabelle.\nLegislazione vigente.\nLa normativa vigente risale al 1990 ed \u00e8 stata in parte riformulata per effetto del referendum abrogativo del 1993 che stabil\u00ec la non punibilit\u00e0 del possesso di sostanze stupefacenti per uso strettamente personale. Nel 2006 venne promulgata la legge n. 49/2006 (cosiddetta \"Legge Fini-Giovanardi\") che prevedeva un inasprimento delle sanzioni relative alle condotte di produzione, coltivazione, traffico, detenzione illecita ed uso di sostanze stupefacenti. La legge Fini-Giovanardi eliminava inoltre la distinzione tra droghe leggere e droghe pesanti, accomunando la cannabis a sostanze come cocaina, eroina, ecstasy, LSD, eccetera \nIl 12 febbraio 2014 la legge Fini-Giovanardi viene decretata incostituzionale con la sentenza 32/14 della Corte Costituzionale in quanto le modifiche furono apportate con forzature legali. Pertanto ritorna in vigore la precedente legge, la Jervolino-Vassalli (309/1990). Questa legge, a differenza della precedente, re-introduce la differenza tra droghe leggere e pesanti, e diminuisce il carcere previsto per il reato di spaccio di droghe leggere (aumentando invece quello per le droghe pesanti). La legge Fini-Giovanardi fissava i limiti di possesso personale di principio attivo oltre i quali esiste indizio di spaccio con rischio di sanzione penale. Il limite fissato per la cannabis era di 500\u00a0mg di THC, pari a 5 grammi di sostanza lorda (principio attivo 10%).\nAttualmente, il solo superamento dei 500\u00a0mg di THC non \u00e8 sufficiente ad ipotizzare una destinazione allo spaccio anche se pu\u00f2 essere considerato un elemento indiziario al pari della qualit\u00e0 della sostanza, dello stato economico del soggetto, della disponibilit\u00e0 di attrezzi atti alla pesatura o al confezionamento nonch\u00e9 in base alle concrete circostanze del caso. La detenzione di sostanze stupefacenti che \u201cappaiono destinate ad un uso non esclusivamente personale\u201d costituisce un reato punito con la reclusione da sei a venti anni e con la multa da euro 26.000 a euro 260.000 (art. 73/1bis DPR 309/1990) oppure con la reclusione da uno a sei anni e con una multa da \u20ac3000 a \u20ac26.000 per i cosiddetti \"fatti di lieve entit\u00e0\" (art. 73/5 DPR 309/1990). La detenzione per uso personale costituisce invece un illecito amministrativo comportante le relative sanzioni, da applicarsi singolarmente o cumulativamente, a seconda delle peculiarit\u00e0 del caso concreto. Si tratta, in particolare, della sospensione del passaporto, della sospensione della patente di guida, o il divieto di conseguirla, nonch\u00e9 la sospensione del porto d'armi. Tali sanzioni devono avere durata compresa tra un minimo di un mese ed un massimo di un anno.\nNormative locali.\nIl 13 gennaio 2014 il comune di Torino ha approvato due ordini del giorno, nel primo ha chiesto alla Regione di seguire l'esempio di altre regioni quali la Toscana, la Liguria, la Puglia, e in particolar modo il Veneto, la quale oltre ad aver autorizzato i farmaci cannabinoidi per la terapia del dolore, ha approvato una legge per sperimentare la distribuzione gratuita di preparati a base di cannabis negli ospedali e nelle farmacie, e la produzione diretta di marijuana a scopo terapeutico, e nel secondo l'abolizione o dei cambiamenti della Legge Fini-Giovanardi, poich\u00e9 ritenuta troppo restrittiva nonch\u00e9 una delle cause del sovraffollamento delle carceri, dando il via libera alla produzione della cannabis anche a scopo ricreativo.\nBench\u00e9 il comune si \u00e8 espresso favorevolmente alla legalizzazione della marijuana, tuttavia rimane ancora illegale, perch\u00e9 proibita da leggi nazionali, che non sono nelle competenze regionali, come da articolo 117 della Costituzione.\nPronunce in tema di coltivazione personale e vendita dei semi.\nCon valore nomofilattico la Corte Suprema di Cassazione ha emesso alcune sentenze sulla possibile legalit\u00e0 di una minima coltivazione personale di \"Cannabis\" con THC tale da farla rientrare tra le droghe illegali secondo la legge vigente.\nRichieste di depenalizzazione dell'uso della Cannabis da parte della Direzione Nazionale Antimafia.\nLa Direzione nazionale antimafia nella propria relazione annuale del 2014 ha richiesto al parlamento di valutare la possibilit\u00e0 di depenalizzare l'uso della Cannabis preso atto della \"oggettiva inadeguatezza di ogni sforzo repressivo\". La Procura della Repubblica in particolare ha chiesto al legislatore di considerare le \"ricadute che la depenalizzazione avrebbe in termini di deflazione del carico giudiziario, di liberazione di risorse delle forze dell'ordine e magistratura per il contrasto di altri fenomeni criminali e, infine, di prosciugamento di un mercato che, almeno in parte, \u00e8 di appannaggio di associazioni criminali agguerrite\".\nProposta di legge sulla legalizzazione dell'uso non medico.\nNel marzo 2015, un gruppo di deputati (PD, SEL, M5S, gruppo misto), su proposta del sottosegretario agli esteri del governo Renzi, Benedetto Della Vedova (Scelta Civica), appoggiati anche da partiti esterni al parlamento (come Radicali Italiani e PRC), ha proposto la legalizzazione dei derivati della Cannabis, elaborando una proposta di legge.\nNel 2016 i radicali hanno presentato una legge di iniziativa popolare che avrebbe consentito la coltivazione fino a 10 piante in forma individuale o associata (su modello spagnolo) ed il commercio della cannabis e dei suoi derivati . Tale proposta di legge \u00e8 stata successivamente rilanciata sotto forma di disegno di legge dal parlamentare Benedetto Della Vedova (tuttavia non \u00e8 mai stata discussa in aula).\nNel luglio 2017, le commissioni riunite Giustizia e Affari sociali della Camera hanno adottato, con i voti di PD, Lega, Forza Italia, AP\u2014il testo base sulla cannabis proposto da Margherita Miotto (PD), che tuttavia riguarda solo ed esclusivamente l'uso terapeutico. Tutto il resto \u00e8 stato stralciato, in pratica annullando due anni di lavoro.\nUso terapeutico.\nIn Italia, \u00e8 teoricamente consentito l'uso terapeutico di preparati medicinali a base di marijuana (con prescrizione medica) . In realt\u00e0, i pazienti cui viene prescritta della cannabis spesso non riescono a reperirla in farmacia poich\u00e8 la fornitura statale \u00e8 inadeguata a coprire le esigenze del sistema sanitario nazionale .\nLa prima Regione ad avviare una fase di regolamentazione dell'uso terapeutico della marijuana \u00e8 stata la Puglia con la delibera della Giunta regionale n.308 del 9 febbraio 2010, firmata dall'allora presidente della Regione Puglia, Nichi Vendola. Tale delibera stabilisce l'erogazione a carico del servizio sanitario regionale. Secondo la delibera pugliese i derivati della Cannabis, sotto forma di specialit\u00e0 medicinali o di preparati galenici magistrali, anche in associazione, possono essere prescritti dal medico specialista in neurologia, oncologia o preposto al trattamento della terapia del dolore cronico e acuto, alle dipendenze di strutture sanitarie pubbliche, nei casi in cui altri farmaci disponibili si siano dimostrati inefficaci o inadeguati al bisogno terapeutico, condizioni che possono verificarsi nella spasticit\u00e0 secondaria in malattie neurologiche, nella nausea e vomito, non sufficientemente controllati, indotte da chemioterapia o radioterapia, nel dolore cronico neuropatico non rispondente ai farmaci disponibili. La certificazione ha una validit\u00e0 di sei mesi e la prescrizione (Ricetta non ripetibile) trenta giorni. La delibera autorizza le Farmacie Ospedaliere delle Aziende Sanitarie a garantire l'erogazione dei cannabinoidi a carico del Servizio Sanitario Regionale. Il 2 maggio 2012, il consiglio regionale della Toscana ha approvato la legge che autorizza l'utilizzo della cannabis a scopo terapeutico nella regione, seguita il 31 luglio dello stesso anno da una legge regionale della Liguria.\nIl 23 gennaio del 2013 la cannabis \u00e8 entrata in tabella 2, quindi rientra anche nell'uso terapeutico. Nel settembre 2014 i ministri della Salute e della Difesa hanno autorizzato la coltivazione di cannabis a uso medico, autorizzando la coltivazione di piante per realizzare medicine all'interno dello stabilimento chimico-militare di Firenze; i preparati forniti dai militari sono attualmente in commercio sotto il nome FM1 ed FM2 (differiscono per il contenuto di cannabinoidi). Durante il 2014 a Palermo \u00e8 stata approvata una filiera composta da dei coltivatori per la coltivazione di cannabis da usare per fini terapeutici e per la fornitura di materia prima a vari comparti, tra cui quello tessile e della bio-edilizia. Inoltre, nel gennaio 2016 sono stati depenalizzati i reati collegati alla coltivazione medica autorizzata, come la violazione delle procedure.\nNonostante ci\u00f2 la situazione \u00e8 tale che per via della difficolt\u00e0 effettiva dell'ottenere una regolare prescrizione, per i costi notevoli del farmaco a base di marijuana e per le difficolt\u00e0 di approvvigionamento (spesso le farmacie non ricevono forniture in modo puntuale), in Italia moltissimi malati sono costretti a comprarla dagli spacciatori o a coltivarla in proprio. Per ovviare tale problema, alcuni malati decidono di coltivare autonomamente la cannabis o di comprarla dagli spacciatori. Si ricorda ad esempio il caso di Walter De Benedetto, uomo di 50 anni affetto da una grave forma di artrite reumatoide processato per aver coltivato la cannabis che gli era stata regolarmente prescritta dal medico e assolto il 27 Aprile dal tribunale di Arezzo.\nOpinione pubblica (Italia).\nIn Italia, la legalizzazione delle droghe leggere \u00e8 al centro di un acceso dibattito extraparlamentare. Si riportano i pi\u00f9 recenti sondaggi (settembre 2021) per ogni istituto:"}
{"id": "763679", "revid": "298055", "url": "https://it.wikipedia.org/wiki?curid=763679", "title": "Il Libro (Artemis Fowl)", "text": ""}
{"id": "763685", "revid": "2143145", "url": "https://it.wikipedia.org/wiki?curid=763685", "title": "Ren\u00e9 Burri", "text": "Ha solo 22 anni quando la Magnum Photos pubblica un suo reportage, lavorer\u00e0 con continuit\u00e0 con importanti riviste internazionali come \"Life\", \"Look\", \"Fortune\", \"Epoca\", \"Paris Match\", \"Stern\" e \"Bunte Illustrierte\". Famosissimi alcuni suoi ritratti, tra cui quelli di Che Guevara e di Pablo Picasso.\nBiografia.\nPrima della fotografia le sue passioni furono quelle della pittura e del cinema e fu per tale motivo e per migliorare le sue conoscenze che decise di frequentare la scuola d'arte di Zurigo dove ebbe l'opportunit\u00e0 di studiare composizione, pittura e disegno.\nFinita la scuola cerca di dare seguito a questa passione tentando il mondo del cinema, ma le opportunit\u00e0 date dalla Svizzera in quel periodo erano davvero limitate, decide quindi di dedicarsi alla fotografia che molto si avvicina al mondo del cinema. Nel 1950, all'et\u00e0 di 17 anni entra quindi alla scuola di fotografia della sua citt\u00e0. Fu in questi anni che inizi\u00f2 a lavorare come regista ed a realizzare i suoi primi documentari, contemporaneamente inizia ad usare la sua prima macchina fotografica, una Leica.\nNel 1955 il suo amico Werner Bischof lo avvicina, mettendolo in contatto con l'agenzia Magnum Photos dove presenta il suo reportage sulla realt\u00e0 dei bambini sordomuti. Il reportage, con grande soddisfazione dello stesso Burri, venne pubblicato sulla prestigiosa rivista \"Life\" nonch\u00e9 su altre importanti riviste europee. Entrato a far parte dell scuderia di Magnum Photos inizia la sua intensa attivit\u00e0 come fotografo di reportage in giro per il mondo per realizzare i lavori commissionati da Magnum. Questi furono gli anni in cui Burri si rec\u00f2 in Italia, Cecoslovacchia, Turchia, Egitto ed altri paesi.\nNel 1959 divent\u00f2 membro Magnum. Pubblica il suo lavoro sulla Germania a cura di Robert Delpire e con l'introduzione di Jean Boudrillard. Realizza sempre negli anni sessanta altri importanti reportage. Sono da ricordare infatti quello del 1963 su Picasso e successivamente quelli su Alberto Giacometti e Le Corbusier. Sempre nel 1963 realizza il ritratto di Fidel Castro e di Che Guevara. Nella seconda met\u00e0 degli anni sessanta e negli anni settanta lavor\u00f2 in Egitto, Israele, Vietnam e Beirut. Nel 1982 diventa presidente della Magnum Photos. Nel 1991 venne nominato Cavaliere dell'Ordine delle Arti e delle Lettere dallo Stato Francese e nel 2004 venne realizzata una grande retrospettiva che nel 2005 \u00e8 arrivata anche in Italia."}
{"id": "763689", "revid": "767487", "url": "https://it.wikipedia.org/wiki?curid=763689", "title": "Mazzuola", "text": "La mazzuola (in inglese mallet o hammer, \"martello\") \u00e8 un tipo di battente utilizzato per suonare gli strumenti a percussione.\nLe mazzuole sono costituite da bacchette di materiale duro, solitamente legno, con una testa di dimensioni, forma e materiale variabili (come legno o gomma), che a sua volta pu\u00f2 essere ricoperta da altri materiali pi\u00f9 morbidi, come il feltro; alle diverse tipologie di strumento possono essere quindi conferite durezze, pesi ed equilibri peculiari.\nLe mazzuole possono essere utilizzate, soprattutto nelle orchestre, per suonare sia gli idiofoni a membrana, come i timpani, che quelli a percussione diretta, come lo xilofono; sono anche sfruttate in alcuni strumenti tipici dell'America meridionale. Da un solo strumentista possono essere utilizzate anche quattro o sei mazzuole contemporaneamente, due o tre per mano.\nNelle formazioni di musica moderna e jazz, vengono non di rado utilizzati dai batteristi per creare dei crescendo con i piatti, oppure per ottenere particolari sonorit\u00e0 o effetti percussivi utilizzandoli sui vari elementi del drumkit. "}
{"id": "763696", "revid": "110157", "url": "https://it.wikipedia.org/wiki?curid=763696", "title": "MUSAC", "text": "Il Museo di Arte Contemporanea di Castiglia e Le\u00f3n (MUSAC), ubicato nella citt\u00e0 di Le\u00f3n, fu inaugurato dal Principe delle Asturie il 1\u00ba aprile del 2005 per convertirsi in un elemento fondamentale dello sviluppo dell'arte contemporanea a livello internazionale.\nIl progetto architettonico del MUSAC fu affidato allo studio degli architetti Mansilla e Tu\u00f1on, che vinsero un concorso internazionale con una idea molto forte caratterizzata dalle facciate di vetri policromatici che si ispirano alla cattedrale della stessa citt\u00e0 che ospita il museo."}
