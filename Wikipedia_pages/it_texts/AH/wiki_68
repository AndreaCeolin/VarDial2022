{"id": "729137", "revid": "729019", "url": "https://it.wikipedia.org/wiki?curid=729137", "title": "Strada europea E75", "text": "La E75 \u00e8 una strada europea di classe A e costituisce un dorsale nord-sud. Collega Vard\u00f8, localit\u00e0 norvegese affacciata sul Mare di Barents, con Sitia, sull'isola di Creta (in Grecia). Il percorso \u00e8 lungo 5639\u00a0km ed attraversa Finlandia, Polonia, Repubblica Ceca, Slovacchia, Ungheria, Serbia e Macedonia del Nord.\nCollegamenti marittimi.\nL'itinerario comprende due collegamenti marittimi attraverso traghetti, il primo tra Finlandia e Polonia, il secondo tra la parte continentale della Grecia e l'isola di Creta dove la strada ha termine. In realt\u00e0, dall'inizio degli anni novanta fino al 2009 non vi era alcun collegamento marittimo tra Helsinki e Danzica. La Finnlines ha iniziato proprio nel 2009 un servizio regolare tra Helsinki e Gdynia, nei pressi della citt\u00e0 polacca. In alternativa, \u00e8 anche possibile prendere un traghetto da Helsinki a Tallinn e guidare attraverso la E67 da Tallinn alla localit\u00e0 di Piotrk\u00f3w Trybunalski in Polonia, dove la E75 e la E67 condividono un breve tratto.\nPercorso.\nDi seguito sono riportate le principali localit\u00e0 toccate dalla strada.\nNorvegia.\nIl tratto norvegese attraversa quattro piccoli comuni della regione del Finnmark: Vard\u00f8, Vads\u00f8, Nesseby e Tana.\nFinlandia.\nIn Finlandia la E75 assume la denominazione di strada nazionale 4. Le principali localit\u00e0 toccate sono le seguenti:\nPolonia.\nIn Polonia la E75 assume la denominazione di Autostrada A1. Le principali localit\u00e0 toccate sono le seguenti:\nRepubblica Ceca.\nNel breve tratto percorso in Repubblica Ceca, la strada assume la denominazione di strada nazionale 11. Le principali localit\u00e0 toccate sono le seguenti:\nSlovacchia.\nFino alla citt\u00e0 di \u017dilina la strada \u00e8 chiamata strada nazionale 11, quindi percorre fino alla capitale l'autostrada D1. Le principali localit\u00e0 toccate sono le seguenti:\nUngheria.\nFino a Lev\u00e8l, la E75 \u00e8 chiamata strada nazionale 15, quindi percorre le autostrade M1 (fino a Budapest), M0 (la tangenziale della capitale) ed M5 fino al confine di stato. Le principali localit\u00e0 toccate sono le seguenti:\nSerbia.\nIn Serbia la strada corre lungo l'autostrada A1, per quanto nel paese la numerazione pi\u00f9 utilizzata sia appunto quella di E75. Le principali localit\u00e0 toccate sono le seguenti:\nMacedonia del Nord.\nL'Agenzia europea per la ricostruzione, una delle Agenzie dell'Unione Europea, ha contribuito alla ricostruzione del tratto della E75 nella repubblica, che segue il tracciato della A1. Le principali localit\u00e0 toccate sono le seguenti:\nGrecia.\nIn Grecia la strada segue il percorso della autostrada 1 fino ad Atene, da cui \u00e8 previsto il trasbordo in traghetto fino a Chani\u00e1, sull'isola di Creta, dove la strada \u00e8 classificata come strada nazionale 90. Le principali localit\u00e0 toccate sono le seguenti:"}
{"id": "729139", "revid": "2080735", "url": "https://it.wikipedia.org/wiki?curid=729139", "title": "Strada europea E30", "text": "La strada europea E30 \u00e8 una strada di classe A e, come si evince dal numero, \u00e8 una dorsale Ovest-Est.\nIn particolare la E30 collega Cork, in Irlanda, a Omsk, in Russia, con un percorso lungo 5800 km, attraverso Regno Unito, Paesi Bassi, Germania, Polonia, e Bielorussia.\nPer lunghi tratti, la E30 coincide in territorio russo con la cosiddetta \"autostrada transiberiana\" e, a est degli Urali, con l'autostrada asiatica AH6.\nStoria.\nLa E30 \u00e8 una delle pi\u00f9 lunghe strade europee, grazie ad un tracciato che misura circa 5800\u00a0km (3300\u00a0km tra Cork e Mosca e 2500\u00a0km solo tra Mosca e Omsk). Precedentemente, la strada procedeva unicamente da Cork a Samara, con una lunghezza di circa 4900\u00a0km. Fino al 1985, parte della E30 era denominata \"E8\" (con tracciato Londra-Berlino-Br\u0117st).\nTracciato.\nLa E30 attraversa sette nazioni europee ed include due trasbordi via mare, uno da Rosslare Europort in Irlanda a Fishguard in Galles ed uno da Felixstowe in Inghilterra a Hoek van Holland nei Paesi Bassi.\nDi seguito sono riportate le denominazioni delle strade che compongono la E30 nei vari paesi e le principali localit\u00e0 toccate.\nIrlanda.\nIl traghetto Rosslare - Fishguard parte due volte al giorno, con un tragitto della durata di circa tre ore.\nRegno Unito.\nSebbene il governo del Regno Unito partecipi pienamente alle attivit\u00e0 relative alle strade europee, esse non sono segnalate in territorio britannico.\nNonostante siano previsti dal tracciato della E30, da Felixstowe in realt\u00e0 non partono traghetti per Hoek Van Holland. Un servizio giornaliero (con quattro partenze) per la citt\u00e0 olandese ha origine invece da Harwich, localit\u00e0 posta sulla sponda opposta del fiume Orwell, a sud di Felixstowe, lungo la strada europea E32. Da Felixstowe partono invece traghetti cargo.\nPolonia.\nIn territorio polacco, la E30 segue la strada nazionale 2 e l'autostrada A2. Le principali localit\u00e0 toccate sono le seguenti.\nBielorussia.\nIn Bielorussia, la E30 segue la strada maestra M1, toccando le seguenti localit\u00e0\nRussia.\nIl tratto russo della E30 \u00e8 condiviso in gran parte con quello dell'itinerario asiatico AH6, anche se quest'ultimo a differenza della E30 tocca la citt\u00e0 di Petropavl (in Kazakistan). La E30 segue la M1 fino a Mosca, quindi la M5 fino a \u010celjabinsk e infine la M51 fino a Kurgan. Da l\u00ec prosegue su strade minori verso I\u0161im e, evitando il confine kazako, raggiunge Omsk.\nEcco le principali localit\u00e0 toccate dalla E30:"}
{"id": "729140", "revid": "439868", "url": "https://it.wikipedia.org/wiki?curid=729140", "title": "Enger", "text": "Enger \u00e8 una cittadina tedesca di circa 20.000 abitanti della Renania Settentrionale-Vestfalia.\nGeografia fisica.\nSituata nel circondario di Herford, a circa 6\u00a0km ad ovest dal capoluogo."}
{"id": "729141", "revid": "729019", "url": "https://it.wikipedia.org/wiki?curid=729141", "title": "Strada europea E40", "text": "La strada europea E40 \u00e8 una strada di classe A e, come si evince dal numero, \u00e8 una dorsale Ovest-Est.\nSi tratta della strada europea caratterizzata dal tracciato pi\u00f9 lungo, con oltre 8000\u00a0km necessari a collegare il Canale della Manica con il confine cinese.\nStoria.\nInizialmente la E40 collegava Calais, in Francia, a Rostov sul Don in Russia attraverso Belgio, Germania, Polonia, ed Ucraina per un totale di 3461\u00a0km.\nCon la riforma del 1992, la stessa denominazione \u00e8 stata utilizzata anche per il proseguimento nel continente asiatico con termine a Ridder (gi\u00e0 Leninogorsk), presso il confine tra Kazakistan e Cina. In particolare, la strada corre lungo il confine meridionale del Kazakistan entrando in Uzbekistan, Turkmenistan, poi nuovamente in Uzbekistan e Kazakistan, quindi in Kirghizistan e infine di nuovo in Kazakistan.\nIl percorso asiatico, per toccare le repubbliche dell'Asia centrale, disegna una \"V\" molto pronunciata; se la strada percorresse il Kazakistan in linea retta, la E40 potrebbe essere circa 2000\u00a0km pi\u00f9 corta. La via pi\u00f9 breve per raggiungere Ridden dall'Europa consiste nell'uso della strada europea E30, che lambisce il confine settentrionale del Kazakistan.\nTracciato.\nLa strada tocca le seguenti localit\u00e0 principali:\nFrancia.\nLe principali citt\u00e0 toccate sono Calais e Dunkerque, collegate dalla autoroute A16.\nBelgio.\nIn Belgio la E40 assume le seguenti denominazioni:\nGermania.\nSul territorio tedesco la strada ha quasi totalmente caratteristiche autostradali ed assume le seguenti denominazioni:\nPolonia.\nIn Polonia la strada segue per oltre met\u00e0 percorso la autostrada A4; \u00e8 in previsione il completamento della A4 fino al confine polacco-ucraino, cosa che render\u00e0 l'attraversamento dello stato integralmente in autostrada; di seguito sono riportate le denominazioni e le principali localit\u00e0 toccate dall'attuale tracciato:\nUcraina.\nAnche il tratto ucraino \u00e8 costituito per la maggior parte da autostrade. L'unico tratto che ne \u00e8 sprovvisto, per il quale comunque l'autostrada \u00e8 attualmente in progettazione, \u00e8 quello dal confine a Leopoli. Le denominazioni e le localit\u00e0 toccate sono le seguenti:\nRussia.\nIl tracciato russo \u00e8 stato rivisitato completamente nel 1992. La strada, infatti, non piega pi\u00f9 a sud in direzione Rostov sul Don, ma procede verso l'estremit\u00e0 nord del Mar Caspio, entrando in Kazakistan. Le denominazioni locali e le principali localit\u00e0 toccate sono le seguenti:\nRepubbliche centroasiatiche.\nDi seguito sono riportate le denominazioni delle strade e le localit\u00e0 toccate in Kazakistan, Uzbekistan, Turkmenistan e Kirghizistan:\nIntersezioni.\nDi seguito sono riportate le localit\u00e0 ove sono localizzate le intersezioni della E40 con dorsali nord-sud del network europeo:"}
{"id": "729143", "revid": "1592097", "url": "https://it.wikipedia.org/wiki?curid=729143", "title": "Algesiras", "text": ""}
{"id": "729144", "revid": "729019", "url": "https://it.wikipedia.org/wiki?curid=729144", "title": "Strada europea E50", "text": "La strada europea E50 \u00e8 una strada di classe A e, come si evince dal numero, \u00e8 una dorsale Ovest-Est.\nIn particolare la E50 collega il porto navale di Brest, in Francia a Macha\u010dkala, sul Mar Caspio nella repubblica russa del Daghestan, con un percorso lungo 6000km, attraverso Germania, Repubblica Ceca, Slovacchia e Ucraina.\nPanoramica.\nMet\u00e0 del percorso \u00e8 sulle autostrade e l'altra met\u00e0 \u00e8 su strade provinciali. Il percorso \u00e8 di circa 6.000 chilometri (3.700 miglia) di lunghezza e corre completamente nel continente europeo.\nNel suo percorso attraverso l'Europa incrocia diverse strade europee, come ad esempio:\nSi tratta di una delle strade pi\u00f9 lunghe del continente.\nItinerario.\nIl tracciato rappresenta uno dei pi\u00f9 lunghi nel novero delle strade europee, in particolar modo considerando quelle - come la E50 - che hanno un tracciato che si estende esclusivamente nel continente europeo. Circa met\u00e0 del tracciato corre su strade con caratteristiche autostradali.\nFrancia.\nLe principali citt\u00e0 toccate dalla E50 lungo i circa 950\u00a0km percorsi sul territorio francese sono Brest, Rennes, Le Mans, Parigi, Reims e Metz.\nNel dettaglio, si riportano le denominazioni della strada e le localit\u00e0 toccate.\nAutoroute A320: Saint-Avold (fine tratto in condivisione con la E25).\nGermania.\nI circa 500\u00a0km percorsi sul territorio tedesco dalla E50 ricadono sotto la denominazione di Bundesautobahn 6. Le principali localit\u00e0 toccate sono Saarbr\u00fccken, Mannheim, Heilbronn, Norimberga, Amberg e Waidhaus. Nel dettaglio, ecco le principali uscite della A 6:\nRepubblica Ceca.\nIl tratto di E50 che attraversa la Repubblica Ceca misura circa 450\u00a0km e tocca Plze\u0148, Praga, Jihlava, Brno e Uhersk\u00e9 Hradi\u0161t\u011b. Le denominazioni locali della strada e le principali localit\u00e0 toccate sono riportate di seguito.\nD\u00e1lnice 5:\nTangenziale di Praga (autostrada 0): Praga-Trebonice (intersezione con la E48).\nStrada 600: Praga-Slivenec.\nStrada 29: Praga.\nD\u00e1lnice 1:\nStrada 50: Holubice.\nSlovacchia.\nLungo i circa 450\u00a0km percorsi in territorio slovacco, le principali citt\u00e0 toccate sono Tren\u010d\u00edn e Pre\u0161ov. La strada segue il tracciato dell'autostrada D1, dove presente. Lungo il tratto della E50, infatti, l'autostrada \u00e8 in via di completamento. Dove la strada non ha caratteristiche autostradali, essa assume la denominazione di strada nazionale 18. Di seguito sono riportate le localit\u00e0 attraversate:\nUcraina.\nIn territorio ucraino, la E50 percorre quasi 1600\u00a0km. Di seguito si riportano localit\u00e0 toccate e denominazioni locali.\nStrada A262: U\u017ehorod (intersezione con la E573.\nStrada M06: Muka\u010devo (fine tratto in condivisione con la strada europea E58, intersezione con la strada A265 e con la strada europea E81, inizio tratto in condivisione con la E471).\nStrada A266: Stryj (fine tratto in condivisione con la E471).\nStrada M12:\nStrada M04:\nStrada M03: Debal'ceve (intersezione con la E40, con la strada M03 e con la strada M04).\nRussia.\nIl tracciato russo misura circa 1000\u00a0km e vede la E50 attraversare le repubbliche caucasiche della Federazione russa. Le principali localit\u00e0 e le denominazioni locali della strada sono le seguenti.\nStrada M4:\nStrada M29:"}
{"id": "729145", "revid": "1543377", "url": "https://it.wikipedia.org/wiki?curid=729145", "title": "Guerra elettronica", "text": "La guerra elettronica o \"electronic warfare\" (\"EW\") comprende ogni azione riguardante l'uso dello spettro elettromagnetico o di energia diretta a controllare lo spettro delle emissioni radio, finalizzata all'attacco a forze nemiche, o l'impedimento di un assalto nemico tramite lo spettro elettromagnetico. Lo scopo della guerra elettronica \u00e8 di sviluppare un vantaggio tattico e strategico nell'uso dello spettro elettromagnetico. La EW pu\u00f2 essere generata dal mare, cielo e terra, e spazio, e avere come bersagli sistemi meccanici, robotici, umani, comunicazioni, radar e altre risorse.\nLa moderne tecniche di guerra elettronica si suddividono in tre componenti principali:\nEA - Electronic Attack.\nL\"'Electronic Attack\" (\"EA\") o con precedente terminologia \"ECM - electronic countermeasures\", consiste nell'uso attivo o passivo dello stesso spettro elettromagnetico per impedirne l'uso all'avversario. Si suddivide quindi in:\nMolte moderne tecnologie EA sono considerate informazioni classificate ai pi\u00f9 alti livelli di sicurezza militare.\nEP - Electronic Protection.\nLa \"Electronic Protection\" (\"EP\") o con precedente terminologia \"ECCM - Electronic Counter Countermeasures\" e \"EPM - Electronic Protective Measures\" comprende tutte le attivit\u00e0 mirate a rendere le EA nemiche meno efficaci attraverso tecniche di protezione, addestramento o adozione di accorgimenti nei riguardi di proprio personale, installazioni, equipaggiamenti o obiettivi.La EP pu\u00f2 essere implementata per evitare che le forze amiche siano affette dalle loro stesse EA. Anche in questo caso effettuiamo una suddivisione tra:\nES - Electronic Support.\nL'Electronic Support (\"ES\") o con precedente terminologia \"ESM - Electronic Support Measures\", consiste nell'uso passivo dello spettro elettromagnetico con lo scopo di effettuare spionaggio in campo avverso per rilevare, identificare, localizzare e interpretare le potenziali minacce o i bersagli.\nLe informazioni raccolte possono essere usate per generare:\nLe EA possono essere scoperte dall'avversario, in quanto basate su trasmissioni di segnali radio. Le ES, al contrario, possono essere condotte in modalit\u00e0 completamente passiva e non rilevabile dagli avversari.\nLe attivit\u00e0 ES si basano molto sulle tecniche di spionaggio definite SIGINT, continuamente poste in essere dalla maggior parte delle nazioni del mondo e mirate ad acquisire informazioni segrete sulle tattiche e sugli equipaggiamenti elettronici utilizzati dalle altre nazioni.\nGli operatori.\nGli \"addetti ai lavori\" del settore, tra di loro si chiamano scherzosamente \"\"old crows\" (vecchie cornacchie). Originariamente, durante la seconda guerra mondiale, gli ufficiali ECM delle forze alleate che avevano il compito di distruggere i radar e le comunicazioni erano denominati in codice \"Raven\"\" (Corvi) per motivi di sicurezza mirati a mantenere segreta la loro esistenza. Dopo la guerra, un gruppo di \"Raven\" divenne insegnante presso i corsi ECM del SAC presso la base McGuire AFB, New Jersey. Dalle cronache dell'epoca risulta che gli studenti cambiarono il nome in \"Crow\" (Cornacchia). Di seguito, tutti gli addetti all'attivit\u00e0 presero a chiamarsi \"old crows\".\nIl film del 1988 \"Bat*21\" con Gene Hackman \u00e8 basato sulla vera storia di un operatore alle contromisure \"EWO - Electronic Warfare Officer\", abbattuto durante la guerra del Vietnam nel corso di una missione su Douglas EB-66"}
{"id": "729146", "revid": "188668", "url": "https://it.wikipedia.org/wiki?curid=729146", "title": "Re del Bhutan", "text": ""}
{"id": "729148", "revid": "2018934", "url": "https://it.wikipedia.org/wiki?curid=729148", "title": "Strada europea E70", "text": "La strada europea E70 \u00e8 una strada di classe A e, come si evince dal numero, \u00e8 una dorsale Ovest-Est. Attraversa i territori di dieci nazioni europee e include un attraversamento marittimo, da Varna, in Bulgaria, a Samsun, in Turchia.\nIn particolare la E70 collegava inizialmente La Coruna, in Spagna, a Trebisonda nella parte asiatica della Turchia, con un percorso lungo 5114 km, attraverso Francia, Italia, Slovenia, Croazia, Serbia, Romania e Bulgaria.\nIl percorso, come del resto per altre strade europee, \u00e8 stato in seguito esteso con la stessa sigla ad altre parti del continente asiatico fino alla Georgia nella citt\u00e0 di Poti.\nItinerario.\nSpagna.\n\"circa 686\u00a0km\"\nFrancia.\n\"circa 989\u00a0km\"\nItalia.\n\"circa 625\u00a0km\"\nSlovenia.\n\"circa 186\u00a0km\"\nCroazia.\n\"circa 306\u00a0km\"\nSerbia.\n\"circa 205\u00a0km\"\nRomania.\n\"circa 695\u00a0km\"\nBulgaria.\n\"circa 186\u00a0km\""}
{"id": "729149", "revid": "729019", "url": "https://it.wikipedia.org/wiki?curid=729149", "title": "Strada europea E60", "text": "La strada europea E60 \u00e8 una strada di classe A e, come si evince dal numero, \u00e8 una dorsale Ovest-Est.\nIn particolare la E60 collega Brest, in Francia, al Passo di Irke\u0161tam, in Kirghizistan (al confine con la Cina). Il tracciato europeo si conclude a Costanza, in Romania, dopo un percorso lungo 3508 km attraverso Svizzera, Austria, Germania, ed Ungheria. Il tracciato caucasico e centroasiatico, attraverso Georgia, Azerbaigian, Turkmenistan, Uzbekistan, Tagikistan e Kirghizistan, misura oltre 3300\u00a0km.\nPercorso.\nEuropa.\nNel suo percorso europeo, la E60 tocca numerose importanti localit\u00e0, riportate di seguito.\nRepubbliche caucasiche.\nDa Costanza, il tracciato prosegue nell'area caucasica verso il Mar Caspio per oltre 800\u00a0km. Dalla citt\u00e0 rumena \u00e8 previsto un trasbordo attraverso il Mar Nero per raggiungere la localit\u00e0 georgiana di Poti. Non esistono collegamenti diretti tra le due citt\u00e0, ma solo facendo scalo nella citt\u00e0 ucraina di Odessa o in quella bulgara di Varna. Il tragitto e le localit\u00e0 toccate nelle repubbliche caucasiche sono descritti di seguito.\nGeorgia.\nStrada M27:\nRepubbliche centro-asiatiche.\nDopo l'attraversamento del Mar Caspio, la strada prosegue per oltre 2500\u00a0km attraverso quattro delle cinque repubbliche centro-asiatiche. Di seguito sono riportate le principali localit\u00e0 toccate dalla E60."}
{"id": "729150", "revid": "228587", "url": "https://it.wikipedia.org/wiki?curid=729150", "title": "Strada europea E20", "text": "La strada europea E20 \u00e8 una strada di classe A e, come si evince dal numero pari, \u00e8 una dorsale ovest-est.\nIn particolare, la E20 collega Shannon, in Irlanda, a San Pietroburgo, in Russia, con un percorso lungo 3164 km, attraverso Regno Unito, Danimarca, Svezia, ed Estonia e con l'utilizzo, in vari punti, di servizi di traghetto.\nIrlanda.\nLa sezione iniziale della E20, localizzata in territorio irlandese, corre dall'aeroporto di Shannon a Dublino attraversando Limerick, per circa 228\u00a0km solo parzialmente segnalati (la strada \u00e8 segnalata N19, N18 e infine M7 o N7, a seconda che sia o meno autostrada).\nFino a Limerick, la strada ha caratteristiche non autostradali. Nei pressi della citt\u00e0, essa confluisce nella tangenziale sud e si instrada nel passante della citt\u00e0, aperto il 16 luglio 2010. Lasciata la citt\u00e0, il tracciato torna a singola carreggiata fino a Portlaoise (sebbene questo tratto sia destinato alla trasformazione in autostrada entro la fine del 2010), da cui inizia la autostrada M7. Il tratto autostradale continua fino a Naas, nei pressi di Dublino, ove la strada prosegue come superstrada a due carreggiate fino al centro della citt\u00e0. Da Dublino a Liverpool \u00e8 previsto l'utilizzo di un traghetto.\nRegno Unito.\nIn territorio britannico, dove non \u00e8 segnalata, la E20 esce dal comune di Liverpool lungo la A5080. Ad Huyton, la strada assume caratteristiche autostradali e viene classificata come motorway M62. La M62 passa a nord di Manchester, attraversa i Pennini e raggiunge la costa orientale presso l'estuario dell'Humber, in localit\u00e0 South Cave. La strada prosegue fino al centro di Kingston upon Hull attraverso la A63.\nSecondo il tracciato originale, da Kingston upon Hull ad Esbjerg sarebbe previsto un trasbordo in traghetto. Tra le due localit\u00e0, in ogni caso, non esiste alcun servizio del genere. I collegamenti marittimi da Kingston upon Hull sono diretti verso Belgio e Olanda. L'unico servizio dal Regno Unito ad Esbjerg ha origine dal porto di Harwich, nei pressi di Ipswich, in Essex.\nDanimarca.\nIn Danimarca la strada presenta caratteristiche autostradali per tutto il tragitto di 315\u00a0km da Esbjerg al ponte di \u00d8resund, posto al confine con la Svezia. L'opera, completata nel 2000, \u00e8 costituita da un tunnel 4\u00a0km sul tratto danese e da un ponte di 8\u00a0km. La strada passa anche attraverso lo Storeb\u00e6ltsbroen, un ponte composto da due tronchi da 6+6\u00a0km attraverso il Grande Belt.\nIl tratto tra Odense e Copenaghen \u00e8 solitamente molto trafficato, con punte di congestionamento soprattutto tra la capitale e K\u00f8ge. Questo tratto di strada presenta tre numerazioni europee: oltre a E20, anche E47 ed E55).\nUscite.\nDi seguito sono riportate le uscite della E20 in territorio danese, in direzione est-ovest.\nSvezia.\nIl tratto svedese della E20 \u00e8 lungo circa 770\u00a0km ed \u00e8 condiviso per circa 280\u00a0km con la E6, per 50 con la E18 e per 35\u00a0km con la E4.\nLa E20 ha caratteristiche autostradali dal ponte di \u00d8resund, che si conclude nel comune di Malm\u00f6, fino a N\u00e4\u00e4s 30\u00a0km a est di G\u00f6teborg, per un totale di circa 320\u00a0km di autostrada. La strada riprende ad avere caratteristiche autostradali da Vretstorp (20\u00a0km a ovest di \u00d6rebro) fino a Stoccolma.\nIl tratto di E20 che attraversa Stoccolma \u00e8 estremamente trafficato e comprende la Essingeleden, considerata la strada pi\u00f9 trafficata di Svezia (circa 160000 veicoli al giorno). Per risolvere in parte il problema dell'attraversamento della citt\u00e0 (ma non il congestionamento della Essingeleden), \u00e8 in previsione la costruzione di un tunnel, chiamato \"Norra l\u00e4nken\", che passer\u00e0 sotto i quartieri settentrionali della citt\u00e0 e sar\u00e0 parte della E20.\nIl tragitto tra Stoccolma e Tallinn pu\u00f2 essere coperto da un traghetto con frequenza giornaliera e tempo di percorrenza pari a 15 ore. Il porto \u00e8 localizzato a circa 5\u00a0km a nordest del centro della citt\u00e0.\nEstonia e Russia.\nLa distanza tra Tallinn e San Pietroburgo \u00e8 di 360\u00a0km, costituiti principalmente da strada ordinaria, eccezion fatta per i primi 70\u00a0km nei dintorni di Tallinn. Questo tratto presenta un elevato congestionamento dovuto essenzialmente allo scarso equipaggiamento della dogana russa di Ivangorod, non in grado di gestire l'elevato volume di traffico presente sul tracciato (specialmente per quanto riguarda i veicoli pesanti, spesso lasciati per giorni in attesa del controllo). In Russia, la strada coincide con la M11."}
{"id": "729151", "revid": "49022", "url": "https://it.wikipedia.org/wiki?curid=729151", "title": "Anarawd", "text": ""}
{"id": "729160", "revid": "287204", "url": "https://it.wikipedia.org/wiki?curid=729160", "title": "Foce (disambigua)", "text": ""}
{"id": "729161", "revid": "124991933", "url": "https://it.wikipedia.org/wiki?curid=729161", "title": "Limite K-T", "text": "Con l'espressione limite K-T (in inglese \"K-T Boundary\") si indica il passaggio, nelle successioni stratigrafiche, tra Cretacico e Cenozoico, datato a 65,5 \u00b1 0,3 milioni di anni fa (secondo i dati fino al 2009, ma aggiornato a 65,95 milioni di anni fa secondo la direttive aggiornate all'agosto 2018 della Commissione Internazionale di Stratigrafia e la International Stratigraphic Chart versione 2018-08.). \nLa lettera K \u00e8 l'abbreviazione normalmente usata per il Cretacico, mentre la T fa riferimento al Terziario, nome con cui si indicano complessivamente il Paleogene e il Neogene. In alcuni affioramenti tale passaggio \u00e8 marcato dalla presenza di un livello, avente spessore massimo di un centimetro, che contiene una notevole quantit\u00e0 di iridio e di altri metalli solitamente rari in natura, ma assai comuni nelle meteoriti. In Italia \u00e8 possibile osservare il limite K-T in varie localit\u00e0, tra cui Gubbio, il monte San Vicino e il monte Conero.\nIpotesi \u00c1lvarez.\nNel 1980 un gruppo di ricerca guidato dal fisico Luis \u00c1lvarez, premio Nobel nel 1968 per i suoi contributi nella fisica delle particelle, rilev\u00f2 nei sedimenti di molte parti del mondo relativi alla transizione tra Cretacico e Terziario, una concentrazione di iridio tra 30 e 130 volte maggiore del normale. L'iridio \u00e8 normalmente piuttosto raro nella crosta terrestre in quanto, essendo un siderofilo, \u00e8 precipitato con il ferro nel nucleo terrestre nelle prime fasi di formazione della Terra durante la differenziazione planetaria. \u00c8 invece abbondante negli asteroidi e nelle comete e ci\u00f2 condusse il gruppo di \u00c1lvarez ad ipotizzare che la traccia minerale recasse testimonianza dell'impatto tra un asteroide e la Terra, che avrebbe determinato la transizione tra Cretaceo e Paleocene.\nL'idea di un impatto astronomico era gi\u00e0 stata proposta, ma senza averne rilevato le tracce. Ed anche \u00c1lvarez, nel formulare la sua ipotesi, non aveva indicato alcun possibile sito per l'impatto. Era stato tuttavia calcolato che l'impatto avrebbe dovuto condurre alla formazione di un cratere di circa 250 chilometri di diametro.\nCratere di Chicxulub.\nRicerche successive identificarono nel 1990 il cratere di Chicxulub sulla costa dello Yucat\u00e1n, in Messico, come quello corrispondente alle indicazioni; questo cratere ha infatti un diametro di circa 180 chilometri, in linea con i calcoli precedenti.\nLa forma e la localizzazione del cratere indicano altre cause di devastazione oltre alla nube di polveri. L'impatto dell'asteroide sulla costa deve aver provocato giganteschi tsunami, testimoniati da numerose tracce nella costa Caraibica e nell'est degli Stati Uniti. L'asteroide impatt\u00f2 in uno strato di gesso (solfato di calcio) che provoc\u00f2 un aerosol di anidride solforosa il quale, oltre ad oscurare la luce del Sole, provoc\u00f2 ingenti piogge acide che risultarono letali per la vegetazione, il plancton e gli organismi che costruiscono un guscio calcareo come i molluschi. Si calcola che ci vollero pi\u00f9 di dieci anni perch\u00e9 gli aerosol si dissolvessero.\nLa forma del cratere inoltre suggerisce che l'asteroide colp\u00ec il suolo con un angolo tra 20\u00b0 e 30\u00b0 e con direzione nord-ovest, indirizzando quindi i detriti verso la parte centrale degli odierni Stati Uniti.\nL'ipotesi dell'impatto da asteroide \u00e8 accettata dalla maggior parte dei paleontologi, anche se questa non \u00e8 ritenuta la sola causa dell'estinzione di massa.\nImpatti multipli.\nOltre al grande cratere di Chicxulub, ci sono numerosi altri crateri che si sono formati all'epoca della transizione K-T. Questo suggerisce anche la possibilit\u00e0 di una serie di impatti multipli contemporanei, derivanti ad esempio dalla frammentazione di un asteroide, come \u00e8 capitato alla cometa Shoemaker-Levy 9 nel suo impatto con il pianeta Giove nel 1994.\nEsempi di crateri di questo periodo sono: \nAltri crateri che si fossero formati nell'allora esistente Oceano Tetide, che includeva anche l'odierno Mar Mediterraneo, sarebbero cancellati o nascosti dai movimenti tettonici che hanno portato allo spostamento delle grandi placche continentali dell'Africa e dell'India.\nEstinzione di massa.\nIl sottile strato di argilla presente negli affioramenti corrispondenti al limite K-T, confermerebbe la teoria per la quale i dinosauri ed altre creature si estinsero in quel periodo, in seguito ad una catastrofe globale causata da una collisione di un meteorite con la Terra, di cui l'iridio e gli altri elementi rari sarebbero una testimonianza.\nOltre ai dinosauri, molte altre forme di vita non superarono il limite K-T, ad esempio gli pterosauri, gli ittiosauri ed i plesiosauri tra i rettili e le ammoniti, le belemniti e le rudiste tra i molluschi."}
{"id": "729163", "revid": "228587", "url": "https://it.wikipedia.org/wiki?curid=729163", "title": "K/T", "text": ""}
{"id": "729165", "revid": "729019", "url": "https://it.wikipedia.org/wiki?curid=729165", "title": "Stazione di Genova Vesima", "text": "La stazione di Genova Vesima \u00e8 una fermata ferroviaria posta sulla linea ferroviaria Genova-Ventimiglia che serve la localit\u00e0 di Vesima, piccolo borgo balneare all'estrema periferia occidentale di Genova.\nStrutture ed impianti.\nLa fermata dispone solamente dei due binari di corsa e di una grande banchina posta al centro, collegata alla strada statale tramite un sottopassaggio. Sulla banchina vi sono grandi aree verdi, con alberi, palme e altri tipi di vegetazione. La biglietteria non \u00e8 presente mentre il fabbricato viaggiatori, situato sull'unico marciapiede, risulta trasformato in un'abitazione privata.\nMovimento.\nLa stazione \u00e8 servita da alcune relazioni regionali Trenitalia svolte nell'ambito del contratto di servizio con la Regione Liguria, nel solo periodo estivo. A causa dello scarso traffico ferroviario, \u00e8 l'unica delle 23 stazioni genovesi gestite da Rete Ferroviaria Italiana in cui non effettuano regolarmente fermata i treni del servizio ferroviario urbano del capoluogo ligure.\nServizi.\nIn base alla categorizzazione delle stazioni, lo scalo \u00e8 classificato da RFI di categoria \"bronze.\""}
{"id": "729171", "revid": "17654", "url": "https://it.wikipedia.org/wiki?curid=729171", "title": "W. S. Gilbert", "text": ""}
{"id": "729183", "revid": "1543377", "url": "https://it.wikipedia.org/wiki?curid=729183", "title": "Ragnar Nurkse", "text": "Biografia.\nAlcune fonti biografiche riportano come date di nascita e di morte: Tallinn, 5 giugno 1907 - 6 maggio 1959 mentre altre fonti, pi\u00f9 vicine a Nurkse, riportano una diversa data di nascita (5 ottobre 1907, K\u00e4ru - Raplamaa) nonch\u00e9 il nome del padre (agricoltore), Wilhelm.\nLa madre, Victoria Clanman-Nurkse (1882\u20131964) fu nota come insegnante di canto a New York nella comunit\u00e0 estone locale. Inoltre fu eletta come delegato nella terza e quarta Assemblea del Comitato Nazionale Estone negli Stati Uniti.\nProveniente da una famiglia svedese stabilitasi in Estonia ed essendo i suoi genitori insegnanti della scuola del villaggio nell'Estonia occidentale, Victoria Nurkse ebbe un'eccellente formazione: dopo aver terminato le scuole secondarie, si diplom\u00f2 in canto al conservatorio di Tallinn e continu\u00f2 gli studi di musica e lingue. Tali dati sono importanti nel non sottovalutare il ruolo di Victoria e la sua influenza sulla formazione del piccolo Ragnar: egli parlava sette lingue, cinque di queste correntemente (la sua lingua materna, lo svedese che era la lingua di sua madre, il tedesco, l'inglese e il francese). Inoltre, era in grado di parlare abbastanza bene anche il russo e l'italiano.\nLa formazione universitaria a Tartu.\nNel 1926, Ragnar Nurkse, diciannovenne, fin\u00ec la \"Domschule\", nella quale il tedesco era la lingua di istruzione, con voti eccellenti e per questo, secondo la legge dell'epoca, pot\u00e9 entrare all'universit\u00e0 senza esami di ammissione. Lo stesso anno si iscrisse infatti presso la facolt\u00e0 di legge, dell'Universit\u00e0 di Tartu, che gli forn\u00ec anche una formazione economica. A tutto il novembre 1929 Nurkse risultava ancora formalmente uno studente iscritto all'Universit\u00e0 di Tartu pur avendo sostenuto un unico esame di diritto durante questo periodo, ottenendo il \"maxime sufficit\".\nUno degli eventi pi\u00f9 singolari nella vita di Nurkse, alla luce della futura evoluzione professionale dello stesso, fu quando il professor Mikhail Anatolevich Kurtchinsky (1876\u00b11939) lo bocci\u00f2 all'esame di Economia politica, l'11 settembre 1928.\nL'esperienza scozzese.\nNell'Archivio Nazionale di Estonia \"(Collection 2100, Inventory 10, Unit 160)\", \u00e8 documentata la partenza di Ragnar dall'Estonia: in una lettera datata 12 maggio 1929, egli chiedeva al decano della facolt\u00e0 di legge di posporre gli esami fino all'autunno, perch\u00e9 andava a seguire un corso all'Universit\u00e0 di Edimburgo e non poteva interromperlo.\nMa il corso della vita cambi\u00f2 i suoi progetti originari e fece s\u00ec che Nurkse non tornasse pi\u00f9 a Tartu: lo stesso anno (1929) si iscrisse all'universit\u00e0 di Edimburgo, storico e prestigioso centro di studi economici. Rimase poi a Edimburgo anche perch\u00e9 i suoi genitori erano emigrati in Canada nel 1928.\nSi laure\u00f2 in Economia con voti eccellenti nel 1932.\nNurske si considerava allievo di Sir Frederick Wolff Ogilvie (1893-1949), economista di chiara fama, professore alla \"Queen's University\" di Belfast, nonch\u00e9 Direttore generale della BBC.\nTra il 1932 e il 1934, Nurkse vinse una borsa di studio a Vienna e Ginevra.\nNel 1933, scrisse il suo primo articolo \"Ursachen und Wirkungen der Kapitalbewegungen\" \"(Causes and Effects of Capital Movements)\".\nDue anni dopo, l'\"Austrian Institute for Economic Research\" pubblic\u00f2 la sua prima monografia intitolata \"Internationale Kapitalbewegungen (International Capital Movement's)\", in cui Nurkse affrontava il tema del collocamento dei movimenti internazionali di capitale nel contesto della teoria economica generale. L'introduzione dell'opera cita la fruttuosa e stretta cooperazione con il professor Gottfried Haberler, il quale, negli anni successivi, (nel 1961) fu uno dei redattori dei saggi economici di Ragnar Nurkse, \"Equilibrium and Growth in the World Economy\".\nIl periodo viennese.\nA Vienna, Nurkse incontr\u00f2 Haberler, oltre che altri economisti della scuola austriaca come Ludwig von Mises, August Friedrich von Hayek, Fritz Machlup, Oskar Morgenstern ed altri, che indubbiamente influenzarono la sua ideologia economica. Il professor Haberler etichett\u00f2 come \"pre-keynesiana\" la ricerca del Nurkse pubblicata durante il periodo viennese.\nPi\u00f9 tardi, anche altri rappresentanti della Scuola austriaca sostennero che le idee propugnate dalla scuola erano state assorbite nel filone keynesiano.\nNella prefazione alla monografia \"Internationale Kapitalbewegungen\", Nurske cita la ricerca di Bertil Ohlin (Premio Nobel per l'economia nel 1977) come spunto per le sue teorie.\nLa vicenda della Lega delle Nazioni.\nMentre era a Vienna, forte delle referenze fornite dall'esperienza scozzese, Nurkse (ventisettenne) fece domanda per un lavoro nel neonato Segretariato della (Lega delle Nazioni) a Ginevra. Sarebbe stato uno dei pochissimi impiegati estoni della Lega e certamente l'unico cittadino estone nel Segretariato.\nIl 24 gennaio 1934, il Segretario generale di allora (Joseph Avenol) gli invi\u00f2 una proposta di contratto a tempo determinato per un anno, per la cifra complessiva di 11,400 franchi svizzeri.\nTrascorso il periodo di prova di sei mesi, a Nurske fu offerto un contratto a lungo termine per altri sette anni, ma c'era un problema: Nurske non aveva fatto il servizio militare in patria, e questa era invece una condizione indispensabile per poter prestare servizio nella Lega delle Nazioni.\nInizi\u00f2 uno scambio epistolare tra il Ministero della Difesa e il Ministero degli esteri, documentato nell'Archivio Nazionale Estone.\nLa volont\u00e0 del Ministro degli esteri prevalse, e Nurkse continu\u00f2 il suo lavoro protetto dalle immunit\u00e0 diplomatiche che gli concesse lo stesso Ministro su proposta di Alexander Loveday (capo della Sezione Finanziaria ed Economica della Lega).\nNell'agosto del 1937, Joseph Avenol, Segretario generale della Lega visit\u00f2 l'Estonia e Nurske venne invitato ad accompagnare la delegazione.\nIl periodo bellico.\nNurkse continu\u00f2 a lavorare per la Lega anche dopo che l'organizzazione sospese l'attivit\u00e0 a causa della seconda guerra mondiale. A Princeton pubblic\u00f2 una ricerca monmto significativa, gli S.U.A. La sua ricerca pi\u00f9 significativa nella finanza internazionale \u00e8 stata fatta in Princeton: \"International Currency Experience: Lesson of inter-war period\", che parlava del controllo dell'inflazione in tempo di guerra. Il testo analizza lo sviluppo dei sistemi monetari fra le due guerre mondiali, ed \u00e8 stato considerato dal professore svedese Erik Lundberg la \"ricerca migliore del periodo inter-bellico\".\nInoltre, il professor Harold James dell'Universit\u00e0 di Princeton ha confermato tali conclusioni: La ricerca Ragnar Nurkse, con la sua critica dei tassi di cambio ha lanciato la discussione eterna sulle correzioni al cambio.\nDopo il termine delle attivit\u00e0 della Lega delle nazioni nel 1946, Ragnar Nurkse ha lavorato ancora per un po' presso l'Organizzazione delle Nazioni Unite.\nLa carriera accademica.\nNel 1947, fu nominato Professore alla Columbia University, dove lavor\u00f2 fino alla fine della sua vita. Gli fu offerta una posizione nel Fondo Monetario Internazionale, di recente istituzione, ma egli prefer\u00ec la carriera accademica. Alla Columbia University, Nurkse continu\u00f2 le sue ricerche di economia internazionale, tenendo conferenze in molte Universit\u00e0 europee.\nNell'anno accademico 1954\u20131955, insegn\u00f2 anche all'Universit\u00e0 di Oxford.\nLa teoria dell'economia dello sviluppo.\nRagnar Nurkse per tutta la vita si impegn\u00f2 ad elaborare due teorie connesse: quella dello sviluppo economico, e la teoria dello sviluppo equilibrato. Su questi argomenti tenne conferenze e seminari (nonostante fosse estremamente timido e modesto) nelle Universit\u00e0 sudamericane, turche, egiziane, cui partecipava sempre un pubblico numerosissimo, e sintetizz\u00f2 le sue conclusioni nelle pagine del suo libro (che diventer\u00e0 un classico) \"Problems of Capital Formation in Underdeveloped Countries\" (\"La formazione del capitale nei Paesi sottosviluppati\"). Questa monografia fu tradotta in spagnolo, portoghese e giapponese. La prefazione \u00e8 stata scritta da un suo compatriota estone, esperto di finanza internazionale, il professor Nikolai K\u00f6stner (1889-1959), capo del Dipartimento di Ricerche per la banca nazionale egiziana.\nNurkse inoltre si impose per la sua \"teoria dell'equilibrato sviluppo\", non facendo mistero della sua avversione per la progettazione centrale.\nUn giornale estone di New York (\"Vaba Eesti S\u00f5na\", cio\u00e8 \"Free Estonian Word\") disse di lui: \u00abIl prof. Nurske non \u00e8 magnificato solo dai suoi allievi ma \u00e8 anche riconosciuto dalla comunit\u00e0 internazionale come economista eccezionale. \u00c8 evidente che ci sar\u00e0 un motivo per tale fama internazionale, un motivo che lo differenzia dagli altri ricercatori: la conoscenza approfondita della teoria economica internazionale, le idee originali, una limpida visione dei problemi e una \"prognosi costruttiva\" che caratterizza la sua logica. Per ultimo, la sua personalit\u00e0 affascinante\u00bb.\nNel 1959, Ragnar Nurkse fu nominato Professore di Economia e direttore del Dipartimento di Scienza delle Finanze a Princeton ma \u00e8 morto prima di accettare questo nuovo incarico. Nell'aprile 1959, poco prima di morire, Nurkse fu invitato a Stoccolma per effettuare la commemorazione delle Letture di Wicksell.\nLa riuscitissima carriera accademica di Ragnar Nurkse si concluse improvvisamente. Il 6 maggio 1959, tornando da Stoccolma, fece una passeggiata sul Mont-P\u00e8lerin, vicino al lago di Ginevra, ed ebbe un attacco di cuore. Fu sepolto nel cimitero della vicina citt\u00e0 di Vevey."}
{"id": "729184", "revid": "1647745", "url": "https://it.wikipedia.org/wiki?curid=729184", "title": "Mario Pratesi", "text": "Molto legato alla tradizione risorgimentale e all'ambiente toscano, del quale, in alcune delle opere migliori, studia il mondo contadino.\nBiografia.\nFiglio di Igino fu Evangelista e della senese Edda Bandini, trascorse l'infanzia e la prima giovinezza fra Firenze e l'ambiente rurale amiatino, iscrivendosi successivamente all'Universit\u00e0 di Pisa. Fu molto legato al Tommaseo di cui, pare, divenne segretario sul finire degli anni sessanta dell'Ottocento. Intraprese la carriera di insegnante. Per un periodo fu anche provveditore agli studi in varie citt\u00e0 italiane, fra le quali Viterbo e Terni.\nCarattere malinconico e solitario, ci ha lasciato un certo numero di romanzi e racconti fra cui vanno segnalati: \"Jacopo e Marianna\" (1872), \"In provincia\" (1883), \"L'eredit\u00e0\" (1889), \"Il mondo di Dolcetta\" (1895) e \"La dama del minuetto\" (1910). Pur inserendosi nel filone letterario del verismo regionale del XIX secolo, sia per la sua continua attenzione verso i problemi sociali che lo portano ad una viva polemica contro la corruzione della borghesia cittadina, sia per la tormentata e dolorosa concezione della vita, egli riesce ad evitare il limite documentaristico e strapaesano, caratteristico di tanta parte del verismo minore del tardo Ottocento. In alcune sue creazioni letterarie affiorano a volte tendenze tardo-romantiche anticipate dalla Scapigliatura milanese.\nArchivio personale.\nI lavori inediti e il carteggio di Pratesi sono attualmente conservati presso la Pratt Library della Victoria University di Toronto. ove \u00e8 stato recuperato un manoscritto inedito dal titolo \"All'ombra dei cipressi\" pubblicato nel 2018 dalla Societ\u00e0 Editrice Fiorentina con la curatela di Anne Urbancic.\nNel 1961 \u00e8 stato realizzato da Mauro Bolognini un adattamento cinematografico del romanzo \"L'eredit\u00e0\", dal titolo \"La viaccia\", con Jean-Paul Belmondo e Claudia Cardinale."}
{"id": "729185", "revid": "123149699", "url": "https://it.wikipedia.org/wiki?curid=729185", "title": "Uccelli estinti in tempi storici", "text": "Quello che segue \u00e8 un elenco incompleto di specie di uccelli estinti in tempi storici divisi per ordini e famiglie. Sono indicati nome scientifico, nome comune e data approssimativa di estinzione; i nomi contrassegnati da un punto interrogativo dopo la data appartengono a specie sulla scomparsa delle quali non si \u00e8 ancora del tutto certi. Per un elenco delle sottospecie estinte si rimanda alla pagina Sottospecie estinte di uccelli. Per gli uccelli preistorici estinti, si consulti la voce Uccelli fossili.\nLe aree pi\u00f9 drammaticamente colpite dalle estinzioni sono state quelle insulari (isole del Pacifico, soprattutto Hawaii e Polinesia, Sant'Elena, Caraibi), dove, data l'assenza di predatori naturali, gli uccelli avevano potuto evolversi crescendo in dimensioni, perdendo spesso l'attitudine al volo, rallentando i ritmi riproduttivi e perdendo la diffidenza istintiva nei confronti del mondo esterno. Queste condizioni li hanno reso particolarmente vulnerabili quando sono venuti in contatto con l'uomo e con gli animali da lui introdotti."}
{"id": "729186", "revid": "14691", "url": "https://it.wikipedia.org/wiki?curid=729186", "title": "Vulpes vulpes abietorum", "text": ""}
{"id": "729187", "revid": "275619", "url": "https://it.wikipedia.org/wiki?curid=729187", "title": "Misumi Tsurugi", "text": ""}
{"id": "729188", "revid": "2008079", "url": "https://it.wikipedia.org/wiki?curid=729188", "title": "Diritto di preda", "text": "Diritto di preda \u00e8 la denominazione tradizionale che ha assunto nel diritto bellico le potest\u00e0 riconosciuta allo Stato belligerante di impadronirsi di beni appartenenti a uno Stato nemico.\nPer il caso delle prede terrestri in passato non si faceva distinzione fra i beni dello Stato nemico e quelli privati dei suoi cittadini. Il moderno diritto internazionale ha progressivamente ristretto (non sempre con risultati pratici consistenti) il diritto di preda vietando i saccheggi e limitando il bottino predabile agli strumenti di guerra o strettamente connessi.\nParticolare applicazione il diritto di preda ha avuto in relazione al commercio marittimo svolto dagli Stati belligeranti.\nIl diritto di predare la nave nemica (diritto di corsa) era riconosciuto in passato (fino alla dichiarazione di Parigi del 1856) a tutte le navi, da guerra e mercantili, munite da uno Stato belligerante di speciale autorizzazione (lettera di corsa), anche se battenti bandiera di un altro Stato.\nI principi stabiliti dalla dichiarazione di Parigi limitano invece il diritto di preda alle sole navi dello Stato belligerante.\nQuanto alla predabilit\u00e0 della merce nemica trasportata per nave, valgono i principi \"nave libera, merce libera\" e \"nave non libera, merce libera\" che escludono dalla confisca sia le merce nemica imbarcata su nave neutrale sia la merce neutrale imbarcata su nave nemica.\nIl diritto di preda \u00e8 inoltre esercitabile soltanto nelle proprie acque territoriali e in alto mare (non nel mare territoriale di uno Stato neutrale).\nLe navi mercantili neutrali e le merci neutrali sono predabili quando ricorra una violazione dei tre divieti imposti al commercio marittimo neutrale: contrabbando di guerra, blocco e assistenza ostile (cio\u00e8 fornita da uno stato nemico).\nPer accertare il rispetto di questo principio \u00e8 previsto il diritto di ispezionare la nave neutrale (diritto di visita)."}
{"id": "729195", "revid": "12582", "url": "https://it.wikipedia.org/wiki?curid=729195", "title": "Zoning", "text": ""}
{"id": "729196", "revid": "762947", "url": "https://it.wikipedia.org/wiki?curid=729196", "title": "Fernando Previtali", "text": "Biografia.\nDiplomatosi presso il conservatorio di Torino, dove ebbe fra i suoi maestri Franco Alfano, inizia la sua carriera come violoncellista. Divenne assistente di Vittorio Gui sul finire degli anni venti, sposandone successivamente la figlia. Dopo essersi alternato col suocero alla direzione dell'Orchestra Sinfonica di Firenze nel periodo 1928-1936, assunse successivamente, fino al 1953, la direzione dell'Orchestra Sinfonica della Rai di Roma. In questi anni si afferm\u00f2 nell'opera di rinnovamento della cultura musicale italiana.\nNel 1933 dirige Sogno di una notte di mezza estate (Mendelssohn) per la regia di Max Reinhardt con Carlo Lombardi, Cele Abba, Giovanni Cimara, Nerio Bernardi, Rina Morelli, Sarah Ferrati, Cesare Bettarini, Armando Migliari, Ruggero Lupi, Luigi Almirante, Giuseppe Pierozzi, Memo Benassi, Evi Maltagliati ed Eva Magni al Giardino di Boboli per il Maggio Musicale Fiorentino e la prima assoluta di Sardegna (poema sinfonico) di Ennio Porrino al Teatro Comunale di Firenze.\nNel 1934 dirige El retablo de maese Pedro con Guglielmo Morresi a Palazzo Pitti e Manon (Massenet) con Mafalda Favero al Comunale di Firenze.\nNel 1935 dirige \"Savonarola\" di Mario Castelnuovo-Tedesco in Piazza della Signoria di Firenze con Benassi, Fosco Giachetti, Filippo Scelzo, Ernesto Sabbatini, Pio Campa, Carlo Tamberlani, Nando Tamberlani, Almirante e Lombardi.\nNel 1936 dirige \"Turandot\" di Ferruccio Busoni con Gabriella Gatti ed Agnese Dubbini per la radio EIAR.\nNel 1938 al Teatro Carlo Felice di Genova dirige la prima assoluta di \"La caverna di Salamanca\" di Felice Lattuada con Magda Olivero, al Comunale di Firenze \"L'isola disabitata\" di Franz Joseph Haydn con Licia Albanese e \"L'Amfiparnaso\" di Orazio Vecchi con la Albanese, Fernando Farese, Micaela Giustiniani e Guido Gatti ed al Teatro Donizetti di Bergamo Otello (Verdi) con Maria Caniglia, Aureliano Pertile, Angelo Mercuriali, Gino Del Signore e Mariano Stabile (cantante).\nNel 1939 al Teatro La Fenice di Venezia dirige la prima assoluta di \"Re Hassan\" di Giorgio Federico Ghedini con Irene Minghini Cattaneo, Cloe Elmo, Giovanni Voyer e Tancredi Pasero, al Teatro della Pergola di Firenze L'Enfant et les sortil\u00e8ges con Attilia Radice e \"L'Amfiparnaso\" e per l'EIAR \"I compagnacci\" di Primo Riccitelli.\nNel 1940 a Venezia dirige Le nozze di Figaro con la Gatti e Stabile ed a Firenze la prima assoluta di Volo di notte (opera) con Frank Valentino, Antonio Melandri e Suzanne Danco e \"Turandot\" di Busoni con Maria Carbone e Saturno Meletti.\nNominato direttore stabile dell'Orchestra di Santa Cecilia e direttore artistico della stessa Accademia nazionale di Santa Cecilia, presso la quale ebbe anche la cattedra di perfezionamento in direzione d'orchestra, Previtali ha svolto un'intensa attivit\u00e0 anche nel campo del teatro musicale, intesa alla conoscenza del patrimonio musicale moderno.\nDirettore eclettico, egli ha unito all'oggettivit\u00e0, che era la sua dote pi\u00f9 peculiare, una rara capacit\u00e0 interpretativa.\n\u00c8 stato autore di musiche per orchestra e di pagine strumentali e vocali da camera, e ha pubblicato nel 1951 una \"Guida allo studio della direzione d'orchestra\"."}
{"id": "729211", "revid": "292162", "url": "https://it.wikipedia.org/wiki?curid=729211", "title": "Juventus Football Club 1998-1999", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1998-1999.\nStagione.\nForte dei risultati conseguiti nella seconda met\u00e0 degli anni 1990, che l'avevano issata a squadra italiana di riferimento dell'epoca nonch\u00e9 ai vertici del panorama continentale, anche per la stagione 1998-1999 la Juventus era accreditata dei favori del pronostico su tutti i fronti. Per quanto concerne la rosa, in controtendenza rispetto ai mercati \"tourbillon\" degli anni passati, stavolta la compagine sabauda mantenne pressoch\u00e9 inalterato l'organico detentore dello Scudetto, confermando la fiducia \"in primis\" al tandem offensivo Inzaghi-Del Piero che tanto si era rivelato prolifico nella stagione precedente, a uno Zidane all'apice della carriera, fresco campione del mondo a e di l\u00ec a pochi mesi insignito del Pallone d'oro, oltrech\u00e9 al tecnico Marcello Lippi alla sua quinta annata in sella alla squadra \u2014 seppure gi\u00e0 in predicato di lasciare Torino di l\u00ec al termine del campionato.\nGli unici movimenti estivi di rilievo riguardarono la difesa, con la cessione di uno dei baluardi del decennio, il terzino Torricelli, e l'acquisto del giovane jolly Tudor, mentre il resto dei rinforzi si limit\u00f2 a semplici mestieranti come Mirkovi\u0107, promettenti ma ancora troppo acerbi elementi come Perrotta e vere e proprie \"meteore\" come Blanchard. Scelte di mercato che \"a posteriori\" lasciavano presagire un'annata avara di gioie per il club piemontese, causa un \"gruppo storico\" ormai rimasto \u00absenza benzina e motivazioni\u00bb. Una situazione palesatasi fin dal debutto ufficiale a fine agosto, quando la \"Vecchia Signora\" si lasci\u00f2 sfuggire il primo trofeo in palio, la Supercoppa di Lega, persa al Delle Alpi contro la .\nNonostante tutto la squadra parve riprendersi immediatamente, registrando un avvio positivo in Serie A che la port\u00f2 all'inizio di novembre a prendere la testa della classifica; tuttavia ci\u00f2 sar\u00e0 solo un fuoco di paglia, poich\u00e9 ben presto l'annata bianconera si avvit\u00f2 in una spirale negativa. Nella trasferta di Udine dell'8 novembre 1998 gli uomini di Lippi persero il primato e, ancora peggio, il loro \"leader\" Del Piero incappato in un grave infortunio che lo costringer\u00e0 a chiudere anzitempo la stagione: da qui in avanti la Juventus si sfald\u00f2 improvvisamente, inanellando in campionato una \"serie nera\" di sei gare senza vittorie, comprese tre sconfitte consecutive \u2014 in cui peraltro stabil\u00ec il poco invidiabile record societario di 511' senza andare in gol \u2014, che gi\u00e0 in dicembre la fece abdicare prematuramente nella difesa dello Scudetto.\nFrattanto i bianconeri trovarono parziale consolazione in Champions League dove superarono la fase a gironi, pur senza brillare, poich\u00e9 l'unica e a conti fatti decisiva vittoria del raggruppamento preliminare arriv\u00f2 solo all'ultima giornata, dopo una \"pareggite\" cronica, quando il successo interno sul permise di ottenere sul filo di lana un'insperata qualificazione a scapito degli stessi norvegesi e dei turchi del , battuti solo per classifica avulsa. In questa fase il cammino continentale della squadra s'era peraltro intersecato con la politica internazionale, con la trasferta di Istanbul dapprima rinviata per ragioni di sicurezza e poi giocata sotto critiche condizioni di ordine pubblico, causa la grave crisi diplomatica in atto tra i governi italiano e turco a seguito del caso \u00d6calan.\nLo scampato pericolo di una precoce eliminazione europea non riusc\u00ec comunque a rasserenare un ambiente che, gi\u00e0 falcidiato dalla sfortuna per via di numerosi infortuni che mutilarono a pi\u00f9 riprese l\"undici\" titolare, e preda di una crescente disaffezione da parte di tifosi sempre pi\u00f9 sfiduciati, si ritrov\u00f2 anche scosso da crescenti e violenti nervosismi tra l'allenatore Lippi e fronde dello spogliatoio, su tutte quella dei \"senatori\" Conte e Deschamps. Non aiut\u00f2 a placare gli animi il fatto che lo stesso tecnico viareggino avesse ufficializzato in dicembre il suo prossimo addio a \"Madama\" per accasarsi, dall'estate seguente, agli storici rivali dell', perdendo cos\u00ec anche l'appoggio della dirigenza juventina; nonch\u00e9, quasi in risposta, la repentina decisione da parte della stessa di sostituirlo \"in pectore\" con Carlo Ancelotti, un nome tuttavia fortemente inviso alla tifoseria causa i suoi trascorsi, prima in campo e poi in panchina, con alcune \u00abrivali acerrime\u00bb del club bianconero.\nIl mercato di riparazione non riuscir\u00e0 a sanare la situazione, e anzi parve riflettere il problematico andamento stagionale della squadra. L'inverno torinese accolse infatti l'evanescente Esn\u00e1ider, col senno di poi tra i pi\u00f9 clamorosi \"bidoni\" della storia juventina, e soprattutto una grande occasione mancata, ovvero un Henry in rampa di lancio e destinato a un luminoso futuro, ma che nella circostanza, finito nel tritacarne di un ambiente alla deriva oltrech\u00e9 di equivoci tattici, della sua effimera esperienza in Piemonte lascer\u00e0 solo pochi lampi e tanti rimpianti. Cominciato negativamente il 1999 con l'eliminazione dalla Coppa Italia per mano del , il punto pi\u00f9 basso della stagione arriv\u00f2 il 7 febbraio quando, dopo la netta sconfitta interna contro il (2-4), davanti a una tifoseria inviperita e al culmine di settimane di tensione, Lippi rassegn\u00f2 le dimissioni, chiudendo nella maniera pi\u00f9 rumorosa quello che rimarr\u00e0 il suo primo ciclo sulla panchina sabauda. Dalla 21\u00aa giornata di campionato gli subentr\u00f2 proprio il gi\u00e0 designato Ancelotti, chiamato con qualche mese di anticipo sotto la Mole.\nAll'altalenante cammino in Serie A, con i torinesi ormai relegati alla \"zona UEFA\", fece da contraltare una Champions League dove sembravano poter ancora dire la loro. Superato \"in extremis\" lo scoglio ai quarti di finale, la squadra si spinse fino alle semifinali dove venne eliminata dal , futuro vincitore dell'edizione: i \"Red Devils\" prevalsero con un risultato totale di 4-3, pareggiando 1-1 l'andata all'Old Trafford e vincendo 3-2 il ritorno al Delle Alpi \u2014 con molte recriminazioni da parte bianconera per la gestione di quest'ultima gara, soprattutto per l\"harakiri\" di aver sprecato un doppio vantaggio iniziale. Chiuso al sesto posto, a pari punti con l', un deludente campionato, a corollario dell'infausta stagione la Juventus perse anche il doppio spareggio contro i succitati friulani per l'accesso diretto alla Coppa UEFA, venendo declassata nell'accessoria Coppa Intertoto da disputarsi di l\u00ec a poche settimane.\nL'annata pose praticamente fine al vittorioso ciclo bianconero degli anni 1990, portando inoltre all'addio di vari elementi-cardine dello stesso come Di Livio, Deschamps e Peruzzi.\nMaglie e sponsor.\nLo sponsor tecnico per la stagione 1998-1999 fu Kappa, mentre gli sponsor ufficiali furono D+ in Serie A e Coppa Italia e TELE+ in Champions League.\nDopo che la divisa bianconera della precedente stagione, \u00abdichiaratamente rivoluzionaria\u00bb sul piano stilistico, aveva diviso la tifoseria tra entusiasti e detrattori, in quest'annata il club torn\u00f2 immediatamente al passato con una maglia casalinga \u00abfortemente ispirata\u00bb alla tradizione juventina, in particolar modo all'epoca del \"Trio Magico\": una casacca con canonica palatura bianconera, e che rispolverava dopo tre decenni un aspetto \"vintage\" come la numerazione rossa; uniche eccezioni all'innovazione, venne mantenuto il posizionamento dello stemma sociale sulla manica sinistra, oltrech\u00e9 l'uso di pantaloncini e calzettoni neri come prima opzione.\nL'omaggio al guardaroba juventino del secondo dopoguerra continu\u00f2 con la seconda divisa che, pur conservando di base quel \"template\" \u00abcon stelle [...] sulle spalle\u00bb che contrassegn\u00f2 le trasferte dei torinesi nella seconda met\u00e0 degli anni 1990, in questa stagione ne propose una nuova interpretazione su un completo \"all white\" con dettagli neri, rimandando alle mute bianche di cortesia sfoggiate dalla squadra tra gli anni 1950 e 1960. Era inoltre disponibile come terza divisa un completo blu con inserti giallobianchi lungo le braccia; da questo \"template\" vennero derivate le tre uniformi destinate ai portieri, colorate rispettivamente di nero, grigio e arancione.\nNel corso della stagione Kappa propose una seconda fornitura tecnica specificamente per la fase a eliminazione diretta di Champions League, che vedeva l'ulteriore inserimento su tutte le succitate divise di bande logate sopra maniche e pantaloncini.\nOrganigramma societario.\nArea direttiva\nArea organizzativa\nArea comunicazione\nArea tecnica\nGiovanili.\nOrganigramma.\nArea tecnica"}
{"id": "729214", "revid": "5", "url": "https://it.wikipedia.org/wiki?curid=729214", "title": "Miglio (botanica)", "text": ""}
{"id": "729224", "revid": "117806309", "url": "https://it.wikipedia.org/wiki?curid=729224", "title": "Primo molare inferiore", "text": "Il primo molare \u00e8 anche detto sesto dente o dente dei sei anni: infatti segue i due incisivi, il canino ed i due premolari come posizione, ed erompe al sesto anno di et\u00e0 prima che inizi la permuta dentaria. Ha una notevole stabilit\u00e0 anatomica.\n\u00c8 il solo dente che presenta costantemente 5 cuspidi: 3 vestibolari e 2 linguali. Esse sono separate da solchi principali a \u201cY\u201d, ovvero in posizione driopiteca come gli Antropomorfi.\nHa un'altezza di 21,5\u00a0mm, di cui 7,5 coronali e 14 radicolari. Il diametro vestibolo-linguale coronale \u00e8 di 10,5\u00a0mm, e si riduce al colletto di 1\u20132\u00a0mm.\nDisposizione e rapporti.\nMesialmente prende contatto, come nell'analogo superiore, con la faccia distale del secondo premolare inferiore, mentre distalmente prende contatto con la superficie mesiale del secondo molare inferiore, occlusalmente il lato distale del tavolato occlusale prende contatto con la superficie occlusale del primo molare superiore, mentre il lato mesiale occlude con il secondo premolare superiore.\nMorfologia coronale.\n\"Vestibolarmente\" (quindi frontalmente) la corona ha una forma trapezoidale con base maggiore occlusale. \u00c8 possibile vedere tutte le cuspidi. Le cuspidi vestibolari sono progressivamente pi\u00f9 piccole in senso mesio-distale: la centro-vestibolare \u00e8 pi\u00f9 piccola e acuta della mesio-vestibolare, mentre la disto-vestibolare \u00e8 la pi\u00f9 piccola e smussa. Tra le tre cuspidi si notano i due solchi che provengono dalla faccia occlusale, il centro vestibolare che separa la cuspide mesio vestibolare dalla centro vestibolare, che termina con una fossetta, e il disto vestibolare, molto corto, che separa la cuspide centro vestibolare dalla disto vestibolare, che termina senza fossetta.\nI contorni sono concavi, con qualche differenza: il mesiale ha la sommit\u00e0 nel terzo occlusale, il distale pi\u00f9 cervicalmente. Il contorno cervicale \u00e8 come nel superiore a forma di parentesi graffa a concavit\u00e0 occlusale, con l'angolo formato da uno spigolo di smalto che proietta in direzione radicolare.\nLa faccia \"palatale\" (rivolta al palato) ha ugualmente forma trapezoidale con base maggiore occlusale, ma mostra solo le due cuspidi linguali: hanno dimensione e acutezza maggiore rispetto alle vestibolari, con la mesio-linguale leggermente pi\u00f9 sviluppata della disto-linguale.\nI contorni mesiale e distale sono equiparabili a quelli del prospetto vestibolare. Il colletto \u00e8 appiattito, ma presenta comunque una leggera invaginazione radicolare in posizione mediana. La porzione intercuspidale \u00e8 caratterizzata da una depressione che si approfondisce a livello radicolare, e nella porzione cervicale \u00e8 spesso presente il solco intercuspidale.\n\"Distalmente\" e \"mesialmente\" ha forma di un trapezio rettangolo, con base minore occlusale e lato obliquo vestibolare.\nIl contorno vestibolare \u00e8 molto inclinato, presenta un bomb\u00e8 cervicale e la sommit\u00e0 cuspidale \u00e8 decisamente interna rispetto al colletto vestibolare; viceversa il contorno linguale descrive un angolo ottuso con il colletto, presentando un bomb\u00e8 coronale, mentre la cuspide \u00e8 allineata al colletto linguale. La cresta marginale mesiale \u00e8 allineata alle coste mesiali delle cuspidi mesiali, nascondendo il tavolato occlusale. La distale, formandosi dalle coste distali delle cuspidi distali, \u00e8 pi\u00f9 bassa e lascia intravedere il tavolato occlusale, rendendo il contorno occlusale molto complesso, ed inoltre \u00e8 frequentemente attraversata da un solco accessorio.\nIl colletto \u00e8 appiattito e presenta una minima concavit\u00e0 radicolare.\n\"Occlusalmente\" ha forma esagonale con i lati paralleli sui contorni vestibolo-palatali. I lati mesiali e distali sono arrotondati, con il mesiale leggermente pi\u00f9 ampio. Il contorno linguale \u00e8 convesso, e pu\u00f2 essere caratterizzato da una concavit\u00e0 intracuspidale. Anche il contorno vestibolare \u00e8 convesso, e distinguiamo due porzioni laterali ed una centrale, corrispondenti alle cuspidi, separate da solchi intercuspidali e concavit\u00e0.\nLe cuspidi hanno tutte dimensioni diverse. In ordine decrescente indichiamo la cuspide mesio-linguale, disto-linguale, mesio-vestibolare, centro-vestibolare e disto-vestibolare.\nLe cuspidi vestibolari sono separate dalle palatali da un solco mesio-distale, del quale distinguiamo tre segmenti: i laterali sono concavi vestibolarmente, il centrale \u00e8 a V con le braccia aperte vestibolarmente. Dal lato distale il solco prosegue sulla cresta distale, generando un'incisura visibile anche dal prospetto distale.\nLe cuspidi mesiali sono separate dalle distali da solchi principali: due vestibolari ed uno palatale: il disto-vestibolare nasce da una fossa triangolare, e si dirige verso i contorni vestibolare e distale, formando un angolo di circa 45\u00b0 con il solco mesio-distale; il mesio-vestibolare \u00e8 quasi speculare al precedente, ma decisamente meno inclinato; il linguale \u00e8 grossomodo perpendicolare al solco mesio-distale. Tutti i solchi vestibolo-linguali intaccano la rispettiva cresta (vestibolare o linguale).\nIl solco mesio-vestibolare pu\u00f2 trovarsi allineato al solco linguale, oppure molto pi\u00f9 mesializzato ed in questo caso \u00e8 evidente una Y con i solchi vestibolari che rappresentano le braccia ed il linguale la gamba.\nL'intersezione dei solchi vestibolari, linguale e mesio-distale determinano le due fosse centrali, mesiale e distale.\nMorfologia radicolare.\nIl primo molare inferiore \u00e8 dotato di 2 radici: una mesiale ed una distale.\nPresenta generalmente 3 canali (64% dei casi), due nella radice mesiale (con il forame in comune o con due forami) ed uno nella distale.\nNel 29% dei casi l'elemento ha 4 canali, con due canali per ogni radice. Nel 6% dei casi manca il canale della radice distale, e presenta due soli canali.\nOdontogenesi.\nLa calcificazione della corona inizia alla nascita e viene completata entro i 3 anni. Il dente erompe verso i 6-7 anni e la rizogenesi \u00e8 completata tra i 9 e i 10 anni."}
{"id": "729227", "revid": "125939296", "url": "https://it.wikipedia.org/wiki?curid=729227", "title": "Asterix &amp; Obelix contro Cesare", "text": "Asterix &amp; Obelix contro Cesare (\"Ast\u00e9rix &amp; Ob\u00e9lix contre C\u00e9sar\") \u00e8 un film del 1999 diretto da Claude Zidi.\n\u00c8 il primo di quattro film \"live-action\" ispirati ai fumetti di Ren\u00e9 Goscinny e Albert Uderzo, a cui seguiranno \"Asterix &amp; Obelix - Missione Cleopatra\", \"Asterix alle Olimpiadi\" e \"Asterix &amp; Obelix al servizio di Sua Maest\u00e0\". Il film all'epoca fu attestato come il pi\u00f9 costoso mai realizzato in Europa, anche a causa delle 1.500 comparse assunte e ai numerosi effetti speciali.\nTrama.\nNel 50 a.C., la Gallia viene occupata dalle truppe di Giulio Cesare. Gli unici a resistere all'invasione sono gli abitanti di un piccolo villaggio in una zona imprecisata della Bretagna: sono galli indomabili che decidono di organizzarsi per respingere il nemico. A capo dell'impresa vengono designati Asterix e Obelix, nonostante i grandi sforzi del centurione Caius Bonus. I galli sono invincibili per la forza sovrumana conferita loro da una pozione magica preparata dal loro druido Panoramix. Una sera giunge al villaggio l'indovino (falso) Prolix, che predice al villaggio il ritrovamento di un tesoro, attorno al quale ci sarebbero stati molti Romani. Il giorno dopo, infatti, giunge al villaggio l'esattore delle tasse di Cesare, le cui truppe vengono per\u00f2 malmenate da Asterix e Obelix. I Galli rubano le monete dell'esattore e non ascoltano Asterix, che dice loro che il tesoro avrebbe portato solo sciagura perch\u00e9 avrebbe attirato l'esercito di Cesare. Quella sera, a scopo di riconciliazione fra Prolix e Asterix (il secondo odiava il primo e lo accusava di essere un ciarlatano), il falso indovino decide di mangiare con l'eroe gallico l'omelette dell'amicizia. In realt\u00e0 nella frittata vi sono dei funghi allucinogeni, infatti Prolix finge di mangiarla. L'indovino fasullo ipnotizza Asterix, convincendolo che Obelix sia Cesare, il suo peggior nemico. Mentre Asterix, ipnotizzato, attacca Obelix, Prolix crea scompiglio nel villaggio. Quando Asterix finalmente si riprende, Prolix \u00e8 gi\u00e0 fuggito col tesoro.\nDue giorni dopo il druido Panoramix va al raduno dei druidi, non sapendo che Detritus, uno dei governatori di Cesare, si \u00e8 intrufolato nel raduno per rubare la pozione. Il romano riesce nell'impresa e rapisce il druido. Il piano di Detritus \u00e8 spodestare Cesare e regnare su Roma. L'imperatore, udendo questa notizia, fa arrestare Detritus, che voleva prenderne il posto. Ma il romano si allea con Obelix (introdottosi nell'accampamento come Obelus, legionario romano che aveva fatto prigioniero Asterix, anche se i due volevano solo liberare Panoramix), rovesciando la situazione, e fa prigioniero Cesare. Quindi costringe il druido a dargli la pozione, assume il comando dell'esercito, nomina Obelix centurione e quella stessa sera fa sottoporre Asterix a dei \"giochi di sopravvivenza\". Il gallo li supera tutti tranne l'ultimo, nel quale sarebbe morto se Obelix non avesse ascoltato la sua richiesta d'aiuto. Asterix, Obelix e Panoramix tornano al villaggio insieme a Cesare. Quando i Romani, muniti di pozione magica, accerchiano il villaggio gallico, Cesare offre ad Abraracourcix un trattato di pace. Asterix e Obelix bevono dunque una nuova pozione magica, preparata con latte di unicorno bicefalo, e si sdoppiano pi\u00f9 volte, raggiungendo il giusto numero per sconfiggere i romani guidati da Detritus, il quale viene arrestato.\nI Galli festeggiano la vittoria e si alleano con i Romani, anche se Obelix deve rinunciare all'amata Falbal\u00e0.\nIl film si chiude con il festeggiamento del compleanno di Obelix, la cui \"torta\" \u00e8 fatta da un gruppo di Romani con una candela sulla testa.\nProduzione.\nPer la realizzazione della pellicola vennero sfruttati vari luoghi distribuiti fra la Bretagna, Monaco di Baviera e Durness."}
{"id": "729231", "revid": "77358", "url": "https://it.wikipedia.org/wiki?curid=729231", "title": "Consorzio del Chianti classico", "text": ""}
{"id": "729234", "revid": "1305772", "url": "https://it.wikipedia.org/wiki?curid=729234", "title": "Discografia dei Mot\u00f6rhead", "text": "La discografia della band heavy metal britannica Mot\u00f6rhead \u00e8 molto complessa e lunga. Questa lista rappresenta principalmente gli album considerati \"ufficiali\". Quello che doveva essere il loro primo album in studio per esempio, \"On Parole\", \u00e8 stato pubblicato quattro anni dopo le registrazioni e in modo non ufficiale.\nEsistono inoltre svariate raccolte uscite a loro nome ma non autorizzate e, tra di esse, solo No Remorse contiene canzoni inedite su altri album. I vari bootleg qui non vengono citati ma raggiungono un livello veramente alto.\nPer quanto riguarda i singoli sono da citare \"Whorehouse Blues\", che \u00e8 uscito solo in alcuni paesi del mondo ma che nel sito ufficiale non viene menzionato e altri \"promo single\". I singoli dell'album \"The W\u00f6rld is Yours\" e successivi sono usciti solo per il mercato digitale.\nNella loro lunga carriera i Mot\u00f6rhead hanno venduto oltre 50 milioni di copie in tutto il mondo.\nFilmografia.\nSegue una lista dei film che hanno a che fare (o nella colonna sonora dei quali sono inclusi brani de) i Mot\u00f6rhead"}
{"id": "729236", "revid": "287204", "url": "https://it.wikipedia.org/wiki?curid=729236", "title": "Discografia dei Motorhead", "text": ""}
{"id": "729242", "revid": "70893", "url": "https://it.wikipedia.org/wiki?curid=729242", "title": "Consorzio del Vino Chianti classico", "text": ""}
{"id": "729246", "revid": "2090215", "url": "https://it.wikipedia.org/wiki?curid=729246", "title": "Belle Ferronni\u00e8re", "text": "Il Ritratto di Dama (noto anche tradizionalmente come La Belle Ferronni\u00e8re) \u00e8 un dipinto a olio su tavola (63,5 x 44,5 cm) di Leonardo da Vinci, databile al 1490-1497 circa ed \u00e8 conservato nel Mus\u00e9e du Louvre di Parigi, attualmente in prestito al museo Louvre Abu Dhabi ad Abu Dhabi. \nStoria.\nL'opera risale al primo soggiorno a Milano dell'artista, perfettamente compatibile con altre opere degli stessi anni, come il \"Ritratto di musico\" e la \"Dama con l'ermellino\", e riflette gli intensi studi di ottica di quel periodo, evidenti nel bellissimo dettaglio del riverbero del vestito rosso sulla guancia dell'enigmatico volto.\nLa denominazione con cui il dipinto \u00e8 universalmente noto (letteralmente \"la bella moglie di un mercante di ferramenta\") \u00e8 dovuta a un errore di catalogazione del tardo XVIII secolo: \"Ferronni\u00e8re\" si riferisce infatti al nastro o catenella con gioiello che le cinge la fronte, anticamente detto lenza o slenza, molto in voga sul finire del XV secolo. A causa di questo errore, per molto tempo la donna raffigurata fu creduta essere Madame Ferron, amante di re Francesco I di Francia.\nLa dama invece doveva essere legata alla corte di Ludovico il Moro, forse la sua amante Lucrezia Crivelli o anche Cecilia Gallerani ritratta magari in un'et\u00e0 pi\u00f9 avanzata rispetto alle fattezze giovanili del ritratto di Cracovia. Altre ipotesi hanno provato a identificare Beatrice d'Este, moglie del Moro, sua sorella Isabella, oppure Elisabetta Gonzaga. In realt\u00e0 nessuna delle proposte \u00e8 ritenuta convincente da una parte sostanziale e unanime della critica.\nDescrizione e Stile.\nIl ritratto mostra una fanciulla a mezzobusto, su sfondo scuro e dietro un parapetto alla fiamminga, ritratta con una doppia torsione: il busto \u00e8 infatti voltato a sinistra, mentre la testa \u00e8 frontale, come richiamata all'attenzione da qualcosa. Il bel volto si offre alla contemplazione dello spettatore tuttavia deviando il suo sguardo lateralmente, senza stabilire un contatto visivo, accrescendo un senso di enigmatica inaccessibilit\u00e0. Il repentino volgere degli occhi d\u00e0 un senso di energia trattenuta e vitalit\u00e0 straordinaria, garantendo una penetrante introspezione psicologica.\nCome nel \"Ritratto di Cecilia Gallerani\" l'abbigliamento della dama \u00e8 molto curato, ma non sfarzoso, senza bisogno di ostentare vistosi gioielli. Essa indossa un vestito con scollatura rettangolare dotato, secondo la moda del tempo, di maniche estraibili e intercambiabili, in questo caso legate da lacci che mostrano gli sbuffi della camicia bianca sottostante. Al collo la dama ha una sottile collana bicolore, avvolta in tre cerchi stretti e che ricade, annodata a un nastro, sul petto. Come Cecilia, porta un sottile filo annodato sulla fronte che tiene ferma la capigliatura raccolta in un coazzone e mostra un piccolo rubino incastonato al centro.\nOpere derivate.\nAll'inizio del XX secolo comparve un quadro di propriet\u00e0 della famiglia Hahn identico alla Belle Ferronni\u00e8re, che venne commercializzato come l'originale dipinto di Leonardo da Vinci, il critico Joseph Duveen ne neg\u00f2 la paternit\u00e0 e il tentativo di vendita and\u00f2 in fumo. Il quadro venne venduto il 28 gennaio 2010 dalla casa d'aste Sotheby's a 1,5 milioni di dollari come \u00abdipinto da un seguace di Leonardo prima del 1750\u00bb."}
{"id": "729247", "revid": "1318658", "url": "https://it.wikipedia.org/wiki?curid=729247", "title": "Consorzio Vino Chianti", "text": "il Consorzio Vino Chianti \u00e8 una delle prime associazioni di produttori, fondato a Firenze nel 1927, con lo scopo di tutelare e promuovere il vino Chianti DOCG \"\"quale per tradizione antichissima \u00e8 conosciuto in Italia e all'estero\".\" Il territorio che ricade sotto l'egida del Consorzio \u00e8 dal 1932 composto da sei province, punteggiate da citt\u00e0 d'arte e cultura tra le pi\u00f9 belle del mondo: \"Firenze, Siena, Arezzo, Pisa, Pistoia, Prato.\"\nAttualmente, il Consorzio Vino Chianti riunisce oltre 3.000 aziende disseminate su una superficie vitata di circa 15.500 ettari, che ogni anno esprime una media di produzione di circa 100 milioni di bottiglie.\nLa stessa attivit\u00e0 di tutela e promozione viene svolta dal Consorzio Vino Chianti anche nei confronti delle Denominazioni di Origine \"V\"in Santo del Chianti\", Colli dell'Etruria Centrale\", \"Bianco dell'Empolese\".\"\nAttivit\u00e0.\nL'attivit\u00e0 del Consorzio si esplica in vari livelli:\nAssistenza.\nAssistenza ai soci nelle diverse fasi della loro attivit\u00e0 vitivinicola e per le pratiche amministrative previste dalla Legge e dal Disciplinare della DOCG Chianti.\nRappresentanza.\nIl Consorzio Vino Chianti rappresenta oltre alla DOCG Chianti anche le tre citate DOC Vin Santo del Chianti, Colli dell'Etruria Centrale e Bianco dell'Empolese nelle sedi formative delle politiche di settore a livello regionale, nazionale ed europeo.\nIl Consorzio si occupa della comunicazione istituzionale nei confronti degli organi di informazione e del pubblico circa le caratteristiche dei vini tutelati.\nControllo.\nIl Servizio Ispettivo del Consorzio agisce sia autonomamente che in collaborazione con gli organismi pubblici e privati di controllo nella fase di commercializzazione, per la salvaguardia della qualit\u00e0 e la tutela del Consumatore. Detto servizio viene svolto sia in Italia che all'estero con prelievi in loco per accertare la qualit\u00e0 dei prodotti presenti sui vari mercati segnalando agli organi pubblici di controllo le eventuali difformit\u00e0 rispetto a quanto previsto dai Disciplinari.\nNell'interesse dei produttori e a garanzia dei consumatori, vengono, infatti, svolte azioni mirate di vigilanza nella fase di commercializzazione del prodotto. Infatti, secondo precisi piani di controllo approvati dal Ministero delle Politiche Agricolo, Il Consorzio preleva sul mercato campioni di vini Chianti DOCG (rivendicanti in etichetta la denominazione CHIANTI) per verificare se il prodotto contenuto nelle confezioni corrisponda ai requisiti chimico-fisici previsti dal disciplinare di produzione.\nL'attivit\u00e0 di vigilanza si estende anche ad eventuali usi non autorizzati dalla DOCG Chianti e delle DOC Vin Santo del Chianti, Colli dell'Etruria Centrale e Bianco dell'Empolese o a depositi di marchi che possano richiamarle o evocarle in maniera impropria.\nAd oggi, il Consorzio \u00e8 molto attivo nel web-monitoring per contrastare usi impropri, non autorizzati e fraudolenti delle DOCG e DOC che ha in gestione.\nPromozione.\nIl Consorzio Vino Chianti partecipa ed organizza iniziative fieristiche o professionali destinate al trade, alla stampa e pi\u00f9 in generale al pubblico dei Chianti Lovers.\nSi dedica con passione a far conoscere ed apprezzare il vino Chianti nelle sue varie specificit\u00e0, sia sui mercati consolidati che nei nuovi paesi emergenti.\nCon il riconoscimento \"erga omnes\", gli oneri di queste molteplici attivit\u00e0 sono estesi a tutti i protagonisti della filiera, a prescindere dall'essere associati o meno.\nRiconoscimento erga omnes.\nIl Consorzio Vino Chianti ha ottenuto il riconoscimento \"erga omnes\" con conferimento dell'incarico a svolgere funzioni di tutela, promozione, valorizzazione, informazione del consumatore e cura generale degli interessi relativi alla D.O.C.G. \"Chianti\" con Decreto del Ministero delle Politiche Agricole, Alimentari e Forestali del 03 settembre 2012, rinnovato con Decreto Ministeriale n. 62147 del 17/09/2015, pubblicato su G.U. Serie Generale n. 241 del 16 Ottobre 2015. L'ultimo rinnovo \u00e8 stato effettuato con decreto dell'11 marzo 2019 pubblicato sulla Gazzetta n. 72 del 26 marzo 2019.\n\"Il Consorzio \u00e8, dunque, il soggetto che programma i tempi della crescita, del rallentamento e quant'altro necessario alla corretta gestione della denominazione, in funzione delle esigenze della produzione e del mercato. \u00c8 stato, inoltre, conferito al Consorzio Vino Chianti il ruolo di gestore dei contrassegni di Stato, ovvero dei sigilli di garanzia che certificano l'affidabilit\u00e0 e l'origine del vino CHIANTI.\"\nIl Chianti protagonista della serie cult di Netflix \"Stranger Things\".\n\"\"Penso che berremo anche una bottiglia di vino rosso...com'\u00e8 il vostro \"Cianti\"?\". \"Il nostro Chianti \u00e8 molto buono, mediamente corposo, con un accenno di ciliegia\".\"\nIn questo scambio di battute fra il protagonista della serie cult Stranger Things - targata Netflix - e il maitre del ristorante di lusso in cui va a cena per far bella figura con una donna, c'\u00e8 tutta la potenza del brand Chianti: anche chi non sa pronunciare il nome lo conosce, anche chi non sa nulla di vino lo ordina per darsi un tono. Un successo, l'ennesimo, che non \u00e8 frutto del caso.\nStranger Things, giunta alla terza stagione, \u00e8 la serie televisiva statunitense di fantascienza ideata da Matt e Ross Duffer e prodotta da Camp Hero Production e 21 Laps Entertainment per la celeberrima piattaforma di streaming: sta spopolando tra i Millenials ed \u00e8 gi\u00e0 considerata uno dei maggiori successi di Netflix.\nNon \u00e8 la prima volta che il vino Chianti affianca attori da Oscar sul piccolo e sul grande schermo.\nIn \"Dalla Russia con amore\" (1963) il Chianti aiut\u00f2 James Bond, interpretato da Sean Connery, a smascherare una spia che aveva ordinato un piatto di pesce accompagnato da un bicchiere di Chianti, abbinamento che nessun vero gentleman farebbe mai.\n\u00c8 del 1991 la celeberrima scena de \"il silenzio degli innocenti\" in cui il Dottor Hannibal Lecter racconta: \"Uno che faceva un censimento una volta cerc\u00f2 di interrogarmi. Mi mangiai il suo fegato, con un bel piatto di fave, ed un buon Chianti...\""}
{"id": "729251", "revid": "1906976", "url": "https://it.wikipedia.org/wiki?curid=729251", "title": "Alfa Romeo 159 (Formula 1)", "text": "L'Alfa Romeo 159 (o, se si intende l'esemplare usato al \"Goodwood Festival of Speed\", Alfetta Tipo 159) deriva dalla Alfa Romeo 158, dominatrice dei Grand Prix dal dopoguerra a tutto il 1950, e, della sua illustre antenata, riprende l'impostazione generale, tranne che per la sospensione posteriore, che \u00e8 ora del tipo De Dion, soluzione complessa e costosa, ma che i tecnici della casa milanese ritengono necessaria per potere scaricare a terra tutta la potenza del motore, che \u00e8 notevolissima.\nBasti pensare che al suo debutto ufficiale, nel Gran Premio d'Italia del 3 settembre 1950 (ultima gara del mondiale 1950 di Formula 1), il motore, un 8 cilindri in linea di 1500 cm\u00b3, alimentato con un compressore volumetrico Roots a due stadi, sviluppa ben 425 cavalli, a 9.300 giri/minuto, che arriveranno a 450 a 9.500 giri/minuto nel Gran Premio di Spagna, ultima e decisiva prova del mondiale 1951 di Formula 1. Anche gli altri numeri di questa monoposto sono da record: il peso \u00e8 di soli 710\u00a0kg, il rapporto peso/potenza, al debutto, \u00e8 di 1,67\u00a0kg/cv, la capacit\u00e0 dei serbatoi, con l'adozione di due serbatoi laterali supplementari \u00e8 di 300 litri (ma si giunger\u00e0 anche ai 320 litri, nel Gran Premio di Gran Bretagna, ed ai 350 litri del Gran Premio del Belgio), la velocit\u00e0 di punta \u00e8 di 305\u00a0km/h.\nAnche il consumo di carburante era da record: l'Alfa Romeo 159 percorreva 580 metri con un litro.\nI Gran Premi.\nL'Alfa Romeo 159 debutta ufficialmente nel XXI Gran Premio d'Italia del 3 settembre 1950, con alla guida Nino Farina, che vincer\u00e0 sia il Gran Premio, sia il titolo mondiale, e Juan Manuel Fangio, che, invece, non giunger\u00e0 al traguardo. \u00c8 su questa vettura che l'Alfa gioca le sue carte nel mondiale 1951 di Formula 1, per contrastare una Ferrari sempre pi\u00f9 forte, ed i fatti daranno ragione ai tecnici milanesi.\nL'Alfa Romeo 159, infatti, si aggiudica i primi 3 Gran Premi del mondiale 1951 di Formula 1, e cio\u00e8, il Gran Premio della Svizzera del 27 maggio, con Juan Manuel Fangio, il Gran Premio del Belgio, del 17 giugno, con Nino Farina, ed il Gran Premio di Francia del 1\u00ba luglio, ancora con Fangio. Si aggiudicher\u00e0, infine, anche l'ultimo Gran Premio di quell'anno, e cio\u00e8, il Gran Premio di Spagna del 28 ottobre. Da notare che in tutti e 7 i Gran Premi di quell'anno (non considerando la 500 Miglia di Indianapolis) l'Alfa 159 si aggiudica il giro pi\u00f9 veloce in gara, 5 volte con Fangio, e 2 volte con Farina, dimostrando notevolissime doti velocistiche e di guidabilit\u00e0.\nAltri Gran Premi vinti nel 1951, ma non validi per il mondiale, sono: il \"V Ulster Trophy\" del 2 giugno, con Farina; il \"V Gran Premio di Bari\" del 2 settembre, con Fangio, ed il \"IV Goodwood Trophy\" del 29 settembre, ancora con Farina.\nConclusioni.\nL'Alfa Romeo 159 lascia un segno indelebile nella storia della Formula 1, perch\u00e9 \u00e8 stata l'auto alla cui guida il leggendario Fangio si \u00e8 aggiudicato il suo 1\u00ba titolo mondiale, ed infine, perch\u00e9, al termine della stagione 1951, l'Alfa Romeo, ormai paga dei risultati ottenuti, ma, soprattutto, impegnata nel rilanciare la propria produzione di vetture di serie, decide di ritirarsi dalla Formula 1.\nVi rientrer\u00e0 negli anni '60, come fornitrice di motori per LDS e Alfa Special, poi nel 1971, con una esperienza brevissima e non fortunata di fornitrice di motori (il motore 8 cilindri a V della vettura sport Alfa Romeo 33/3) alle March 711 di Andrea De Adamich e Nanni Galli. Ma il vero rientro ufficiale della casa milanese nel mondo della Formula 1 porta la data del 26 ottobre 1975, quando, sulla pista sperimentale di Balocco, verr\u00e0 presentata alla stampa la Brabham BT45 Alfa Romeo.\nL'erede designata.\nVerso il 1952 venne ideata, a cura di Giuseppe Busso e del suo reparto, anche l\"'Alfa Romeo 160\", che avrebbe costituito una decisa fuga in avanti rispetto al modello 159. Era infatti progettata con motore centrale 12 cilindri boxer inizialmente da 2000cc, poi da 2500cc, trazione integrale, cambio posteriore, telaio a trave tubolare unica collegante motore e cambio, sospensioni della 159, freni inboard all'anteriore e al posteriore, posto guida dietro l'asse delle ruote posteriori. Il progetto, i cui primi schizzi completi furono pronti il 13 luglio 1952, entusiasm\u00f2 tutti quelli che ne furono a conoscenza, Juan Manuel Fangio incluso.\nIl motore, tuttora visibile presso il Museo Alfa Romeo di Arese (lo si riconosce subito perch\u00e9 la fusione del basamento incorpora l'alloggiamento del differenziale anteriore), inizia a girare al banco nel 1955.\nLa direzione dell'epoca interruppe per\u00f2 lo sviluppo e impose una rotta precisa; quegli uomini, che dell'Alfa furono il punto di forza, dovevano concentrarsi su un altro e ben pi\u00f9 importante progetto cui stavano dando forma in quegli anni: quello della Giulietta."}
{"id": "729261", "revid": "409435", "url": "https://it.wikipedia.org/wiki?curid=729261", "title": "Officine Meccaniche (azienda)", "text": "La Officine Meccaniche \u00e8 stata un'azienda italiana specializzata nella produzione di veicoli, particolarmente di autocarri e mezzi ferrotranviari. Dopo il termine della produzione negli altri settori di attivit\u00e0, \u00e8 rimasto attivo come marchio OM solo la divisione dedicata alla produzione di carrelli elevatori, posseduta dal Kion Group.\nStoria.\nLe origini dell'azienda risalgono alle Officine meccaniche Grondona, fondate nel 1847 da Felice Grondona, societ\u00e0 costruttrice di carrozze ferroviarie, rilevata dalla Miani e Silvestri nel 1899, dando vita alla Societ\u00e0 Anonima Officine Meccaniche (gi\u00e0 Miani Silvestri &amp; C. \u2013 A. Grondona, Comi &amp; C.) con sede a Milano in via Vittadini, in Porta Vigentina.\nIl 1\u00ba ottobre 1917 i fratelli Z\u00fcst cedettero a loro volta la propria azienda, la Brixia-Z\u00fcst, specializzata dal 1906 nella produzione di veicoli automobilistici (quale ramo della Z\u00fcst), conferendo alla \"OM\" il relativo stabilimento bresciano.\nNel periodo tra le due guerre mondiali l'attivit\u00e0 della OM fu molto intensa e indirizzata anche al mondo delle gare automobilistiche: nel palmar\u00e8s della casa si annoverano le vittorie alla Mille Miglia e alla 24 Ore di Le Mans.\nNel 1927 l'azienda acquis\u00ec la O.M. Carrozzeria di Suzzara in provincia di Mantova, fondata nel 1878 da Alfredo Casali per la produzione di macchine agricole.\nNel 1933 la societ\u00e0, in crisi di liquidit\u00e0, entra a far parte del Gruppo Fiat, cessando di li a poco la produzione di automobili.\nNel 1937 vengono unificati gli stabilimenti OM di Brescia e di Milano, creando tre settori:\nNegli anni trenta alcuni autocarri prodotti sono i classici \"musoni\", equipaggiati con motori a gasolio e costruiti su licenza della svizzera Saurer.\nIl dopoguerra vide la OM massicciamente impegnata nella produzione di autocarri, autobus e veicoli ferroviari in generale. Dagli anni cinquanta i nuovi camion vengono denominati con nomi di origine zoologica, come il capostipite OM Leoncino.\nNel 1951 la OM produce il primo carrello elevatore dotato di motore a combustione interna.\nNello stesso anno viene fondata a Luzzara la Piccola Industria MEccanica a Sud del PO (PIMESPO), produttrice di carrelli da magazzino.\nNel 1967 la casa cess\u00f2 di essere una divisione indipendente dal punto di vista progettuale, entrando definitivamente nel Gruppo Fiat come parte integrante della Fiat Veicoli Industriali. Da allora inizi\u00f2 la produzione dell'OM 170 in sostituzione del Titano e negli anni successivi la gamma di autocarri medi e leggeri venne modificata e rinominata con una serie numerica per ciascun modello, indicante la massa a pieno carico.\nNel 1970 viene costruito a Modugno (BA) un nuovo stabilimento che verr\u00e0 successivamente ampliato nel 1977 e chiuso nel 2011 dopo l'unione con la Still.\nNel 1972 la gamma OM \u00e8 definitivamente unificata a quella della Fiat Veicoli Industriali.\nTre anni dopo, nel 1975, nasce la nuova holding Iveco, che incorpora tutti i marchi produttori di autocarri del Gruppo Fiat, tra cui OM. Per alcuni anni il marchio OM resta comunque applicato sugli autocarri della serie numerica e su altri modelli, come ad esempio il Grinta (prima serie dell'Iveco Daily marchiata appunto OM).\nDopodich\u00e9; il marchio OM comparir\u00e0 solo sui carrelli elevatori, prodotti dalla Fiat Carrelli Elevatori, divisione della neonata Iveco.\nNel 1992 la FIAT decide di cedere parte della societ\u00e0 Carrelli Elevatori al gruppo tedesco Linde. Dal 2002 l'intero capitale azionario di quel che resta della OM passa alla Linde, che ne cambia il nome in OM Carrelli Elevatori S.p.A. Sparisce dunque qualsiasi riferimento alla Fiat Iveco, che esce definitivamente dall'azionariato dell'azienda.\nNel 2006 i tre marchi Linde, Still e OM, insieme al settore Hydraulics si riuniscono nell'unico Kion Group.\nProduzione.\nAutomobili.\nLa prima autovettura fu la S 305 25/35 HP, da cui si notava l'influenza degli ultimi modelli della Zust.\nGi\u00e0 con il secondo modello presentato l'anno successivo, la 469 12/15 HP, viene proposta una vettura che segna l'inizio di una originale carriera.\nImportante \u00e8 la 665 \"Superba\", una sei cilindri di due litri, vincitrice della prima edizione della Mille Miglia, nel 1927.\nAutocarri.\nPer quanto la produzione iniziale fosse indirizzata in quel periodo al mercato delle autovetture e dei mezzi ferroviari, la fama pi\u00f9 recente della casa proviene dalla costruzione di autocarri.\nNegli anni trenta vennero costruiti i classici \"musoni\", equipaggiati con motori a gasolio e costruiti su licenza della svizzera Saurer.\nNel dopoguerra, la gamma di autocarri OM venne rinnovata, presentando modelli dalle caratteristiche pi\u00f9 raffinate, ad esempio introducendo la cabina avanzata.\nTra gli autocarri di grandi dimensioni l'Orione fu una delle primissime novit\u00e0.\nNel 1950 venne lanciato il Leoncino, in sostituzione del Loc, ottenendo immediatamente un grande successo commerciale e diventando il capostipite di una serie di altri modelli medio-piccoli, tutti con nomi derivati dal regno animale.\nIl Taurus 340 fu lanciato un anno dopo, per arrivare nel 1953 al Super Taurus. Questi, alla fine degli anni cinquanta, furono sostituiti da due modelli distinti: il Tigrotto del 1957 e il Tigre del 1958.\nNel 1955 il Super Orione subentr\u00f2 all'Orione, migliorandone le caratteristiche tecniche. Dopodich\u00e9; esord\u00ec il Lupetto, presentato nel 1959.\nL'autocarro pesante Titano sostitu\u00ec, nel 1961 l'Orione e il Super Orione.\nPer quanto riguarda la gamma dei camion medio-piccoli, arrivarono il Cerbiatto nel 1963, l'Orsetto nel 1966 e infine il Daino nel 1967.\nTra la fine degli anni sessanta e l'inizio degli anni settanta la produzione degli autocarri OM cess\u00f2 di essere indipendente da quella della Fiat Veicoli Industriali: tutti i modelli furono sostituiti con la nuova gamma, la cosiddetta OM serie numerica.\nIl marchio OM inizialmente rimase anche sulla gamma autocarri della Iveco, venendo dismesso dopo alcuni anni.\nAutocarri a uso militare.\nDagli anni trenta la casa partecipa alle commesse militari realizzando la Autocarretta OM.\nNel dopoguerra l'attivit\u00e0 si consolida costruendo autocarri somiglianti a quelli dell'esercito statunitense.\nQuando l'esercito italiano commission\u00f2 la produzione della Camionetta leggera CL51 all'OM e alla Lancia, i progettisti dell'azienda usarono come base il Leoncino.\nDal 1952 al 1970 venne prodotto un veicolo a trazione integrale denominato Camionetta leggera CL52, ispirandosi ai veicoli da trasporto Dodge della seconda guerra mondiale: per questa somiglianza il mezzo era pi\u00f9 noto con il nomignolo di \"gippone\". Venne largamente impiegato dai reparti mobili delle forze dell'ordine in servizio antisommossa.\nL'autocarro militare OM 6600 Acp 56 era costruito su licenza USA per l'esercito italiano.\nUn altro modello fu l'OM RM 61 \"Tigrotto\", derivato dall'omonimo autocarro civile e fornito in versione antitumulto, in due serie per i corpi di polizia.\nA partire dalla seconda met\u00e0 degli anni settanta venne sostituito dagli OM dal 50 al 90, derivati dalla serie numerica.\nMacchine agricole.\nLa OM entr\u00f2 nel mercato delle macchine agricole grazie alla collaborazione con la MAIS (acronimo di Meccanica Agricola Industriale Suzzarese) con sede a Suzzara (MN).\nIn prima battuta attraverso una collaborazione strettamente commerciale fra le due aziende, la MAIS infatti era alla ricerca di motori robusti ed economici in grado di sostituire i poco potenti motori a benzina, sino ad allora impiegati per garantire la forza motrice alle proprie macchine agricole.\nLa OM vinse la sfida, rappresentata dalla blasonata concorrenza, in virt\u00f9 dell'ottima reputazione che negli anni precedenti si era guadagnata, nel caso specifico, con le locomobili a vapore e a olio pesante, che la MAIS scelse per azionare i propri mezzi.\nFu cos\u00ec che a cavallo tra il 1921 e il 1922 la MAIS pot\u00e9 offrire ai propri clienti le prime Locomobili a vapore e a olio pesante OM, che in seguito gli permisero di divenirne concessionaria ufficiale per l'Italia.\nDopo un periodo di grandi successi, la MAIS entr\u00f2 in una grave crisi finanziaria, che determin\u00f2 nel 1931 il passaggio del 70% della propriet\u00e0 alla OM.\nIn quegli anni, la OM era divisa in due grandi realt\u00e0 produttive, il settore automobilistico con ragione sociale OM Fabbrica Bresciana Automobili e quello industriale con ragione sociale Anonima Officine Meccaniche Milano.\nLa Grande Depressione, ovvero la crisi finanziaria mondiale del 1929 colp\u00ec duramente la stessa OM, e vista la drammatica situazione economica del 1930, il Credito Italiano (la banca di riferimento della OM) offr\u00ec di cedere a FIAT il 50% del pacchetto azionario della OM Fabbrica Bresciana Automobili, con opzione per il restante 50% in cambio dei finanziamenti necessari a risanare l'azienda.\nLa FIAT entr\u00f2 quindi in possesso, oltre che dello stabilimento bresciano, anche dei contratti per la produzione su licenza dei Motori diesel della Svizzera Saurer, di cui la OM era per l'appunto licenziataria e che all'epoca godevano di grande apprezzamento.\nNel 1931 il Credito Italiano venne nazionalizzato e questo consent\u00ec alla FIAT di acquistare dall'IRI la OM Milano Societ\u00e0 Anonima, che era proprietaria a sua volta della MAIS, e fu cos\u00ec che FIAT si trov\u00f2 ad essere proprietaria di fatto di tutti gli impianti produttivi OM, gi\u00e0 dagli anni '30, pur consentendo alla OM di operare come societ\u00e0 indipendente ed in piena autonomia sino al 1967.\nTra le macchine agricole, negli anni trenta furono prodotti alcuni modelli di trattori a testa calda.\nNegli anni quaranta vennero costruiti, su licenza Case, due modelli a petrolio, tra cui il modello 2TM prodotto nel 1942.\nNel 1952 vengono presentati i trattori agricoli OM, una parte della gamma Fiat Trattori; infatti, in quegli anni, la Fiat costruiva solo i modelli da 25 cv e da 55 cv in su; il pi\u00f9 venduto sar\u00e0 il sar\u00e0 il 35/40, modello con frizione a mano e motore diesel da 3770\u00a0cm\u00b3, prodotto anche come cingolato con il classico colore arancione Fiat.\nSuccessivamente; usc\u00ec il 35/40R con la frizione a pedale e il 45R, di cui fu prodotta anche una versione cingolata denominata 45C. Nel 1958 fu la volta del 50R (costruito in pochissimi esemplari), seguito dal 512R e dal 513R. Dopodich\u00e9; debuttarono nel 1964 la serie Diamante, con i modelli 615 e 715 e nel 1968 la serie Nastro d'Oro, con i modelli 650, 655, 750 e infine 850. La OM scomparve dal mercato delle macchine agricole dopo la met\u00e0 degli anni settanta, quando il polo industriale di Suzzara pass\u00f2 alla Iveco.\nMotori industriali.\nConsiderati i buoni risultati ottenuti nell'ambito della commercializzazione di macchine agricole, negli anni trenta la OM rafforza la sua presenza nel settore dei prodotti destinati alle applicazioni industriali sviluppando, parallelamente alla Fiat Grandi Motori, motopompe e motori marini, spesso su richiesta di importanti aziende italiane.\nNegli anni cinquanta l'attivit\u00e0 si espande, raggiungendo fama anche nei paesi esteri. Dal 1965 nasce la Aifo Applicazioni Industriali Fiat-OM, una joint venture che raggruppa le attivit\u00e0 precedentemente gestite dai due marchi. Viene aperto a Pregnana Milanese (MI) un nuovo stabilimento per la fabbricazione di motori speciali, destinati alle applicazioni antincendio e che accoglier\u00e0 successivamente la divisione motori marini e industriali del sito di Milano.\nNel 1975 Aifo diventa una divisione aziendale direttamente controllata da Iveco. Prosegue il programma di ricerca e sviluppo verso nuovi prodotti in sintonia con le nuove regole del mercato. L'azienda si distingue per la fornitura di propulsori destinati alle gare con barche a motore.\nNegli anni novanta, a seguito delle varie riorganizzazioni gestionali della Iveco, il marchio Aifo servir\u00e0 solo come applicativo atto ad identificare gli impianti destinati ad alcune lavorazioni industriali speciali del Gruppo Fiat, venendo definitivamente abbandonato con la nascita di Iveco Motors e poi di FPT Industrial, nuova realt\u00e0 industriale dedicata alla ricerca, sviluppo e produzione dei motori, sia nell'ambito dei veicoli che per impieghi industriali, oggi controllata dal Gruppo CNH Industrial. La produzione di motori marini entrobordo \u00e8 continuata nel sito di Pregnana Milanese fino all'estate 2021, quando l'impianto \u00e8 stato chiuso e l'attivit\u00e0 trasferita a San Mauro Torinese; lo stabilimento di Pregnana Milanese \u00e8 stato di fatto l'ultima fabbrica del Gruppo Fiat a chiudere nel territorio della citt\u00e0 metropolitana di Milano.\nCostruzioni ferroviarie.\nTra le importanti attivit\u00e0 della OM vanno ricordate le sue costruzioni ferroviarie, gi\u00e0 consolidate per qualit\u00e0 e tecniche costruttive sin dai primi anni del novecento, soprattutto a livello nazionale, a seguito dell'acquisto dell'azienda A. Grondona Comi &amp; C. da parte della Miani e Silvestri, che diverr\u00e0 per l'appunto OM: Anonima Officine Meccaniche Milano.\nDal 1908 al 1911 l'azienda si distinse per la produzione di 52 locomotive a carbone gruppo FS 470 delle Ferrovie delle Stato Italiane. Nel 1921 per la costruzione, in collaborazione con il Tecnomasio Italiano-Brown-Boveri, delle locomotive elettriche a terza rotaia E.321, destinate alla linea Milano-Varese-Porto Ceresio e alla cosiddetta metropolitana di Napoli.\nTra gli anni '20 e gli anni '40 la OM figura tra i fornitori di rotabili presso le Ferrovie Nord Milano. In particolare, per le locomotive elettriche E.600-E.610 3000 V cc, nonch\u00e9 delle elettromotrici E.700.\nParticolarmente attiva nell\u2019ambito della realizzazione di automotrici leggere a nafta produrr\u00e0, per conto delle FS, 219 unit\u00e0 del gruppo Aln 772, oltre ad occuparsi della motorizzazione della locomotiva FS R.212, progetto iniziato prima della seconda guerra mondiale e continuato nei decenni successivi.\nDagli anni '50 l'azienda incrementa l'attivit\u00e0 nell'ambito delle costruzioni ferroviarie. Dallo stabilimento di Milano escono ulteriori serie di automotrici e locomotive diesel ed elettriche, sviluppate anche per mercato estero. La OM \u00e8 fra le societ\u00e0 partecipanti ai progetti della Metropolitana di Milano, si aggiudica il bando per la fornitura di alcuni treni della linea M1 (costruiti fra il 1962 e il 1969) e dei successivi elettrotreni della linea M2 (tra il 1970 e il 1971).\nNel corso degli anni settanta il settore della OM Ferroviaria viene annesso a quello della Fiat Ferroviaria, che gi\u00e0 dal 1967 figurava quale organo a capo dei progetti in tale ambito. Il marchio OM sparisce dai mezzi ferroviari e il sito produttivo di Milano si riduce nel breve ad altro genere di attivit\u00e0, perdendo d'importanza, sino alla sua definitiva chiusura avvenuta nel 1994.\nCarrelli elevatori.\nLa OM aveva, dagli anni trenta, una buona produzione nel settore che riguardava produzione e vendita di attrezzature per il sollevamento merci, in particolare carrelli elevatori.\nL'azienda produce ancora carrelli elevatori frontali (elettrici, diesel, gas liquido) e carrelli da magazzino (transpallet, stoccatori, retrattili, commissionatori orizzontali e verticali, trilaterali e trattorini) con marchio OM di colore giallo e nero. Gli stabilimenti odierni sono situati a Brescia e Luzzara (RE); mentre la sede operativa si trova a Lainate (MI). La propriet\u00e0 \u00e8 di Kion Group."}
{"id": "729265", "revid": "78273", "url": "https://it.wikipedia.org/wiki?curid=729265", "title": "La Dama con l'ermellino", "text": ""}
{"id": "729268", "revid": "6923", "url": "https://it.wikipedia.org/wiki?curid=729268", "title": "Riccardo Pacifici", "text": "Biografia.\nFiglio di Mario Mordechai Pacifici e di Gilda Borghi, discendente da un'antica famiglia sefardita di origine spagnola e di tradizione rabbinica stabilitasi in Toscana, dapprima a Livorno e successivamente a Firenze, nel XVI secolo. Terminato il Liceo Classico si iscrisse all'Universit\u00e0 di Firenze dove nel 1926 si laure\u00f2 con lode in lettere classiche. Nel 1927 consegu\u00ec, presso il Collegio Rabbinico di Firenze, dove aveva avuto come Maestri Elia Samuele Artom, Umberto Cassuto, Shemuel Zvi Margulies, il titolo di \"Chach\u00e0m ha shal\u00e8m\" (Rabbino maggiore).\nVicerabbino di Venezia dal 1928 al 1930, direttore del Collegio Rabbinico di Rodi dal 1930, Gran Rabbino di Rodi fino al 1936, Rabbino Capo della Comunit\u00e0 ebraica di Genova dal 1936 fino alla deportazione. Anche negli anni difficili della guerra non smise mai di prestare la sua opera di capo spirituale e di insegnante. Assistette moralmente e spiritualmente i profughi del campo di raccolta di Ferramonti - Tarsia (Cosenza), recandovisi a pi\u00f9 riprese nel 1942 e nel 1943.\nNon avendo voluto abbandonare la Comunit\u00e0 di Genova di cui era capo spirituale, fu catturato con l'inganno dai nazisti e deportato ad Auschwitz dove mor\u00ec con la moglie Wanda Abenaim e molte altre persone appartenenti alla famiglia Pacifici. Dal 1966 una piazza nel cuore di Genova lo ricorda: Largo Riccardo Pacifici. Nel maggio del 2008, la proposta avanzata da Gianni Alemanno, sindaco della Citt\u00e0 di Roma, di intitolare una strada della Capitale allo scomparso deputato Giorgio Almirante, gi\u00e0 segretario politico del Movimento Sociale Italiano - Destra Nazionale, fu contestata a causa di alcuni scritti razzisti e antiebraici di cui lo stesso Almirante era stato autore a partire dalla introduzione in Italia delle cosiddette \"leggi razziali\" e durante la seconda guerra mondiale.\nPer allontanare definitivamente ogni eventuale strascico polemico, Riccardo Pacifici, all'epoca Presidente della Comunit\u00e0 ebraica di Roma, nonch\u00e9 nipote del Rabbino Capo Pacifici e suo omonimo, propose allora a Donna Assunta Almirante, vedova di Giorgio Almirante, quale gesto di buona volont\u00e0 e definitiva riappacificazione, di dedicare tale strada non al proprio marito, ma al Rabbino Capo Riccardo Reuven Pacifici.\nIn sua memoria il 29 gennaio 2012 a Genova \u00e8 stata collocata uno \"Stolperstein\", davanti a Galleria Mazzini (lato Carlo Felice), luogo dove venne catturato dai nazisti il 3 novembre 1943.\nDalla moglie Wanda Abenaim, Riccardo Pacifici ha avuto tre figli, Emanuele Pacifici, Raffaele Efraim Pacifici e Miriam Ruhama morta precocemente."}
{"id": "729269", "revid": "119589928", "url": "https://it.wikipedia.org/wiki?curid=729269", "title": "Roeselare", "text": "Roeselare (in fiammingo \"Roeseloare\", in francese Roulers) \u00e8 una citt\u00e0 e comune di 59.714 abitanti, situato nella provincia fiamminga delle Fiandre Occidentali. Il comune di Roeselare \u00e8 formato dal 1977 dall'unione di Roeselare, Beveren, Oekene e Rumbeke.\nIl nome Roeselare ha origini germaniche; in neerlandese \"\"roes\" significa giunco e \"laar\"\" d\u00e0 l'idea di un luogo aperto, e dunque Roeselare significa \"un luogo aperto al giunco\".\nStoria.\nNell'822, Roeselare \u00e8 molto conosciuto e dal X secolo, erano gi\u00e0 presenti industrie, finch\u00e9 nel 1250 le venne riconosciuto lo status di citt\u00e0 con vari privilegi.\nMolti palazzi storici, per esempio il Piccolo Castello (Belfort) e una grande sala delle vendite situata nella Piazza del Mercato (1260), sono oggi scomparsi a causa di numerose catastrofi. Nel Medioevo, era molto difficile da difendere in quanto non erano pi\u00f9 presenti o quasi fortificazioni.\nLa citt\u00e0 ha vissuto i saccheggi dall'esercito austriaco (1488 e 1492), il furore iconoclasta (il 26 agosto 1566). Durante la guerra dei 24 anni, l'industria fiorente dei drappi sparisce. In seguito, Roeselare conosce un periodo di povert\u00e0 con uno spiraglio di speranza, dato che a Venezia, un abitante di Roeselare, Adriaen Willaert era considerato il primo compositore di musica del tempo.\nNel 1609, un armistizio di dodici anni permise a Roeselare di vivere un nuovo periodo di prosperit\u00e0 fino ad una nuova guerra nel 1640. A causa della pace di Nimega (1678), Roeselare diventa parte della Francia e della zona di frontiera. Inoltre, a Roeselare vivevano molti contrabbandieri. Lo stato cittadino delle finanze pubbliche era disastroso e dunque non si trovarono pi\u00f9 i soldi per riparare la sala delle vendite. Le conseguenze furono gravi: il Piccolo Castello croll\u00f2 il 30 ottobre 1704 e la Torre del castello, cadendo, distrusse la maggior parte della sala delle vendite. Con le macerie, se ne costru\u00ec una pi\u00f9 piccola che bruci\u00f2 miserabilmente nel 1749. I sotterranei di questo edificio se trovano ancora sotto la piazza del Mercato.\nMalgrado le catastrofi che Roeselare ha conosciuto, la chiesa di Saint-Michel permane in buono stato. Tuttavia, la torre croll\u00f2 il 19 gennaio 1735 a seguito di un forte temporale ed \u00e8 stata ricostruita.\nDopo la famosa battaglia di Waterloo, la citt\u00e0 pass\u00f2 ai Paesi Bassi fino all'indipendenza del Belgio nel 1830. L'indipendenza port\u00f2 la citt\u00e0 alla povert\u00e0. Fortunatamente, la situazione miglior\u00f2 grazie alla costruzione della linea ferroviaria Courtrai - Bruges (1838) dopo l'invenzione della macchina a vapore. Dal 1863 al 1872, fu scavato il canale della citt\u00e0, il cosiddetto canale Roeselare-Lys. Questo fatto provoc\u00f2 una forte rinascita economica.\nIl 28 luglio 1875 ebbe luogo la cosiddetta \u00ab De Groote Stooringe \u00bb, una rivolta studentesca contro l'utilizzo della lingua francese nelle scuole. Tutta l'azione si ispirava a Albrecht Rodenbach. \u00ab De Groote Stooringe \u00bb \u00e8 da qualche anno la festa culturale di Roeselare.\nDurante la Prima guerra mondiale, la citt\u00e0 soffr\u00ec degli assedi dell'artiglieria alleata. Non appena la ricostruzione della citt\u00e0 fu ultimata, scoppi\u00f2 la Seconda guerra mondiale, la citt\u00e0 fu liberata dall'esercito polacco.\nNegli anni ottanta, fu costruita una nuova stazione moderna con due tunnel che sostituiscono quattro passaggi a livello. Nel futuro, si intende rinnovare il quartiere della stazione ferroviaria per integrare il nord della citt\u00e0 (il quartiere Krottegem) al centro della citt\u00e0.\nEconomia.\nOggi Roeselare \u00e8 una citt\u00e0 a vocazione commerciale con due zone industriali importanti per l'industria elettronica e agroalimentare.\nCultura.\nPer gli aspetti culturali vanno segnalati: il centro culturale \u00ab De Spil \u00bb, il Museo della bicicletta e del ciclismo, due accademie d'arte: S.A.S.K. e Ardriaen Willaert, la chiesa di Saint-Michel, il Municipio, il castello di Rumbeke, la brasserie Rodenbach.\nParchi.\n\u00c8 anche una citt\u00e0 ricca di verde, con zone pubbliche (Rondekom, Kleine Bassin, Grote Bassin/Sint-Sebastiaanspark, Sterrebos, Kleiputten) e tre villaggi rustici \"citt\u00e0-giardino.\nSport.\nLa principale squadra di pallavolo maschile della citt\u00e0 \u00e8 il Volleyteam Roeselare, vincitrice, a livello nazionale, di otto campionati, otto Coppe del Belgio e sette Supercoppe, e, a livello internazionale, una Coppa CEV.\nNel calcio maschile la squadra pi\u00f9 rilevante \u00e8 il Koninklijke Sport Vereniging Roeselare, che gioca le sue partite nello Stadio Schiervelde.\nDa ricordare tra i suoi cittadini il grande campione di ciclismo Freddy Maertens che tra gli anni '70 e anni '80 fu uno dei pi\u00f9 forti professionisti dell'epoca, sfortunato in moltissime occasioni (pur essendo salito spesso sul podio di molte gare monumento non riusc\u00ec mai a vincerne una). Maertens, fortissimo velocista, indoss\u00f2 per 2 volte la maglia iridata e riusc\u00ec a vincere un grande giro, la Vuelta nel 1977. Tutt'oggi \u00e8 detentore di diversi record: tra tutti il maggior numero di vittorie di tappa in un singolo grande giro e il maggior numero di vittorie di tappe conquistato in un anno solare nei 3 grandi giri.\nInfrastrutture e trasporti.\nI collegamenti sono rappresentati dalla stazione ferroviaria moderna sulla linea Lilla - Courtrai - Bruges - Ostenda. Nei pressi dell'autostrata A17/E403 Tournai / Courtrai - Bruges (a un'ora da Bruxelles e a 30 minuti da Lilla in Francia): tre uscite (6, 7 e 8).\nSociet\u00e0.\nReligione.\nIl Klein Seminarie Roeselare al centro della citt\u00e0 \u00e8 un'istituzione molto conosciuta grazie ai tre capifila del movimento fiammingo: Guido Gezelle, Hugo Verriest e Albrecht Rodenbach, all'epoca di Napoleone.\nTradizioni e folclore.\nLa statua di Peegie (Botermarkt) \u00e8 la mascotte della citt\u00e0 e simboleggia la \"malizia\" e lo spirito commerciale degli abitanti della citt\u00e0.\nAltri appuntamenti interessanti ai fini turistici sono: La Braderia (de Batjes), il Notturno (de Winkelnacht), la Settimana Internazionale (de Internationale Week), il mercato settimanale (il luned\u00ec mattina), il mercato del 1\u00ba maggio, il mercato di Pentecoste (Sinksenmarkt), le fiere (Kermissen), il Carnevale Happenings (Meensesteenweg, Westlaanpromenade), la fiera espositiva (de Jaarbeurs), l'Entrata di San Nicola (de Intrede van Sinterklaas)."}
{"id": "729270", "revid": "33689", "url": "https://it.wikipedia.org/wiki?curid=729270", "title": "Clelia Marchi", "text": "Biografia.\nClelia Marchi visse una vita di sacrifici nei campi, con il marito Anteo e otto figli da crescere, quattro dei quali deceduti in tenera et\u00e0.\nIl 12 marzo 1972 perse suo marito, Anteo Benatti, in un incidente stradale e inizi\u00f2 a scrivere diario intimo su un lenzuolo matrimoniale del corredo, come atto d'amore verso il compagno di una vita.\nNel 1985, Clelia present\u00f2 il suo lenzuolo al sindaco di Poggio Rusco, che ne rimase impressionato e decise di coinvolgere l'Archivio Diaristico Nazionale di Pieve Santo Stefano, dove nel gennaio 1986 la singolare autobiografia venne depositata. Per questo lavoro le venne attribuito il premio speciale dell'Archivio.\nLa svolta arriv\u00f2 nel novembre 1989 quando Luca Formenton, nipote di Arnoldo Mondadori, durante una visita a Poggio Rusco, paese natale del nonno, venne a conoscenza dello scritto di Clelia sul lenzuolo. Volle conoscere a tutti i costi l'autrice e subito comprese di trovarsi di fronte a un'impresa letteraria fuori dal comune.\nNel 1992, grazie alla Fondazione Mondadori, il lenzuolo divent\u00f2 un libro con il titolo \"Gnanca na bus\u00eca\" (\"Neanche una bugia\"), per sottolineare il contenuto di una vita, dura ma ricca d'amore verso il marito e i figli, raccontata con sincerit\u00e0. e fu ristampato numerose volte. \nClelia Marchi mor\u00ec all'et\u00e0 di 93 anni, il 6 marzo 2006, nella casa di Poggio Rusco in cui aveva sempre vissuto."}
{"id": "729279", "revid": "6923", "url": "https://it.wikipedia.org/wiki?curid=729279", "title": "OM Leoncino", "text": "L'OM Leoncino \u00e8 un autocarro prodotto dal 1950 al 1968 dalla Officine Meccaniche (OM) di Brescia inquadrabile tra i medio/piccoli.\nStoria.\nLanciato nel 1950 per sostituire il Loc, il Leoncino si presentava con una cabina di tipo avanzato (posta sopra il propulsore), larga 2 m ed in grado di ospitare tre persone, molto moderna per il periodo. Il mezzo si dimostr\u00f2 subito estremamente versatile e robusto, diventando in poco tempo il cavallo da battaglia della OM. Venne prodotto anche in versione autobus, 4x4 e camper, oltre che essere nel corso degli anni utilizzato per le pi\u00f9 svariate necessit\u00e0, anche come ambulanza e autopompa.\nIl Leoncino fu il capostipite di una serie di modelli tra le 3 e le 8 tonnellate di peso totale presentati negli anni successivi, sia con portata minore (OM Orsetto, OM Cerbiatto e OM Lupetto) che con portata superiore (OM Daino e OM Tigrotto). Tutti questi veicoli avevano molte parti in comune, a partire dalla cabina e per tutti non era normalmente prevista la possibilit\u00e0 del complesso di veicoli essendo destinati principalmente al trasporto di merci a breve/medio raggio.\nIl Leoncino si inseriva nella serie di questi veicoli nella categoria di peso mediano con circa 6,5 tonnellate di massa a pieno carico e intorno ai 30-35 quintali di portata utile. L'ultima versione era dotata di un motore diesel da 4\u00a0561 cm\u00b3 che erogava 92 cv.\nVenne prodotto fino al 1968, sostituito, come tutto il resto della serie di veicoli richiamanti la zoologia, dalla serie \"numerica\" prodotta dalla Fiat Veicoli Industriali e venduta sotto il doppio marchio OM e Fiat; nello specifico il Leoncino divenne l'OM 65.\nDurante gli anni di fabbricazione venne anche costruito all'estero su licenza per evitare gli aggravi fiscali e daziari che gravavano all'epoca sulle merci di importazione. Tra le altre nazioni dove era assemblato si possono citare la Francia con la Unic (divenuta nel 1966 filiale locale della Fiat Veicoli Industriali) che lo commercializzava col nome \"Unic 34C\" e la Svizzera con la Saurer."}
{"id": "729283", "revid": "467420", "url": "https://it.wikipedia.org/wiki?curid=729283", "title": "Giovan Battista Bertani", "text": "Biografia.\nAllievo a Mantova di Giulio Romano, Bertani ne continu\u00f2 l'operato, quando nel 1549, gi\u00e0 direttore della fabbrica del Duomo, a tre anni dalla morte del maestro, fu nominato \"Prefetto delle fabbriche ducali\", incarico che mantenne fino alla sua morte avvenuta nel 1576.Gli fu subito affidato l'incarico di costruire il primo teatro di corte (1549), distrutto da un incendio nel 1588. Per questa sua opera, prevedendo una scena prospettica, si ispir\u00f2 alle regole di Sebastiano Serlio, uno dei principali teorici dell'architettura del Rinascimento e grande studioso di Vitruvio come lo stesso Bertani che, infatti, nel 1558 pubblic\u00f2 a Mantova il trattato \"Degli oscuri e difficili passi dell'opera ionica di Vitruvio di latino in volgare ed alla chiara intelligentia tradotti et con le sue figure a luochi suoi\" che dedic\u00f2 al cardinale Ercole Gonzaga. Due lapidi con commenti su testi di Vitruvio sotto le finestre e due colonne ioniche in marmo ai lati del portone d'ingresso, una delle quali in sezione, si possono ammirare sulla facciata della Casa del Bertani in Via Trieste 8.Con il governo ducale di Guglielmo Gonzaga, Bertani fu incaricato di ristrutturare gli appartamenti del duca in Palazzo Ducale e incaricato da Guglelmo Gonzaga della progettazione ed edificazione (1563-1570) della Basilica palatina di Santa Barbara. Fu anche l'autore del campanile (1566) sormontato da una cupola sostenuta da colonne di marmo in stile dorico. Ide\u00f2 e costru\u00ec il cortile della Cavallerizza, estendendo a tutti i lati del cortile il motivo architettonico che Giulio Romano aveva utilizzato per la facciata del palazzo detto della \"Rustica\".\nNel 1567 l'Inquisizione lo fece arrestare per eresia. Fu accusato con altri personaggi della corte ducale di aver aderito al protestantesimo e costretto ad abiura pubblica il 16 maggio 1568 nella chiesa di San Domenico. Comunque il duca Guglielmo, terminato il processo, lo reintegr\u00f2 immediatamente nell'incarico di prefetto delle fabbriche ducali."}
{"id": "729285", "revid": "110386", "url": "https://it.wikipedia.org/wiki?curid=729285", "title": "Giovanni Battista Bertani", "text": ""}
{"id": "729287", "revid": "80339", "url": "https://it.wikipedia.org/wiki?curid=729287", "title": "Petroplintite", "text": ""}
{"id": "729292", "revid": "827882", "url": "https://it.wikipedia.org/wiki?curid=729292", "title": "Zimarra", "text": "Zimarra \u00e8 un termine di origine spagnola (dallo spagnolo \"zamarra\") con cui si indica un lungo soprabito maschile riccamente guarnito usato sin dal XV secolo e XVI secolo.\nA tale abito \u00e8 stata anche dedicata una celebre aria intitolata \"Vecchia zimarra\" che \u00e8 cantata da Colline nell'opera \"La boh\u00e8me\" di Giacomo Puccini.\nCelebre la zimarra di Don Abbondio nell'ottavo capitolo de \"I promessi sposi\". Nel \"Faust\" di Goethe, Mefistofele indossa la zimarra del protagonista.\nUlteriori citazioni moderne sono quelle fatte da Italo Calvino nel romanzo \"Il barone rampante\" o nel libro di viaggio \"Avventure in Africa\" di Gianni Celati.\nIl termine \u00e8 ormai poco usato e con esso s'intende perlopi\u00f9 un largo e lungo cappotto o anche una veste da camera tipo vestaglia.\nLa zimarra \u00e8 indossata dai vescovi anglicani come componente del loro abito cerimoniale. \u00c8 di colore scarlatto, blu-porpora, e nero. Trae origine dall'uso accademico. Era in voga anche nella Corte pontificia, nell'abito dei prelati superiori e nelle uniformi degli alti dignitari laici, fino alla riforma del 1967."}
{"id": "729295", "revid": "74801", "url": "https://it.wikipedia.org/wiki?curid=729295", "title": "Mora (comune svedese)", "text": "Mora \u00e8 un comune svedese di abitanti, situato nella contea di Dalarna. Il suo capoluogo \u00e8 la citt\u00e0 omonima, che contava, nel 2000, abitanti.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "729296", "revid": "729019", "url": "https://it.wikipedia.org/wiki?curid=729296", "title": "Metropolitana di Marsiglia", "text": "La metropolitana di Marsiglia \u00e8 il sistema di trasporto rapido ferroviario della citt\u00e0 di Marsiglia, in Francia. Il servizio \u00e8 effettuato con metropolitana su gomma derivata dalla tecnologia sviluppata dalla R\u00e9gie autonome des transports parisiens (RATP) per la metropolitana di Parigi e fu inaugurato nel 1977. La rete comprende due linee, in parte sotterranee, con una lunghezza di 19 km.\nLa metropolitana \u00e8 un servizio di pubblica utilit\u00e0 sotto il controllo della \"R\u00e9gie des transports de Marseille\" (RTM).\nLinea 1.\nLa Linea 1 fu aperta nel 1977, da Place Castellane a La Rose (9,4\u00a0km e 10 stazioni), ed estesa nel 1992 fino a La Timone. In seguito vennero aggiunte le stazioni di Blancarde, Louis Armand, Saint Barnabe. Da Maggio 2010 \u00e8 stato aperto il nuovo collegamento fino a La Fourrag\u00e8re.\nLinea 2.\nLa Linea 2 fu inaugurata nel 1992 da Bougainville a Sainte-Marguerite Dromel, ma sono in corso studi per l'estensione da Sainte-Marguerite a St-Loup. Manca comunque un prolungamento della linea verso le spiagge di Marsiglia in direzione de La Pointe Rouge, luogo molto affollato durante il fine settimana e il periodo estivo."}
{"id": "729306", "revid": "848247", "url": "https://it.wikipedia.org/wiki?curid=729306", "title": "Mora (Svezia)", "text": "Mora \u00e8 una citt\u00e0 della Svezia centrale, capoluogo della municipalit\u00e0 omonima: l'insediamento sorge sulle rive del lago Siljan.\nMora \u00e8 la sede del traguardo della Vasaloppet, la pi\u00f9 antica e lunga gara di sci di fondo; la citt\u00e0 ha ospitato varie altre competizioni sciistiche minori."}
{"id": "729308", "revid": "122439581", "url": "https://it.wikipedia.org/wiki?curid=729308", "title": "Justine o le disavventure della virt\u00f9", "text": "Justine o le disavventure della virt\u00f9 \u00e8 un romanzo del 1791, la prima opera pubblicata da Donatien Alphonse Fran\u00e7ois de Sade; si tratta della seconda versione di \"Justine\", precedente alla terza e definitiva intitolata \"La nuova Justine\" pubblicata 8 anni dopo.\nTrama.\nIl racconto in prima persona, a un interlocutore imprecisato, narra di una giovane Justine, di nobile lignaggio e improvvisamente divenuta orfana la quale, complice la sua cieca devozione al Cristianesimo, intende vivere onestamente seguendo una rigorosa morale cattolica.\nTutti gli sforzi della ragazza sono vani: rapimenti, stupri e false incriminazioni sono solo una parte di una vita dolorosa per quindici anni. Justine subir\u00e0 passivamente ogni sorta di violenza da personaggi sempre pi\u00f9 perversi che la coinvolgeranno in orge, assassinii e torture. Ciascuno di essi, per licenza poetica dell'autore, le conceder\u00e0 un discorso esemplificativo circa la motivazione della natura crudele, propria e dell'essere umano. La ragazza puntualmente e fortunosamente riuscir\u00e0 a scampare alla morte certa.\nNel finale, Justine sta per essere giustiziata per un omicidio che non ha commesso ma viene salvata sul patibolo da sua sorella Juliette che, al contrario di lei, ha assecondato per tutta la vita vizi e perversioni, facendo fortuna e acquisendo addirittura un titolo nobiliare.\nLa novella ha il suo epilogo dove termina il racconto di Justine. L'interlocutore si rivela essere sua sorella Juliette, presso la quale ha trovato rifugio. Poco dopo, tuttavia, affacciandosi a una finestra, la protagonista resta uccisa da un fulmine. Juliette osserva commossa il suo cadavere interrogandosi sulle rispettive scelte di vita diametralmente opposte.\nJustine.\nCome suggerisce Francine Du Plessix Gray nel suo \"At Home With the Marquis De Sade\", la protagonista si pu\u00f2 identificare con la figura della bella Catherine Trillet (soprannominata proprio Justine), cameriera di servizio al castello di La Coste, appartenente al marchese, la quale, nonostante fosse periodicamente vittima dei desideri libidinosi del marchese, non volle mai ritornare dal padre che ne reclamava costantemente il ritorno; probabilmente Catherine non lasci\u00f2 mai Sade per i sentimenti che covava intimamente per lui (cos\u00ec come Justine nei confronti del conte di Bressac, bench\u00e9 agghiacciata dalla sua spietatezza e efferatezza).\nTemi.\nJustine \u00e8 il primo di due romanzi in cui lo scrittore espone la sua teoria su come la purezza sia capace di risvegliare le perversioni umane e di come questa non favorisca le speranze del virtuoso.\nL'altra visione sociale del marchese presentata nel libro, riguarda le persone diverse da Justine che, viziose e libertine, sono accettate dalla societ\u00e0 e spesso riescono a modificare il loro ceto di appartenenza. Emblema di questa situazione \u00e8 la prostituta Juliette che divenendo la favorita di un nobiluomo gode di una vita agiata e acquisisce una diversa posizione sociale.\nCuriosit\u00e0.\nLo scrittore anch'egli francese Restif de la Bretonne, pubblic\u00f2 nel 1798 \"L'Anti-Justine o le delizie dell'amore\", romanzo anch'esso pornografico ma che aveva l'intento di contrapporsi a quello del marchese de Sade, celebrando infatti un erotismo privo di crudelt\u00e0 e violenza ma - scrisse nella prefazione - \u00abin cui l'amore, ricondotto alla natura, libero da scrupoli e pregiudizi, non presenti che immagini ridenti e voluttuose.\u00bb"}
{"id": "729309", "revid": "1833487", "url": "https://it.wikipedia.org/wiki?curid=729309", "title": "Leandro di Siviglia", "text": "Biografia.\nLa famiglia.\nLeandro apparteneva a un'antica famiglia romana di Cartagena, il padre Saveriano, mor\u00ec in giovane et\u00e0 e fu il primo dei cinque figli, appunto Leandro, a prendersi la responsabilit\u00e0 dell'educazione e della crescita dei quattro fratelli, Isidoro, Fulgenzio, Fiorentina e Teodosia. Tutti, tranne Teodosia, si dedicarono alla vita religiosa e sono venerati come santi dalla Chiesa cattolica.\nI tre fratelli maschi divennero tutti prelati, Leandro e Isidoro, famosissimo nel medioevo per la sua grande opera enciclopedica \"Etimologie\", divennero vescovi di Siviglia, mentre Fulgenzio divenne vescovo di \u00c9cija.\nLa sorella si fece monaca e fond\u00f2 il convento di Santa Maria de Valle presso \u00c9cija. Tutti i fratelli furono tra i principali fautori dell'unificazione della penisola sotto il Credo Niceno, ottenuta con la conversione del monarca visigoto Recaredo e sancita dal III Concilio di Toledo del 589.\nVita religiosa.\nInizi\u00f2 la sua vita religiosa come monaco benedettino. Suo grande desiderio era convertire al Credo Niceno gli ariani della Spagna con gli scritti e la predicazione.\nDivenuto arcivescovo della citt\u00e0 di Siviglia, ebbe l'opportunit\u00e0 di conoscere e convertire Ermenegildo il figlio del re ariano Leovigildo, che era stato esiliato a Siviglia assieme alla moglie che era di fede cattolica.\nErmenegildo entr\u00f2 in conflitto con il padre e da questi venne sconfitto e imprigionato a Toledo. Il padre nella Pasqua del 585 impose al figlio di ricevere la comunione da un vescovo ariano, il figlio rifiut\u00f2 e per questo venne fatto uccidere.\nLeovigildo che voleva unificare sotto il credo ariano tutta la Spagna, fa mandare in esilio a Costantinopoli Leandro e molti altri cristiani. Durante il suo breve esilio, avr\u00e0 l'opportunit\u00e0 di conoscere il futuro papa Gregorio, a quel tempo inviato pontificio presso i bizantini. Da quell'incontro nacque una forte amicizia tra i due, parte della corrispondenza tra i due \u00e8 ancora esistente. Leovigildo richiamer\u00e0 in seguito il prelato in patria.\nAlla sua morte il nuovo re Recaredo si converte e il processo di unificazione sotto il credo cattolico si accelera anche grazie alla liturgia detta mozarabica o visigota, di cui i vescovi Leandro e Isidoro furono grandi promotori, con apposite preghiere e canti per la Messa.\nLa chiesa iberica si un\u00ed nel credo \"Gloria Patri et Filio et Spiritui Sancto\" invece dell'ariano \"Gloria Patri per Filium in Spiritu Sancto\".\nOpere.\nOltre a frammenti della corrispondenza con Papa Gregorio I, ci sono pervenute \"De institutione virginum et contemptu mundi\", la regola monastica per la comunit\u00e0 religiosa della sorella Fiorentina e \"Homilia de triumpho ecclesi\u00e6 ob conversionem Gothorum\" (P.L, LXXII).\nCulto.\nLa Chiesa cattolica lo commemora come santo il 13 marzo.\nMartirologio Romano: \"A Siviglia in Spagna, san Leandro, vescovo, che, fratello dei santi Isidoro, Fulgenzio e Fiorentina, con la sua predicazione e il suo attivo impegno convert\u00ec dall'eresia ariana alla fede cattolica i Visigoti, con l'aiuto del loro re Reccaredo\"."}
{"id": "729313", "revid": "124796814", "url": "https://it.wikipedia.org/wiki?curid=729313", "title": "Alessandro Sperduti", "text": "Biografia.\nIncomincia a recitare da bambino, partecipando ad alcuni spot pubblicitari, al videoclip \"T'innamorer\u00f2\" di Marina Rei. I suoi primi ruoli d'attore sono quelli nella miniserie televisiva \"Il tesoro di Damasco\", regia di Jos\u00e9 Mar\u00eda S\u00e1nchez, e nel cortometraggio \"Noi come loro\", regia di Glauco Onorato, entrambi del 1998.\nLavora anche nel cinema dove esordisce nel 2002 con il film \"Heaven\", regia di Tom Tykwer, ma soprattutto in numerose fiction televisive di successo, tra cui: le serie \"Distretto di Polizia 1 e 2\", \"Incantesimo 4\" e \"Orgoglio capitolo secondo e terzo\", \"Caterina e le sue figlie 2\" e il film televisivo \"Fuga con Marlene\", queste ultime del 2007.\nNel 2008 e nel 2009 interpreta con successo, nella miniserie \"I liceali\", il ruolo di Valerio, un ragazzo omosessuale. Le due stagioni della miniserie sono andati in onda in anteprima su Joi di Mediaset Premium e poi successivamente su Canale 5.\nNel 2016 prende parte alla serie Rai \"I Medici\", nel ruolo di Piero de' Medici.\nDal 2018 \u00e8 parte della serie Rai \"Nero a met\u00e0\", nel ruolo di Marco Cantabella."}
{"id": "729314", "revid": "1543377", "url": "https://it.wikipedia.org/wiki?curid=729314", "title": "Canale dei fiumi James e Kanawha", "text": "Il canale dei fiumi James e Kanawha \u00e8 stato un canale della Virginia costruito per facilitare la navigazione di imbarcazioni passeggeri e merci fra le aree occidentali del fiume James (fiume) (Virginia) e quelle orientali del fiume Kanawha (fiume).\nValutato e pianificato da George Washington, i suoi lavori cominciarono nel 1785 e fu completato solo nel 1851. Pur essendo in teoria un utile strumento per il trasporto, il canale non poteva affrontare in modo concorrenziale la ferrovia e, al di l\u00e0 degli alti costi di esecuzione (assunti dallo Stato della Virginia), il canale sub\u00ec di frequente i danni causati dalle inondazioni e, dopo la guerra di secessione, fu smantellato in favore di un tronco ferroviario negli anni Settanta del XIX secolo."}
{"id": "729319", "revid": "1573940", "url": "https://it.wikipedia.org/wiki?curid=729319", "title": "Torre degli Angiolieri", "text": "La torre degli Angiolieri, in Borgo San Jacopo 30, nel quartiere Oltrarno a Firenze, \u00e8 una delle pochissime torri che si affacciano direttamente con mensole sull'Arno, tra il Ponte Vecchio ed il ponte Santa Trinita.\nLa famiglia Angiolieri era tra le pi\u00f9 antiche di Firenze ed ebbe importanti cariche politiche nella Repubblica fiorentina: nel 1193 il primo rettore delle arti (Angioliero), nel 1293 il primo priore (Pacino) e nel 1301 il primo gonfaloniere di giustizia. In seguito la famiglia si trasfer\u00ec in Casentino, dove si estinse il ramo principale, mentre quello secondario prese il nome di Fantoni, poi Fantoni degli Angiolieri.\nLa loro casa-torre a Firenze si trovava accanto al convento della chiesa di San Jacopo Sopr'Arno, nella zona inclusa nelle mura dal 1172, per cui questo edificio, come gli altri in Borgo San Jacopo che non sono stati distrutti durante la seconda guerra mondiale, viene fatto risalire almeno alla seconda met\u00e0 del XII secolo.\nLa torre si presenta oggi molto abbassata in seguito alla \"scapitozzatura\" antica, cio\u00e8 alla demolizione dei piani superiori imposta dal Comune per far svettare la torre di Palazzo Vecchio.\nAlla base (trecentesca) si trova un grande portale con un arco a tutto sesto. Al primo piano si apre una finestra pi\u00f9 tarda, di notevole ampiezza per l'edilizia medievale, di forma rettangolare e divisa in due parti da una colonnina al centro. Al secondo piano invece la finestra \u00e8 ricavata dentro un archetto a tutto sesto. Il tetto \u00e8 a spiovente.\nIl rivestimento \u00e8 caratterizzato da bozze regolari di pietra a vista e vi si aprono numerose buche pontaie.\nTra gli inquilini si trova oggi l\"'Atheneum musicale fiorentino\"."}
{"id": "729320", "revid": "69128663", "url": "https://it.wikipedia.org/wiki?curid=729320", "title": "Epitopi", "text": ""}
{"id": "729322", "revid": "74801", "url": "https://it.wikipedia.org/wiki?curid=729322", "title": "Orsa (comune)", "text": "Orsa \u00e8 un comune svedese di abitanti, situato nella contea di Dalarna. Il suo capoluogo \u00e8 la citt\u00e0 omonima, che contava, nel 2000, circa abitanti.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "729327", "revid": "438678", "url": "https://it.wikipedia.org/wiki?curid=729327", "title": "Gli astronomi", "text": "Gli astronomi \u00e8 un film diretto dal regista Diego Ronsisvalle, girato ad Acireale, Catania e Monte Argentario.\nTrama.\nGli astronomi Peters e Wittelsberg provenienti da Nord Europa arrivano ad Acireale nel 1843 con l'incarico di realizzare una meridiana nella cattedrale. Pur essendo sostenuti dal canonico Stupendo (che ritiene l'opera utile ai fini della propria carriera ecclesiastica) ed avendo l'avallo del vescovo di Catania essi si scontrano con la dura ostilit\u00e0 della popolazione locale. Wittelsberg abbandona ben presto l'opera mentre Peters resiste pur sempre avvolto dalla contrariet\u00e0 dei locali. L'astronomo verr\u00e0 persino invitato a modificare il tracciato dell'orologio solare, perch\u00e9, ma si scoprir\u00e0 solo dopo, sarebbe passata proprio sopra l'accesso segreto ad una cripta dove erano sepolti dei notabili locali. Infine vi sar\u00e0 la riflessione di Peters, che oramai anziano ed a casa nella natia Danimarca si ricorder\u00e0 dei trascorsi siciliani sempre in dubbio fra la fede cristiana e la ragione della scienza.\nLa lavorazione e il cast.\nIl film, tratto dalla omonima opera di Vanni Ronsisvalle (edita da Sellerio nel 1989), romanza la realizzazione della meridiana della Cattedrale di Acireale da parte dello scienziato danese Christian Heinrich Friedrich Peters (1813-1883).\nGirato in soli 23 giorni in gran parte nei luoghi originali della vicenda, ha la particolarit\u00e0 di veder affidato ad una donna, l'attrice Marisa Fabbri, uno dei ruoli maschili principali, quello del canonico Stupendo. Una designazione certamente originale ma, alla resa dei conti, decisamente riuscita. Le scene girate nella cattedrale sono state in realt\u00e0 realizzate sia all'interno dell'Universit\u00e0 degli Studi di Catania, che dentro la chiesa di San Francesco Borgia, mentre gli esterni innevati sono stati girati all'Argentario.\nLa critica.\nApprezzata anche se difficile opera prima, \"il film ha un'intensit\u00e0 drammatica e crede nel piacere illuministico\"; \"cinematograficamente risulta un po' lento, uno di quei film di nicchia che riescono ad attrarre un pubblico colto, attento nei confronti di storie tanto singolari\", tuttavia \"a teatro sarebbe di tutt'altra portata, potrebbe davvero coinvolgere il pubblico, renderlo quasi parte integrante della vicenda.\" Viene inoltre riscontrata un'impostazione televisiva della regia, ma anche una sua riconoscibile espressivit\u00e0 visiva: per il lavoro infatti \u00e8 stato stanziato un \"basso costo ma non si vede per una pellicola dall'andamento onirico, in cui la trama \u00e8 esile ma l'atmosfera \u00e8 intrigante quanto un bel noir\"."}
{"id": "729328", "revid": "287204", "url": "https://it.wikipedia.org/wiki?curid=729328", "title": "Orsa (Svezia)", "text": "Orsa \u00e8 una cittadina della Svezia centrale, capoluogo del comune omonimo, nella contea di Dalarna; nel 2005 aveva una popolazione di 5.278 abitanti."}
{"id": "729330", "revid": "922251", "url": "https://it.wikipedia.org/wiki?curid=729330", "title": "Metropolitana su gomma", "text": "La metropolitana su gomma \u00e8 un sistema di trasporto ferroviario metropolitano che utilizza veicoli dotati di pneumatici.\nStoria.\nLa tecnologia della metropolitana su gomma fu applicata per la prima volta nella metropolitana di Parigi, sviluppata dalla Michelin, che forn\u00ec i sistemi di guida in collaborazione con la Renault, fornitrice dei veicoli. La sperimentazione inizi\u00f2 nel 1951, quando un veicolo sperimentale fu provato sul tracciato da Porte des Lilas e Pr\u00e9 Saint Gervais, una sezione della linea non aperta al pubblico. La linea 11 Ch\u00e2telet-Mairie des Lilas fu la prima ad essere convertita nel 1956; segu\u00ec la linea 1 Ch\u00e2teau de Vincennes-La D\u00e9fense nel 1964, e la linea 4 Porte d'Orl\u00e9ans-Porte de Clignancourt nel 1967: queste furono le linee convertite perch\u00e9 erano le pi\u00f9 frequentate dall'utenza. Infine, la linea 6 Etoile-Nation fu convertita nel 1974 per diminuire il rumore del suo tracciato sopraelevato. A causa degli alti costi di conversione delle linee esistenti, queste operazioni non vennero pi\u00f9 svolte n\u00e9 a Parigi n\u00e9 altrove: oggi il sistema della metropolitana a gomma \u00e8 applicato solo a linee di nuova costruzione, inclusa la nuova Linea 14 della Metropolitana di Parigi.\nDurante la seconda guerra mondiale, con l'occupazione tedesca di Parigi, la metropolitana fu utilizzata senza per\u00f2 effettuarvi ammodernamenti: alla fine della guerra, il sistema era cos\u00ec degradato che dovette essere totalmente rinnovato. Allo stesso tempo, Charles de Gaulle cerc\u00f2 di enfatizzare la differenza della cultura francese, rispetto a quella degli altri stati: l'impeto di ammodernamento con spirito di \"diversit\u00e0\" avvenne per merito politico, e non tecnologico.\nIl sistema della metropolitana su gomma non \u00e8 stato tuttavia applicato molto nelle altre citt\u00e0 straniere, eccetto per alcune sottoelencate, dato che ha alcune carenze.\nLa prima metropolitana totalmente su gomma fu costruita a Montr\u00e9al, in Canada, mentre alcuni recenti sistemi di metro su gomma utilizzano treni automatici senza guidatore. Il primo di questi, sviluppato dalla Matra fu applicato nel 1983 a Lilla e altri ne sono stati costruiti a Tolosa e Rennes. Il primo sistema su gomma totalmente automatico apr\u00ec a K\u014dbe, in Giappone nel febbraio 1981: la linea collega Sanomiya con Port island.\nLa maggior parte delle monorotaie utilizza il sistema con pneumatici di gomma.\nTecnologia.\nGli pneumatici di cui sono dotati i treni in servizio su questo tipo di metropolitane sono realizzati in gomma e corrono su rotaie di calcestruzzo (come nella metropolitana di Montr\u00e9al, di Lilla, di Tolosa, di Torino e di Santiago), acciaio strutturale (come nella metropolitana di Parigi e di Citt\u00e0 del Messico) o acciaio come a Sapporo. Tali ruote sono quelle portanti dei comuni veicoli stradali. I veicoli delle metropolitane su gomma sono dotati di altre ruote, pi\u00f9 piccole, che costituiscono una guida al percorso del mezzo come una classica metropolitana che scorre sulle rotaie ferroviarie. Come nelle ferrovie, il macchinista non deve manovrare il percorso delle ruote, che scorrono guidate.\nI treni con pneumatici sono perlopi\u00f9 progettati e costruiti appositamente per il sistema su cui operano, dato che lo scartamento delle ruote, il sistema di guida di percorso, di alimentazione del mezzo, ed il sistema di accesso dei passeggeri al mezzo, non sono unificati. I sistemi realizzati hanno soluzioni tecniche molto diverse.\nSu questi sistemi, come a Parigi, Montr\u00e9al e Citt\u00e0 del Messico, c'\u00e8 un percorso a binari e i veicoli hanno anche ruote adatte per i binari, pi\u00f9 alte delle normali flange (poste ad altezza maggiore rispetto alle rotaie), ma queste ruote sono di solito utilizzate in caso di rottura degli pneumatici.\nIl veicolo \u00e8 elettrico e la tensione gli \u00e8 fornita da una o da entrambe le rotaie che lo guidano, che servono pertanto anche come terza rotaia. La corrente di ritorno passa attraverso la ganascia del freno e ritorna in una o in entrambe le rotaie, a seconda dei tipo del sistema.\nTra i vantaggi della metropolitana su gomma figurano un minor rumore, maggiore accelerazione, pi\u00f9 stabilit\u00e0 del convoglio, minori spazi per la frenata e la capacit\u00e0 di salire o scendere da tracciati pi\u00f9 inclinati di quanto sarebbe possibile con normali ruote in ferro. Tale ultima caratteristica \u00e8 in effetti utilizzata nella metropolitana di Montr\u00e9al (linea 4) per passare sotto il fiume San Lorenzo effettuando un percorso in interrato relativamente breve.\nCi sono comunque diversi svantaggi, infatti le ruote di gomma hanno un rotolamento sul suolo peggiore di quello con ruote in acciaio su rotaia, il che porta a una perdita di energia sotto forma di calore (attrito di rotolamento) e quindi un consumo pi\u00f9 elevato di energia. Inoltre i veicoli perdono rapidamente la capacit\u00e0 di trazione quando sono sottoposti a condizioni climatiche avverse (specialmente neve e ghiaccio, e questo \u00e8 il motivo per cui molte reti sono costruite interamente sottoterra). Un altro svantaggio \u00e8 che il calore prodotto dal attrito degli pneumatici oltre che essere una perdita deve essere smaltito, ed in caso di impianti interrati occorrono dotazioni accessorie di ventilazione dei tunnel. \nAnche il costo diretto \u00e8 un elemento proibitivo: gli pneumatici di gomma si consumano molto pi\u00f9 velocemente dell'acciaio, e quindi necessitano di maggiore manutenzione e sostituzione; anche se una coppia di ruote d'acciaio \u00e8 pi\u00f9 costosa di un paio di gomme, la frequenza delle sostituzioni rende la soluzione su gomma, nel tempo, parecchio pi\u00f9 costosa.\nLa tecnologia VAL, utilizzata in diverse citt\u00e0, come a Lilla e Torino, \u00e8 una metropolitana leggera su pneumatici.\nEsistono anche veicoli stradali dotati di pneumatici che circolano su percorsi composti da binari che guidano il mezzo; tali mezzi, classificati come tram su gomma o autobus guidati, sono talvolta associati impropriamente alla metropolitana su gomma.\nCitt\u00e0 servite da linee di metropolitana su gomma.\nCanada:\nCile:\nFrancia:\nItalia:\nGiappone:\nHong Kong:\nMessico:\nTaiwan:\nUSA:\nSvizzera:"}
{"id": "729331", "revid": "110157", "url": "https://it.wikipedia.org/wiki?curid=729331", "title": "Chengdu", "text": "Chengdu (in cinese ), situata nel sud-ovest della Cina, \u00e8 il capoluogo della provincia del Sichuan e citt\u00e0 sub-provinciale. Nel 2010 era il quarto centro pi\u00f9 popoloso del Paese con i suoi oltre 14 milioni di residenti ed \u00e8 uno dei pi\u00f9 importanti centri economici in quanto punto nevralgico nei trasporti e nelle comunicazioni del Paese.\nStoria.\nPi\u00f9 di quattromila anni fa la preistorica cultura dell'Et\u00e0 del bronzo di Jinsha (in cinese \u91d1\u6c99; pinyin: J\u012bnsh\u0101) si afferm\u00f2 in questa regione. La fertile Piana di Chengdu, su cui Chengdu si trova, si chiama \"Tianfu zi guo\" (in cinese semplificato \u5929\u5e9c\u4e4b\u56fd; pinyin: Ti\u0101nf\u016d zh\u012b gu\u00f3), che significa la \"zona paradisiaca\". Poco fuori dalla citt\u00e0 si estende il \"Chengdu Panda Base\", importante riserva naturale e centro di ricerche sul panda gigante. L'UNESCO ha dichiarato Chengdu citt\u00e0 della gastronomia nel 2011, grazie alla sua cucina sofisticata.\nMarco Polo ne \"Il Milione\" cos\u00ec la descrive:\nSociet\u00e0.\nEvoluzione demografica.\nDurante l'intera storia della Cina Chengdu \u00e8 sempre stata una citt\u00e0 molto popolosa e nel 2010 ha raggiunto i 14 047 625 residenti."}
{"id": "729333", "revid": "74173", "url": "https://it.wikipedia.org/wiki?curid=729333", "title": "Metropolitana su pneumatici", "text": ""}
{"id": "729334", "revid": "1573940", "url": "https://it.wikipedia.org/wiki?curid=729334", "title": "Torre dei Belfredelli", "text": "La torre dei Belfredelli \u00e8 una delle meglio conservate torri medievali di Borgo San Jacopo in Oltrarno e pi\u00f9 in generale di tutta Firenze.\nSi riconosce al n. 9 per la copertura con una fitta vegetazione di edera nella parte inferiore ed \u00e8 prospiciente alla torre dei Barbadori, mentre sul retro si appoggia alla torre dei Ramaglianti.\nI Belfredelli avevano numerose propriet\u00e0 in questa zona (oltre alla torre una casa in muratura e altre casupole in legno), ed erano una famiglia guelfa che dopo la battaglia di Benevento (1266) rientr\u00f2 trionfalmente a Firenze, in seguito alla sconfitta di Montaperti che li aveva visti cacciare. Ebbero numerosi priori ma nessun gonfaloniere.\nLa torre \u00e8 tra le pi\u00f9 alte ancora in piedi in citt\u00e0 e presenta il tipico rivestimento con il filaretto di pietra a vista. Si aprono varie finestre non allineate e alcune buche pontaie con mensole. L'ultimo piano con le ampie finestre \u00e8 di costruzione pi\u00f9 recente. Davanti alla torre si apre anche un piccolo giardino privato, unico giardino di torre a Firenze."}
{"id": "729335", "revid": "58166", "url": "https://it.wikipedia.org/wiki?curid=729335", "title": "Pierlorenzo De Vita", "text": ""}
{"id": "729338", "revid": "36426", "url": "https://it.wikipedia.org/wiki?curid=729338", "title": "Torre dei Lanfredini", "text": "La Torre dei Lanfredini si trova in via Santo Spirito, angolo con via de' Geppi, in Oltrarno a Firenze. \u00c8 detta anche Torre del Gallo, come l'omonima torre sempre dei Lanfredini in zona Arcetri. Oggi \u00e8 visitabile previo appuntamento telefonico.\nStoria.\nI Lanfredini furono un'importante famiglia della Firenze medievale, con priori, gonfalonieri e ambasciatori. Essi, di origine nobili germaniche, avevano diverse propriet\u00e0 in citt\u00e0: per esempio la Torre del Gallo a Pian de' Giullari. Gi\u00e0 stabilitisi in Borgo San Jacopo, si trasferirono in questa zona in epoca imprecisata, verosimilmente tra gli inizi del Duecento, quando via Santo Spirito venne inclusa nella cinta muraria, e la fine del secolo o gli inizi del Trecento, quando dovette avvenire la costruzione la torre. In quegli anni l'Oltrarno viveva dopotutto uno straordinario sviluppo, economico e demografico, culminato con l'apertura delle direttrici di via Maggio e via de' Serragli, la lastricatura delle strade e l'inclusione di amplissime porzioni nell'ultima cerchia di fortificazioni, quella arnolfiana.\nLa Torre dei Lanfredini si appoggiava a un palazzetto lungo via de' Geppi. Questa stretta strada era un \"chiasso\" privato su cui si affacciavano le case della consorteria, collegate tra loro da cavalcavia, di solito in legno e mobili. Nello stesso isolato, verso l'Arno fino all'odierna piazza degli Scarlatti, si estendevano alcuni servizi comuni della consorteria, come il pozzo e gli \"orti\", ai quali i Lanfredini accedevano originariamente tramite un'uscita ad arco al pian terreno, le cui tracce vennero riscoperte sulla parete nord.\nPrima della \"scapitozzatura\" la torre raggiungeva i tre piani, con una merlatura di tipo guelfo, cio\u00e8 \"a dente\" (quadrangolare). L'accorcio della torre, secondo una sorte toccata tutte le torri private fiorentine, avvenne durante una delle riprese della legge che vietava gli edifici privati pi\u00f9 alti di cinquanta braccia (circa trenta metri). Inserita negli Ordinamenti di Giustizia del Primo Popolo del 1251, venne confermata nel 1292 negli Ordinamenti di Giustizia del Secondo Popolo di Giano della Bella (1292 e ancora nello statuto del Podest\u00e0 del 1325, per porre freno alla minacciosa \"societ\u00e0 delle torri\" che tanto aveva influenzato le sanguinose lotte civili di quegli anni.\nUna norma dello Statuto del Podest\u00e0 del 1325 proib\u00ec inoltre tutte le strutture lignee esterne all'altezza inferiore di 5 braccia fiorentine (circa 2 metri e 40) \"pro maiori pulchritudine civitatis\".\nNuovi abbellimenti risalgono al 1412, in occasione delle nozze di Orsino di Lanfredino Lanfredini e Ginevra di Piero Capponi.\nNella Pianta della Catena (fine del XV secolo) si vede per\u00f2 come col tempo la torre fosse stata restaurata e rialzata nuovamente, per assumere poi le dimensioni attuali quando Clemente VII, nel Cinquecento, fece abbassare tutte le torri superstiti, comprese quelle delle mura, per sgombrare il campo d'azione alle nuove armi da fuoco. A quel tempo ormai la torre era diventata un possedimento secondario per i Lanfredini, visto che dal 1513 circa Baccio d'Agnolo aveva progettato per loro un palazzo adiacente, affacciato sull'Arno ed edificato sui vecchi \u201corti\u201d.\nAlla fine del Settecento, torre e palazzo adiacente, subirono modifiche invasive, tese a suddividere gli ambienti in quartieri pi\u00f9 piccoli e amalgamarli. In tale occasione, in seguito a problemi statici, si abbass\u00f2 ulteriormente la torre fino all'altezza attuale, perdendo probabilmente le volte del secondo piano. Per rinsaldare il lato sinistro venne stesa una muratura di sostegno che and\u00f2 a coprire il filaretto originale: alcuni brani sono stati riportati alla luce durante l'ultima campagna di restauri negli anni settanta-ottanta del XX secolo, che prese il via in seguito a un incendio.\nDescrizione.\nEsterno.\nLa facciata sulla pubblica via, verso sud, era strutturata in modo da rispondere a esigenze difensive e commerciali. La grande apertura ad arco ribassato al piano terra, in stile arnolfiano, testimonia infatti come la torre fosse usata come \"fondaco\", cio\u00e8 deposito di merci da vendere al dettaglio. Tale tipologia edilizia, la \"torre-fondaco\", era frequente nella strada, che per la sua vocazione commerciale veniva anche chiamata \"Fondaco di Santo Spirito\".\nIl paramento della facciata \u00e8 in pietraforte, murata in bozze rettangolari ben squadrate, larghe e piatte, fino all'imposta dell'arco del primo piano, dove il materiale si fa pi\u00f9 minuto e irregolare.\nIl pianoterra doveva avere la funzione di loggia, come avveniva ad esempio a palazzo Davanzati (sebbene in proporzioni maggiori), ed era dove avvenivano le compravendite nonch\u00e9, in occasioni speciali, i festeggiamenti per matrimoni e altre celebrazioni.\nLa finestra a bifora al primo piano richiama la forma del portone, e forse anche al secondo piano l'apertura doveva originariamente avere un coronamento ad arco, di forma analoga, sebbene pi\u00f9 basso di imposta. Ciascuna finestra era dotata di un sistema di chiusura con portelloni in legno bloccabili dall'interno da forti stanghe orizzontali scorribili (i \"cardinali\"): in corrispondenza delle antiche aperture si vedono ancora oggi le tracce di tali sistemi, come i cardini originali su cui ruotavano le ante e i buchi nello spessore delle pareti, in cui andavano ad ancorarsi le stanghe per la chiusura. Su alcuni di questi arpioni dei cardini esistono ancora lacerti di cuoio originali, che facevano da rondelle per attutire la frizione e quindi l'usura.\nLe buche pontaie senza mensola che si scorgono qua e l\u00e0 mostrano dove stavano inseriti i pali dei ponteggi durante l'edificazione e le strutture per i ballatoi lignei in seguito. Sul lato di via de' Geppi, in posizione rialzata, un'apertura cieca a forma di bassa cuspide, conteneva un tabernacolo con immagine sacra, illuminata da una luce che pendeva da un ferro poco sopra. Oggi contiene una terracotta con una ragazza rappresentata come san Michele Arcangelo, reggente una bilancia per soppesare le anime, una spada e un libro aperto a favore dell'osservatore, su cui sono scritti i nomi delle figlie dell'attuale proprietario, lo storico e antiquario Alberto Bruschi.\nSu via de' Geppi si vedono al primo piano le tracce di un'apertura ad altezza piena, che dava anticamente su uno dei ponticelli sospesi.\nI ferri esterni.\nI ferri all'esterno dell'edificio sono originali dell'epoca medievale e assolvevano a varie funzioni. Gli \"erri\" reggi-pertica, a forma d'uncino, accoppiati ai lati della finestra del primo piano, servivano per sostenere i bastoni a cui appendere tendaggi, panni stesi ad asciugare, o, durante le feste, drappi decorativi. Non era insolito scorgervi anche gabbiette appese con uccelli o addirittura scimmiette legate al guinzaglio (come si vede ad esempio nell'affresco della \"Guarigione dello storpio\" al Carmine). Ferri analoghi si trovano anche alle aperture su via de' Geppi.\nVicino al portone principale si trovano poi due ferri a forma di \"M\" gotica rovesciata, usati per legare muli e cavalli, mentre anelli portabandiera, o per torce, si vedono sul pilastrino al centro della bifora e ai lati della finestra del secondo piano. Un grosso anello mobile, all'imbocco del vicolo laterale, serviva ad appendere una catena che chiudeva la strada e dove si appendeva il bestiame col quale si trasportavano i prodotti dalle campagne.\nInterno.\nL'interno si articola su due piani rialzati, pi\u00f9 un mezzanino e una cantina. Il mezzanino, rischiarato dalla finestra sulla facciata, di forma quadrata con strombo orientato verso il basso, era accessibile tramite una scala lignea ed aveva originariamente funzioni di magazzino per le merci da tenere a portata di mano per la vendita, mentre lo stoccaggio maggiore per ingombro e durata aveva sede nelle cantine e negli altri vani al pian terreno, tutti accessibili solo dall'interno della casa. Un foro nel pavimento del mezzanino permetteva un'ulteriore illuminazione del pianoterra.\nOgni piano era di solito costituito da un'unica stanza, detta \"palco\".\nPrimo piano.\nAl primo piano, dove si apre la bifora principale d'impronta arnolfiana, \u00e8 stato ritrovato, incassato nella parete sul lato di via de' Geppi, un antico servizio igienico, ovvero, com'era detto ab antiquo, un \"agiamento\", o \"comoda\", o anche \"logo\", che scaricava direttamente sul vicolo. Nascosto da un'intonacatura, venne riscoperto assieme all'incavo a mo' di nicchia in cui si sedeva appoggiandovi la schiena. Ricomparve addirittura la seggetta lignea originale con tanto di coperchio, popolarmente detto \"cariello\", ed inoltre riapparve un piccolo incasso nel muro atto a contenere uno straccio destinato a pulirsi. Questa nicchietta per i servizi, \u00e8 ubicata accanto a quello che era una volta un camino trecentesco di cui restano solo le tracce della cappa, alta quasi fino al soffitto, del tipo visibile anche a palazzo Davanzati (Sala dei Pappagalli) o in un dipinto di Paolo Uccello alla Galleria nazionale delle Marche. Il camino venne poi spostato sulla parete opposta, probabilmente per motivi di statica. Di lato a quello che era il camino primigenio venne rimessa in luce un'apertura che dava su un ballatoio esterno, tamponata in epoca imprecisata.\nAgli abbellimenti del 1412 circa dovrebbe risalire l'incorniciatura in pietra serena della porta al primo piano, con l'incisione sull'architrave del nome Lanfredino Lanfredini e dello stemma familiare con le tre armille. Accanto a questa stanza principale si trova un disimpegno, il \"madornale\", disposto lungo via de' Geppi. Si tratta di un salone usato in occasioni speciali, come feste, riunioni di famiglia e celebrazioni per ospiti importanti. In tali occasioni veniva decorato da arazzi e drappi appesi alle pareti. I pasti quotidiani si svolgevano invece in altri ambienti, come la camera da letto, allestendo l\u00ec per l\u00ec, dove pi\u00f9 opportuno, alcune travi appoggiate su caprette lignee.\nAlla seconda met\u00e0 del Trecento risalgono le decorazioni parietali a fresco su malta e grassello, come si vedono nel \"madornale\", nel vano scale e al secondo piano. Esse si estendevano originariamente su ogni angolo della casa, come hanno dimostrato i saggi esplorativi che hanno dato esito positivo anche in zone impensabili come il summenzionato \"agiamento\", le nicchie dove si riponevano le vettovaglie e gli strombi delle finestre. Queste decorazioni sono pressoch\u00e9 coeve di quelle a palazzo Davanzati (all'epoca dei Davizzi), ma non presentano oggi quelle pesanti ridipinture dell'altra casa-museo. Esse rappresentano finti tendaggi che, nel caso del madornale, sono rosso corallo con motivi geometrici, appeso morbidamente in modo da lasciare visibile, sul quarto superiore della parete, un ricco verziere. Si tratta di una decorazione tipica delle dimore fiorentine dell'epoca, di gusto \"francesizzante\", importato forse dai numerosi mercanti che l'avevano apprezzato alla corte papale d'Avignone: una conferma iconografica di tale usanza si ha nell'affresco nella basilica superiore di Assisi con \"Innocenzo III conferma la Regola francescana\".\nTali motivi erano di solito completati in alto da una fila di mensole dipinte, spesso scorciate con accorgimenti ottici, che fingevano di reggere la travatura del soffitto: ben conservate sono quelle nel vano scale.\nSecondo piano.\nIl secondo piano era di solito quello riservato alla vita domestica. Qui si trova la stanza da letto, davanti al luminoso affaccio su via Santo Spirito, separato da un ambiente adiacente (la \"saletta\" o \"salotto\") da un tramezzo in muratura, non portante, alto poco pi\u00f9 di due metri. I ganci di ferro a \"L\" che si allineano lungo il bordo del tramezzo e sulla parete parallela a nord dimostrano come fosse usanza appendere stoffe, drappi e arazzi per decorare e rendere pi\u00f9 caldo l'ambiente. Sulla parete ovest si trova invece un affresco decorativo con motivi araldici, quali l'ondato a maglie grosse (detto anche \"nebuloso\") rosso e bianco (\"argento\"), su cui si ripete l'arme dei Lanfredini (d'argento a tre armille di rosso).\nL'ultimo piano, perduto, doveva infine ospitare le cucine, per disperdere in aria i fumi e attutire il pericolo di incendi."}
{"id": "729357", "revid": "33689", "url": "https://it.wikipedia.org/wiki?curid=729357", "title": "Associazione sovversiva", "text": "Un'associazione sovversiva \u00e8 un'organizzazione che si prefigge di sovvertire, anche con l'uso della violenza, l'ordine politico e sociale di uno Stato. \nNegli ordinamenti liberal-democratici l'associazione \u00e8 ritenuta sovversiva solo se \u00e8 finalizzata alla sovversione con mezzi violenti, altrimenti \u00e8 lecita e tutelata dalla Costituzione. Il reato derivante pu\u00f2 anche escludere in s\u00e9 l'attentato, rientrante nella fattispecie dell'omicidio, il delitto comune o il terrorismo, ma configurarsi solo nell'associazione per delinquere per commettere cospirazione o sovversione.\nNormative nazionali.\nItalia.\nNegli anni 1970 venne introdotto il reato di \"associazione eversiva\" che forniva alla magistratura gli strumenti per perseguire gli ideologi del terrorismo. Ulteriori modifiche furono aggiunte con la legge Cossiga del 1979, accanto alle modifiche attuate per i reati di terrorismo (attuate sugli articoli che erano stati introdotti in origine dal fascismo per il reato di attentato alla persona di Benito Mussolini, come l'articolo 280). Prima del 1979 la finalit\u00e0 di terrorismo non era contemplata nell'articolo 270 (cos\u00ec come non lo era nell'articolo 280) e l'articolo 270-bis non esisteva.\nSono definite dagli articoli 270 bis del codice penale, come modificato e/o sostituito dall'articolo 1 della legge 15 dicembre 2001, n.438, sono propriamente quelle \u00ab\"che si propongono il compimento di atti di violenza con finalit\u00e0 di terrorismo o di eversione dell'ordine democratico\"\u00bb (art. 270-bis). \nDal gennaio 2003 i condannati il reato di cui al 270-bis sono esclusi dalla possibilit\u00e0 di misure alternative alla detenzione, previste dalla legge\u00a027 maggio 1998, n. 165 per molti reati.\nLa legge n.85/2006 ha modificato l'art. 270 c.p., limitando il reato alle sole associazioni sovversive idonee a sovvertire gli ordinamenti dello Stato. Ci\u00f2 ha causato situazioni paradossali in giurisprudenza: mentre i magistrati del pubblico ministero avviano inchieste e processi per associazione sovversiva con una certa disinvoltura, le condanne penali da parte dei magistrati giudicanti sono ora estremamente rare. Ci\u00f2 induce i movimenti e gruppi antisistema a considerare i processi per associazione sovversiva come un costo per cui raccogliere fondi e collette, al fine di pagare le spese legali.\nIl reato si configura nella seguente formulazione: \nLa loro costituzione \u00e8 naturalmente un reato associativo, alla configurabilit\u00e0 del quale \u00e8 perci\u00f2 sufficiente una condotta - fra quelle idonee a concretizzare ragionevolmente un reale pericolo - di idonea \"progettazione\" di un futuro concorso in uno o pi\u00f9 reati violenti, soprattutto dopo la modifica dell'art. 270 c.p. avvenuta nel 2006.\nLa norma infatti punisce sia chi \u00ab\"promuove, costituisce, organizza, dirige o finanzia\"\u00bb queste associazioni, con la reclusione da sette a quindici anni, che chi pi\u00f9 semplicemente vi partecipa, con la reclusione da cinque a dieci anni.\nLe finalit\u00e0 previste per la configurabilit\u00e0 del reato sono quelle di terrorismo, \u00ab\"anche quando gli atti di violenza sono rivolti contro uno Stato estero, un'istituzione e un organismo internazionale\"\u00bb.\nUna condotta diventa reato perseguibile penalmente se c'\u00e8 una parte lesa, persona fisica o giuridica. La semplice dichiarazione di opinioni, per quanto antidemocratiche o che incentivino la violenza non \u00e8 in s\u00e9 reato, finch\u00e9 questo non si traduce in concrete azioni illecite. Sono tuttavia applicabili i reati di Istigazione a delinquere e Apologia di reato (art. 414 c.p.) nei casi in cui vi \u00e8 concreto pericolo che vi consegua la commissione di reati. Il diritto penale infatti vieta azioni preventive tese a evitare avvenimenti che derivino da una propaganda ideologica che spinga all'illegalit\u00e0, introducendo dei reati di associazione eversiva si introduce il reato di associazione politica a scopo di sovversione violenta e in senso lato di opinione, si accetta una limitazione della libert\u00e0 di parola e di stampa, con lo scopo di ridurre altri illeciti ben pi\u00f9 gravi.\nNel caso di eversione, oltre all', concepito senza successive modifiche nel 1930 durante la dittatura fascista e modificato solo nel 2006 (in particolare richiedendosi, per la sussistenza del reato, l'idoneit\u00e0 dell'associazione alla sovversione violenta), alla fine degli anni '70 fu aggiunto l'articolo 270 bis del codice penale, poi modificato e sostituito dall'articolo 1 della legge 15 dicembre 2001 n.438 Art. 270-bis.\nDal 2001 sono state aumentate le pene, mentre dal gennaio 2003 i condannati per tali reati sono stati esclusi dalla possibilit\u00e0 di misure alternative alla detenzione, previste dalla legge Simeone per quasi tutti i reati. Pi\u00f9 in generale sono stati ampliati i compiti e le possibilit\u00e0 di azione delle forze di polizia di prevenzione quantunque, sotto questo profilo, gi\u00e0 con l'emergenza degli anni di piombo iniziata a livello normativo sul finire degli anni '70, questi fossero gi\u00e0 abbondantemente dilatati rispetto alla tradizione delle pi\u00f9 moderne democrazie.\nLa Corte suprema di cassazione a pi\u00f9 riprese \u00e8 intervenuta per interpretare l'applicazione dell'articolo 270, mutuato da una legge concepita ben prima della nascita della Repubblica Italiana e della sua Carta Costituzionale, e per limitare i casi di applicazione dei reati associativi e di pericolo presunto.\nIn particolare: in merito ai reati associativi di natura eversiva \u00e8 principio di diritto consolidato nella giurisprudenza di legittimit\u00e0 quello secondo il quale\nLa giurisprudenza della Suprema Corte, sia pure facendo riferimento al diverso fenomeno delle associazioni mafiose, ha pi\u00f9 volte chiarito che:\nE ancora, in merito alla contestazione di un \"concorso esterno in associazione\" esso \u00e8 ammesso soltanto se configura un:\nIn una nuova sentenza del settembre 2006 la Suprema Corte di Cassazione assolveva tre magrebini accusati per art.270bis e condannati in primo e secondo grado a lunghe pene detentive e detenuti in regime speciale.\nPer la Suprema Corte alle discussioni e ai contatti tra gli imputati, documentate da intercettazioni ambientali, attorno ai temi del terrorismo fondamentalista, e nella proclamata disponibilit\u00e0 addirittura a compiere in prima persona attentati per la jihad, non corrispondevano progetti attuali e concreti di violenza, programmi operativi, ma piuttosto una per quanto brutale e censurabile condotta ideologica che in s\u00e9, per la suprema Corte, non costituisce reato trovando tutela proprio nell'ordinamento costituzionale e democratico che l'idea eversiva mirerebbe a travolgere. Queste argomentazioni sono spesso ignorate a livello inquirente, in favore di altri schemi interpretativi pi\u00f9 consoni alle politiche dell'emergenza scaturite dagli anni di piombo e dalla guerra al terrorismo inaugurata dagli USA dopo il 2001. Sullo stesso piano esse sono sostanzialmente ignorate da ogni ambito di informazione in Italia. Per questi reati in Italia sono stati perseguiti ed incarcerati, in particolare dopo il 2001, decine di cittadini stranieri e, solo tra il 2003 e il 2006, svariate decine di cittadini italiani. Le predette argomentazioni sono invece seguite a livello giudicante, soprattutto sotto il profilo dell'idoneit\u00e0, in seguito alla riforma del 2006. Anche le comuni associazioni per delinquere sono perseguite a prescindere dall'effettiva realizzazione del progetto criminoso (art. 416 c.p.) ma, poich\u00e9 le associazioni sovversive sono gruppi politici, comportano delicate questioni di libert\u00e0 politiche fondamentali. Non di rado, i magistrati del pubblico ministero iniziano procedimenti penali per associazione sovversiva, in base alle mere intenzioni rivoluzionarie di gruppuscoli molto esigui, male attrezzati e privi di reale pericolosit\u00e0 per lo stato.\nStati Uniti d'America.\nNegli Stati Uniti non esiste una normativa identica a quella italiana ma ci sono disposizioni per il reato di associazione sovversiva e per altre attivit\u00e0 sovversive. Non vi sono per\u00f2 norme relative alla sovversione degli ordinamenti economici o sociali. Vengono usati dalla giurisprudenza i reati di associazione per commettere cospirazione ai danni dello Stato e l'associazione per delinquere della legge RICO."}
{"id": "729363", "revid": "1318658", "url": "https://it.wikipedia.org/wiki?curid=729363", "title": "Palm Desert", "text": "Palm Desert \u00e8 una citt\u00e0 della Contea di Riverside in California, situata nella valle di Coachella (area di Palm Springs), circa ad est di Palm Springs. La popolazione risultava di abitanti al censimento del 2000. Altre citt\u00e0 che fanno parte della valle di Coachella sono Cathedral City, Coachella, Desert Hot Springs, Indian Wells, Indio, La Quinta, Palm Springs e Rancho Mirage. Palm Desert \u00e8 una citt\u00e0 che ha avuto un veloce sviluppo negli anni ottanta e novanta, passando dagli abitanti del 1980 ai del 1990, fino ad arrivare a nei successivi 5 anni.\nStoria.\nL'area era conosciuta come Old MacDonald Ranch, ma cambi\u00f2 nome in Palm Village negli anni venti quando furono piantate palme da dattero. Gli storici locali sostengono che i principali abitanti della zona prima degli anni cinquanta fossero contadini indiani membri della trib\u00f9 Cahuilla.\nPalm Desert prima della seconda guerra mondiale era luogo di stanza della Terza Armata comandata dal generale George Patton. Dopo la guerra un costruttore di Los Angeles, Cliff Henderson, inizi\u00f2 a trasformare il deserto nella sua citt\u00e0 da sogno.\nSport.\nLa citt\u00e0 nel 1974 ha ospitato il \"Palm Desert WCT\", un torneo di tennis facente parte del World Championship Tennis giocato su campi in cemento.\nAmministrazione.\nGemellaggi.\nPalm Desert \u00e8 gemellata con:"}
{"id": "729365", "revid": "324090", "url": "https://it.wikipedia.org/wiki?curid=729365", "title": "Fausto Pocar", "text": "Incarichi.\nDal 1984 al 2000 \u00e8 stato eletto membro del Comitato per i Diritti Umani delle Nazioni Unite, ricoprendo l'incarico di presidente dal 1991 al 1992. \nInoltre, Pocar \u00e8 stato membro della delegazione italiana all'Assemblea generale delle Nazioni Unite a New York e a pi\u00f9 riprese alla Commissione per i Diritti Umani a Ginevra. \nNel 1999 \u00e8 stato nominato giudice per il Tribunale Internazionale per i Crimini nella ex-Jugoslavia, ricoprendo il ruolo di Presidente dal 2005 al 2009. \n\u00c8 anche membro della Camera di Appello del Tribunale penale internazionale per il Ruanda dal 2000.\nHa difeso l'Argentina nel caso dei tango bond.\nDal 2012 \u00e8 il presidente dell'Istituto internazionale di diritto umanitario con sede a Sanremo."}
{"id": "729366", "revid": "1347902", "url": "https://it.wikipedia.org/wiki?curid=729366", "title": "Zarja", "text": "Zarja (in russo \u0417\u0430\u0440\u044f\u0301 letteralmente \"alba\"), conosciuto anche come Functional Cargo Block o FGB (sigla in russo di \"\u0444\u0443\u043d\u043a\u0446\u0438\u043e\u043d\u0430\u043b\u044c\u043d\u043e-\u0433\u0440\u0443\u0437\u043e\u0432\u043e\u0439 \u0431\u043b\u043e\u043a\"), \u00e8 stato il primo modulo della Stazione Spaziale Internazionale. Zarja forn\u00ec alla Stazione Spaziale energia, propulsione e spazio cargo durante le prime fasi di assemblaggio. Poich\u00e9 in seguito sono stati collegati moduli specializzati attualmente il modulo viene utilizzato come modulo cargo per immagazzinare nella sezione pressurizzata beni di prima necessit\u00e0 e ricambi mentre i suoi serbatoi esterni immagazzinano propellente per la stazione.\nProgetto.\nFinanziato dagli Stati Uniti, \u00e8 stato costruito in Russia tra il dicembre 1994 e il gennaio 1998, nel centro di ricerca e produzione spaziale Chruni\u010dev di Mosca. Il modulo \"Zarya\" sostitu\u00ec il modulo 'Bus-1' della Lockheed poich\u00e9 era significativamente meno costoso (220 milioni di dollari invece di 450). Come parte del contratto, la \"Chruni\u010dev\" costru\u00ec un modulo quasi identico (chiamato \"FGB-2\") da utilizzare in caso di imprevisti.\n\"Zarja\" ha tre portelli di aggancio, uno ad ogni estremit\u00e0 pi\u00f9 uno laterale: al portello posteriore \u00e8 connesso il modulo Zvezda, a quello anteriore il Pressurized Mating Adapter con cui \u00e8 collegato al modulo Unity, mentre il portello laterale \u00e8 stato usato per l'attracco delle navette russe Sojuz o Progress fino all'installazione del modulo Rassvet (ex Docking Cargo Module). Ha inoltre due pannelli solari che misurano 10,67 m per 3,35 m e sei batterie al nickel-cadmio che forniscono una media di . Possiede infine 16 serbatoi esterni di carburante che possono contenere 6 tonnellate di propellente, con 24 razzi di manovra, 12 razzi di manovra pi\u00f9 piccoli e due grandi razzi per il ripristino e modifiche significative dell'orbita.\nLancio.\n\"Zarja\" venne lanciato con un vettore Proton dal Cosmodromo di Bajkonur, nel Kazakistan, il 20 novembre 1998 su un'orbita di 386\u00a0km di altezza e una vita di 15 anni. Dopo aver raggiunto l'orbita terrestre, venne lanciata la missione STS-88 il 4 dicembre 1998 per agganciare ad esso il modulo Unity.\nAnche se era progettato per volare in modo autonomo per un periodo compreso tra i sei e gli otto mesi, il modulo dovette orbitare autonomamente per almeno due anni a causa dei ritardi nel lancio del modulo Zvezda. Esso venne lanciato infatti il 12 luglio 2000 e si agganci\u00f2 il 26 luglio tramite il sistema di attracco russo \"Kurs\"."}
{"id": "729371", "revid": "1305772", "url": "https://it.wikipedia.org/wiki?curid=729371", "title": "E65", "text": ""}
{"id": "729372", "revid": "1305772", "url": "https://it.wikipedia.org/wiki?curid=729372", "title": "E75", "text": ""}
{"id": "729373", "revid": "1305772", "url": "https://it.wikipedia.org/wiki?curid=729373", "title": "E25", "text": ""}
{"id": "729374", "revid": "1305772", "url": "https://it.wikipedia.org/wiki?curid=729374", "title": "E70", "text": ""}
{"id": "729375", "revid": "1305772", "url": "https://it.wikipedia.org/wiki?curid=729375", "title": "E60", "text": ""}
{"id": "729376", "revid": "1305772", "url": "https://it.wikipedia.org/wiki?curid=729376", "title": "E50", "text": ""}
{"id": "729377", "revid": "1305772", "url": "https://it.wikipedia.org/wiki?curid=729377", "title": "E40", "text": ""}
{"id": "729378", "revid": "1305772", "url": "https://it.wikipedia.org/wiki?curid=729378", "title": "E30", "text": ""}
{"id": "729379", "revid": "1543377", "url": "https://it.wikipedia.org/wiki?curid=729379", "title": "Unity (modulo)", "text": "Il modulo Unity (in origine noto come Node 1 - \u00abnodo 1\u00bb) \u00e8 un modulo pressurizzato della Stazione Spaziale Internazionale, \u00e8 stato il primo modulo statunitense a essere lanciato in orbita e a essere agganciato alla nascente stazione spaziale. Il modulo \u00e8 di forma cilindrica, e permette di connettere altri sei moduli, quattro sulle pareti del modulo distanziati di 90\u00b0, uno anteriormente e un posteriormente. Il modulo \u00e8 stato il principale carico della missione STS-88 e venne lanciato nel dicembre del 1998 durante la prima missione dello Shuttle dedicata all'assemblaggio della stazione spaziale. Il modulo \u00e8 stato collegato con il modulo russo Zarja.\nLancio.\nUnity venne portato in orbita tramite lo Space Shuttle \"Endeavour\" nella missione STS-88, la prima missione Shuttle dedicata all'assemblaggio della Stazione Spaziale. Il 6 dicembre 1998 l'equipaggio dell\"'Endeavour\" colleg\u00f2 il portello posteriore del modulo Unity con il portello anteriore del modulo Zarja, gi\u00e0 in orbita. Quest'ultimo \u00e8 un componente internazionale, finanziato dagli Stati Uniti e costruito in Russia, che era stato lanciato poco prima tramite un vettore Proton dal cosmodromo di Bajkonur in Kazakistan. Fu la prima connessione effettuata tra due moduli della futura stazione.\nUtilizzo.\nOltre alla connessione con il modulo Zarja, lo Unity attualmente collega il modulo statunitense Destiny (aggiunto nella missione STS-98), il segmento \"Z1\" e il Quest Joint Airlock (aggiunto nella missione STS-104). Inoltre, sono stati connessi i Multi-Purpose Logistics Module \"Leonardo\" e \"Raffaello\", durante varie missioni.\nAttraverso il modulo Unity scorrono le risorse essenziali alla stazione spaziale, come fluidi, sistemi di controllo ambientale e di supporto vitale, connessioni elettriche e dati. Essi collegano i laboratori e le aree abitative della stazione. Nel nodo Unity sono presenti pi\u00f9 di 50\u00a0000 componenti meccanici, 216 linee per il trasporto di fluidi e gas e 121 cavi elettrici interni ed esterni per una lunghezza totale di oltre 9\u00a0km.\nInoltre durante la missione STS-120 il modulo Harmony venne temporaneamente agganciato al portello laterale del modulo Unity e durante la missione STS-130 \u00e8 stato agganciato al modulo Unity il modulo Tranquility assieme alla Cupola.\nConnessioni.\nAi portelli anteriori e posteriori del modulo sono presenti due Pressurized Mating Adapter. Il \"PMA-1\" lo collega permanentemente con il modulo Zarja, mentre il \"PMA-2\" funge da sistema di attracco per lo Space Shuttle e per le navette russe. All'esterno del \"PMA-1\" sono presenti multiplexer-demultiplexer che forniscono connessioni per il comando e il controllo del modulo. Esso \u00e8 equipaggiato con un semplice sistema di comunicazione per la trasmissione di dati, voce e video a bassa risoluzione al controllo missione di Houston. Esso era pensato per integrare il sistema di comunicazione russo durante le attivit\u00e0 iniziali della stazione. Il portello laterale \u00e8 equipaggiato con il \"PMA-3\".\nAltri nodi della stazione.\nGli altri due moduli di connessione della stazione, detti \"nodi\", sono stati costruiti in Italia dalla Alenia Aerospazio, come parte di un accordo tra la NASA e l'Agenzia Spaziale Europea (ESA). Il \"Node 2\", chiamato \"Harmony\", e il \"Node 3\", chiamato \"Tranquility\" sono leggermente pi\u00f9 lunghi, pari a 6,4 m. Oltre ai sei portelli di aggancio, essi conterranno anche otto armadietti (\"rack ISPR\") standard per gli esperimenti. Il modulo \"Unity\" ne contiene invece quattro."}
{"id": "729380", "revid": "125477357", "url": "https://it.wikipedia.org/wiki?curid=729380", "title": "O. J. Simpson", "text": "Considerato uno dei pi\u00f9 grandi giocatori nella storia del football, tanto da essere stato inserito nella Pro Football Hall of Fame, ha frequentato l'Universit\u00e0 della California meridionale (USC), dove ha giocato per gli USC Trojans e ha vinto l'Heisman Trophy nel 1968; da professionista ha militato per undici stagioni nella National Football League (NFL) con i Buffalo Bills dal 1969 al 1977 e con i San Francisco 49ers dal 1978 al 1979. Nel 1973 \u00e8 diventato il primo giocatore a correre per pi\u00f9 di duemila iarde in quattordici partite della stagione.\nConclusa la carriera sportiva, si \u00e8 dedicato al cinema: raggiungendo un ulteriore livello di fama grazie al ruolo dell'agente Nordberg nella serie de \"Una pallottola spuntata\". Parallelamente, tuttavia, fu al centro di uno dei pi\u00f9 famosi casi di cronaca nera: fu accusato di aver ucciso l'ex moglie Nicole Brown e l\u2019amico Ronald Goldman, venendo poi controversamente assolto. Nel 2008 \u00e8 stato condannato a trentatr\u00e9 anni di carcere (dei quali nove senza libert\u00e0 vigilata) per rapina a mano armata e sequestro di persona. \u00c8 stato liberato il 1\u00ba ottobre 2017 ed \u00e8 ora in regime di libert\u00e0 vigilata.\nBiografia.\nNasce a San Francisco da Eunice Durden (1921-2001), amministratrice ospedaliera, e Jimmy Lee Simpson (1920-1986), chef e custode in una banca; il padre era una famosa drag queen della zona di San Francisco; far\u00e0 coming out solo poco tempo prima della morte per AIDS. I nonni materni, Dennis Dan Durden e Patsy Sewell, erano originari della Louisiana, mentre fu la zia a dargli il nome Orenthal, essendo fan di un noto attore francese. Ha un fratello, Melvin Leon \"Truman\" Simpson, e due sorelle, Shirley Simpson-Baker e Carmelita Simpson-Durio, deceduta.\nAffetto da rachitismo da bambino, fu costretto a portare le bretelle sulle gambe fino all'et\u00e0 di cinque anni. I suoi genitori divorziarono quando aveva tale et\u00e0 e fu allevato dalla madre; cresciuto a San Francisco, ha vissuto nel complesso residenziale di Potrero Hill. Durante l'adolescenza entra a far parte di una gang di strada chiamata \"The Persian Warrior\" e fu brevemente incarcerato al San Francisco Youth Guidance Center. Durante gli anni delle superiori, oltre a quella di football, entr\u00f2 a far parte anche della squadra di calcio, i Galileo Lions.\n\u00c8 stato sposato due volte: dal 1967 al 1979 con Marguerite L. Whitley, da cui ha avuto i figli Arnelle (1968), Jason (1970) e Aaren (1977-1979), annegato a soli due anni nella piscina di famiglia, e dal 1985 al 1992 con Nicole Brown, da cui ha avuto Sydney Brooke (1985) e Justin Ryan Simpson (1988).\nCarriera.\nCarriera sportiva.\nSimpson si mise in mostra grazie alle sue doti nel football nel ruolo di \"running back\" gi\u00e0 dalle superiori e al college prese il via la sua carriera sportiva; nel suo anno migliore (l'ultimo all'universit\u00e0, cio\u00e8 il 1968) venne nominato atleta dell'anno e vinse l'ambito Heisman Trophy. In diciotto gare segn\u00f2 il considerevole record di 3.187 iarde e ventuno \"touchdown\", venendo indotto nella College Football Hall of Fame nel 1983.\nUscito dal college nel 1969 si accas\u00f2 ai Buffalo Bills, che lo scelsero come primo assoluto al Draft NFL 1969; Simpson tuttavia puntava a giocare nella squadra della sua citt\u00e0, i San Francisco 49ers, dove in effetti entr\u00f2 alla fine della carriera. I primi anni con i Bills non fecero registrare risultati di rilievo, ma poi si riprese: fu miglior \"running back\" del 1972 e nel 1973 super\u00f2 il muro delle duemila yard corse nella stagione regolare (2003 per la precisione); a tutt'oggi \u00e8 il solo ad averle corse in sole quattordici partite. Rimase coi Bills fino al 1978, per tornare nella sua citt\u00e0 fino al 1979.\nCarriera cinematografica e televisiva.\nAnche prima del ritiro dal football Simpson aveva recitato piccole parti in \"Radici\" (1977) e \"Klansman\" (1974), \"L'inferno di cristallo\" (1974) \"Cassandra Crossing\" (1976), \"Capricorn One\" (1978), il film comico \"Back to the Beach\" (1987) e la trilogia di \"Una Pallottola Spuntata\" (1988, 1991, 1994). Nel 1979 avvia la propria azienda di produzione cinematografica, la Orenthal Productions, che si occupava prevalentemente di programmi televisivi come \"Goldie and the Boxer\" con Melissa Michaelsen (1979 e 1981) e \"Cocaine and blue eyes\" (1983),episodio pilota di un giallo a puntate proposto su NBC.\nLa NBC stava vagliando il progetto di \"Frogmen\", un'altra serie con Simpson, quando il suo arresto nel 1994 ha annullato il progetto.\nNel 2006 Simpson ha partecipato a un programma di candid camera intitolato \"Juiced\" nel quale si vedeva l'ex atleta mentre coinvolgeva gente comune in scherzi segretamente ripresi e alla fine di ogni scherzo gridava \"Sei stato Juiced!\". In un episodio Simpson entra in un negozio di auto usate a Las Vegas e tenta di vendere la sua Ford Bronco bianca (divenuta famosa durante l\u2019inseguimento a Los Angeles prima del suo arresto).\n\u00c8 apparso tra il pubblico di \"Saturday Night Live\" durante la sua seconda stagione ed \u00e8 stato ospitato in un episodio durante la terza stagione.\nOltre alla sua carriera di attore, Simpson ha lavorato come commentatore per \"Monday Night Football\" e per \"NFL on NBC\" su NBC.\nControversie.\nIl \u201ccaso O.J. Simpson\u201d.\nIl 13 giugno 1994 furono ritrovati i cadaveri della ex moglie trentacinquenne di Simpson, Nicole Brown, dalla quale aveva divorziato nel 1992, e dell'amico Ronald Lyle Goldman. Simpson fu accusato dell'omicidio ma fu assolto nel 1995 al termine di un controverso processo; fu poi giudicato colpevole nella causa civile intentata dalle famiglie delle vittime due anni dopo.\nAltre vicende giudiziarie.\nL'8 marzo 2004 il canale televisivo via cavo DirecTV accus\u00f2 Simpson davanti a una Corte Federale di Miami di uso illegale di apparecchiature elettroniche per captare abusivamente il segnale televisivo. Simpson venne condannato al risarcimento di 25.000 $ alla compagnia, oltre a pagare 33.678 $ per spese processuali e parcelle agli avvocati.\nIl 16 settembre 2007 fu arrestato per furto con scasso, accusato, insieme a quattro amici, di aver rubato da una stanza d'albergo a Las Vegas dei cimeli che, a suo dire, gli erano stati a sua volta sottratti tempo prima. Simpson sostenne di non essere entrato con un'arma da fuoco nella stanza d'albergo pur ammettendo di aver portato via diversi oggetti che, a suo avviso, gli appartenevano di diritto. Si trattava di articoli dal \"valore affettivo\" risalenti agli inizi degli anni novanta, quando era una stella sportiva. Gli inquirenti inizialmente si limitarono a confermare che Simpson e altre quattro persone erano state interrogate nel quadro delle indagini sul furto.\nNel gennaio 2008 Simpson torn\u00f2 in carcere a Las Vegas per scadenza dei termini di libert\u00e0 su cauzione. Il 4 ottobre 2008, dopo tredici ore di camera di consiglio, la giuria lo riconobbe colpevole di rapina e sequestro di persona per l'irruzione nella camera d'albergo. Al processo Simpson ammise di aver organizzato una finta vendita di cimeli per indurre i commercianti a portare con s\u00e9 gli oggetti, dei quali poi si impossess\u00f2, ma neg\u00f2 che lui o alcuno dei suoi complici avessero delle armi. Fu per\u00f2 incastrato dalla confessione di uno dei suoi complici, che nel patteggiare con la polizia ammise di aver portato, insieme ad altri, una pistola e di averla mostrata ai commercianti. Il 5 dicembre 2008 Simpson venne condannato a trentatr\u00e9 anni di carcere per rapina e sequestro di persona di cui i primi nove senza possibilit\u00e0 di libert\u00e0 vigilata.\n\u00c8 uscito di prigione il 1\u00ba ottobre 2017 per scontare i seguenti anni in libert\u00e0 vigilata; tale decisione \u00e8 stata confermata il 20 luglio 2017 da una commissione al termine di un'udienza durata meno di mezz'ora."}
{"id": "729385", "revid": "465169", "url": "https://it.wikipedia.org/wiki?curid=729385", "title": "Monte Angellu", "text": "Monte Angellu \u00e8 un quartiere storico della citt\u00e0 di Porto Torres, nel nord-ovest della Sardegna.\nStoria.\nPresso l'allora necropoli di Angellu, i cristiani del tempo di Diocleziano seppellirono i corpi dei martiri turritani e, molto tempo dopo durante il Giudicato di Torres, edificarono una basilica per il culto della loro memoria: la basilica di San Gavino. L'importanza che questo luogo rivest\u00ec per i cristiani locali \u00e8 testimoniata dal fatto che attorno alla sepoltura dei martiri sono state rinvenute molte altre sepolture paleocristiane.\nToponomastica.\nL'etimologia del moderno termine \"Angellu\" \u00e8 da ricercare nel latino \"\u0103gellus,\" ovvero \"campicello, podere, piccolo appezzamento di terreno\"."}
{"id": "729387", "revid": "80339", "url": "https://it.wikipedia.org/wiki?curid=729387", "title": "Aktobe", "text": ""}
{"id": "729389", "revid": "2082240", "url": "https://it.wikipedia.org/wiki?curid=729389", "title": "Aqt\u00f6be", "text": "Aqt\u00f6be (), \u00e8 una citt\u00e0 del Kazakistan situata sul fiume Ilek, capoluogo dell'omonima regione.\nIl toponimo Aqt\u00f6be deriva dalle parole kazake \"aq\" (bianca) e \"t\u00f6be\" (collina) e fa riferimento alla posizione del nucleo originario della citt\u00e0 nel XIX secolo.\nStoria.\nIl territorio dell'odierna regione di Aqt\u00f6be ha assistito alla nascita e alla decadenza di numerose civilt\u00e0 e imperi dell'Asia centrale. La regione appare lo scenario principale della storia della \"Piccola Orda\" (in kazako \u041a\u0456\u0448\u0456 \u0416\u0443\u0437, in russo \u041c\u043b\u0430\u0434\u0448\u0438\u0439 \u0416\u0443\u0437). Il signore della guerra kazako Eset Batyr (in kazako \u0415\u0441\u0435\u0442 \u0411\u0430\u0442\u044b\u0440) fece partire la sua campagna contro gli Zungari proprio da questa regione. Il suo mausoleo \u00e8 situato a circa 35\u00a0km a sud della citt\u00e0, mentre un secondo leader della Piccola Orda, Abul Khair Khan, fece del territorio il suo quartier generale.\nNel marzo del 1869 un contingente russo edific\u00f2 un forte capace di ospitare 300 unit\u00e0 proprio alla confluenza dei fiumi \"Kargala\" e \"Ilek\", lungo la pista per carovane Orenburg - Kazalinsk. Da allora la popolazione slava circostante inizi\u00f2 a trasferirsi nei pressi del forte, dando inizio alla creazione di fattorie e di un piccolo agglomerato urbano arroccato intorno alla guarnigione russa. Nel 1891 il forte, ormai in piena espansione, assunse il ruolo di distretto e venne ribattezzato \"Aktjubinsk\".\nClima.\nA causa della sua posizione il clima subisce forti escursioni termiche durante l'anno. Come risultato si hanno inverni freddissimi, accompagnati da abbondanti nevicate ed estati relativamente brevi ma molto calde. La temperatura media invernale si attesta intorno ai \u221211\u00b0C e quella estiva sui 23\u00b0C.\nInfrastrutture e trasporti.\nLa citt\u00e0 \u00e8 servita dall'aeroporto di Aktyubinsk, che dista pochi chilometri dal centro.\nSport.\nCalcio.\nLa squadra principale della citt\u00e0 \u00e8 l'Aqt\u00f6be."}
{"id": "729390", "revid": "287204", "url": "https://it.wikipedia.org/wiki?curid=729390", "title": "Aqtobe", "text": ""}
{"id": "729392", "revid": "406204", "url": "https://it.wikipedia.org/wiki?curid=729392", "title": "Zvezda (ISS)", "text": "Zvezda (in russo \u0417\u0432\u0435\u0437\u0434\u0430, \"stella\"), conosciuto anche come Service Module, o DOS-8, \u00e8 il terzo modulo lanciato per costruire la Stazione Spaziale Internazionale. Il modulo forniva i principali sistemi di supporto vitale della stazione per quattro astronauti. Costituisce il modulo centrale della sezione di competenza russa.\nZvedza \u00e8 stato prodotto dalla S.P. Korol\u00ebv RSC Energija e attualmente \u00e8 l'unico modulo di totale propriet\u00e0 russa (Zarja \u00e8 stato costruito in Russia ma \u00e8 stato finanziato dagli Stati Uniti d'America). Il modulo \u00e8 stato lanciato con un razzo Proton il 12 luglio 2000 e si \u00e8 agganciato al modulo Zarja il 26 luglio.\nProgetto.\nIl modulo \"Zvezda\" \u00e8 costituito da un compartimento cilindrico dove gli astronauti lavorano e soggiornano, una \"camera di trasferimento\" che possiede un portello di aggancio, un compartimento non pressurizzato, chiamato \"Assembly Compartment\", che circonda la camera di trasferimento e un compartimento sferico con tre portelli di aggancio. Questa struttura, che aveva il nome \"DOS-8\", venne costruita originalmente a met\u00e0 degli anni ottanta per essere il nucleo della stazione spaziale \"Mir-2\". Il modulo \"Zvezda\" \u00e8 infatti simile al modulo base (\"DOS-7\") della stazione spaziale \"Mir\".\nIl compartimento di trasferimento ha dei portelli di aggancio per la Science Power Platform e lo Universal Docking Module. Attualmente il portellone inferiore contiene il compartimento di aggancio russo, mentre l'altro non \u00e8 utilizzato. Anche se potrebbe essere utilizzato come camera di compensazione, non \u00e8 mai stato impiegato in tal senso poich\u00e9 se il portello cedesse o avesse una perdita non sarebbe possibile raggiungere il resto della stazione. Quando giunger\u00e0 a bordo il Multipurpose Laboratory Module, due astronauti della Expedition 18 rimuoveranno il Docking Compartment, riposizionandolo sul portello inferiore del modulo e installeranno il laboratorio e lo European Robotic Arm.\nL'\"Assembly Compartment\" contiene equipaggiamento esterno come propulsori, antenne e serbatoi di combustibile. La camera di trasferimento \u00e8 attrezzata con sistemi per l'attracco automatizzato che vengono impiegati con le navette Sojuz e Progress.\nIl modulo Zvezda contiene alloggiamenti per due cosmonauti, alcuni attrezzi per gli esercizi ginnici forniti dalla NASA, un gabinetto e una cucina con un refrigeratore e un congelatore. Contiene i computer russi primari per la guida e la navigazione. Possiede in totale 14 finestrini \u2014 tra essi tre finestrini da nel compartimento di trasferimento e un finestrino da nel compartimento principale.\nIl modulo contiene anche il sistema Elektron che sottopone ad elettrolisi l'umidit\u00e0 condensata e le acque di scarico per ottenere idrogeno ed ossigeno. L'idrogeno viene espulso nello spazio, mentre l'ossigeno viene immesso nel sistema di ventilazione. Il sistema Elektron ha richiesto in passato molta manutenzione, con vari malfunzionamenti che hanno costretto l'equipaggio ad utilizzare generatori di ossigeno chimici (chiamate genericamente \"Candele ad ossigeno\", che causarono un incendio a bordo della Mir) durante i periodi di inattivit\u00e0 pi\u00f9 prolungati. Nel modulo \u00e8 presente anche il sistema Vozduch, che rimuove l'anidride carbonica dall'aria respirabile tramite l'uso di assorbitori rigenerabili di anidride carbonica.\nSono presenti 16 razzi pi\u00f9 piccoli e due razzi pi\u00f9 grandi per la propulsione e otto batterie per l'immagazzinamento dell'energia.\nIl modulo \"Zvezda\" \u00e8 stato criticato per la sua eccessiva rumorosit\u00e0 e sono stati osservati gli astronauti indossare al suo interno dei tappi per le orecchie.\nConnessione alla ISS.\nA causa dei problemi finanziari del programma spaziale russo, il modulo \"Zvezda\" venne lanciato senza assicurazioni. Per questo motivo la NASA costru\u00ec un modulo sostitutivo chiamato Interim Control Module da impiegare se i ritardi fossero diventati eccessivi o il modulo russo fosse stato distrutto durante il lancio.\nIl 26 luglio 2000 il modulo Zvezda, con l'aggancio al portello di attracco posteriore del modulo Zarja, divenne il terzo componente della Stazione Spaziale Internazionale, visto che Zarja era gi\u00e0 stato collegato al modulo Unity statunitense. Qualche giorno dopo, i computer del modulo Zarja trasferirono le funzioni di comando ai computer del modulo Zvezda.\nL'11 settembre 2000 due membri dell'equipaggio della missione STS-106 completarono le connessioni tra i moduli Zvezda e Zarja durante un'attivit\u00e0 extraveicolare di 6 ore e 14 minuti.\nGli astronauti Ed Lu e Jurij Malen\u010denko collegarono in totale 9 cavi tra i due moduli: quattro cavi elettrici, quattro cavi audio/video e un cavo di telemetria a fibre ottiche. Il giorno successivo, alle 18:20 UTC, l'equipaggio dello Space Shuttle entr\u00f2 nel modulo per la prima volta.\nIl modulo \"Zvezda\" forn\u00ec i primi alloggi per l'equipaggio, un sistema di supporto vitale, un sistema di comunicazione (costituito da una rete locale Ethernet a 10\u00a0Mbit/s), oltre alla distribuzione elettrica, ad un sistema di elaborazione dati, ad un sistema di controllo di volo e di propulsione.\nQuesti sistemi sono stati completati in seguito da altri componenti della stazione.\nI due propulsori principali del modulo possono essere utilizzati per correggere periodicamente l'orbita della stazione aumentando la sua altezza. Questa operazione \u00e8 stata effettuata per la prima volta il 25 aprile 2007."}
{"id": "729397", "revid": "122810267", "url": "https://it.wikipedia.org/wiki?curid=729397", "title": "Cristo alla colonna (Bramante)", "text": "Il Cristo alla colonna \u00e8 un dipinto a olio su tavola (93\u00d762 cm) attribuito a Donato Bramante, databile al 1490 circa e conservato nella Pinacoteca di Brera di Milano.\nStoria.\nLa tavola, che \u00e8 considerata la migliore opera di Bramante in pittura, venne commissionata dall'abbazia di Chiaravalle nei pressi di Milano. Si tratta dell'unico dipinto su tavola conosciuto di Bramante. \nL'opera si trova in galleria dal 1915, su deposito dall'abbazia, dove \u00e8 stata sostituita da una copia.\nIl 15 gennaio 2017, in seguito ad un malfunzionamento dell'impianto di riscaldamento, l'opera, insieme ad un'altra quarantina, ha subito dei danni a causa dello sbalzo di temperatura. \u00c8 stata subito portata al laboratorio del museo per essere restaurata.\nDescrizione e stile.\nNell'opera \u00e8 illustrato Cristo legato alla colonna (in questo caso un pilastro ornato con decorazione classicheggiante a bassorilievo) prima di essere flagellato. L\u2019inquadratura molto vicina rende un'emozione molto forte, accentuando la gi\u00e0 struggente scena e creando, nel complesso, un'atmosfera di fortissima tensione psicologica. Ancor pi\u00f9 i dettagli, come la corda che penzola dal collo del Cristo, contribuiscono a creare quella notevole apprensione emotiva che scaturisce dall'intera composizione. Il procedimento con cui si d\u00e0 l'idea di un vasto spazio colonnato \u00e8, in pratica, lo stesso usato nell'architettura del finto coro di Santa Maria presso San Satiro: l'estensione degli elementi principali oltre i confini del dipinto e il suggerimento della distanza tra primo piano e sfondo.\nIl modellato classico del corpo di Cristo rimanda alla cultura urbinate da cui proveniva artisticamente Bramante, mentre altri dettagli dimostrano una seconda contaminazione con spunti della pittura fiamminga, quali la doppia illuminazione (frontale, in questo caso orientata da sinistra a destra, e dalla finestra sullo sfondo), la veduta che sfuma in lontananza, l'attenzione minuziosa al dettaglio. In questo senso spicca lo studio sulla luce, che crea una miriade di riflessi colorati, come in quelli rossicci e azzurrini nei capelli e nella barba del Cristo. \nAlcuni dettagli rimandano all'influenza di Leonardo, quali lo studio delle potenzialit\u00e0 espressive del volto, oppure alcuni particolari di estremo realismo come le carni strette dalle corde o le lacrime trasparenti.\nSul davanzale \u00e8 appoggiata una pisside dorata, un rimando all'eucaristia, che palesa il senso del sacrificio di Cristo.\nAlcuni studiosi, come William Suida, ritengono il dipinto pi\u00f9 plausibilmente opera di Bramantino che di Bramante."}
{"id": "729399", "revid": "125958609", "url": "https://it.wikipedia.org/wiki?curid=729399", "title": "Applicazione della pena su richiesta delle parti", "text": "L'applicazione della pena su richiesta delle parti (informalmente patteggiamento) \u00e8 un procedimento penale speciale disciplinato dal punto 45 dell'art. 2 della legge delega 16 febbraio 1987, n. 81 (\"Delega legislativa al Governo della Repubblica per l'emanazione del nuovo codice di procedura penale\") e dall'art. 444 come modificato dalla legge 12 giugno 2003, n. 134.\n\u00c8 un procedimento speciale che necessita dell'accordo tra le parti. Gli organi competenti sono il GIP, il GUP e il giudice del dibattimento.\nDisciplina legislativa.\nL'art. 444 del codice di procedura penale italiano statuisce che:\nCaratteristiche dell'istituto.\nIl \"patteggiamento\" (termine breve per indicare ci\u00f2 che pi\u00f9 correttamente \u00e8 definito \"applicazione della pena su richiesta delle parti\") \u00e8, nel contesto della procedura penale, il procedimento speciale caratterizzato dalla richiesta che le parti (imputato e PM) rivolgono al Giudice, di applicazione, nella specie e nella misura indicata, di una sanzione sostitutiva o di una pena pecuniaria, diminuita fino a un terzo, ovvero di una pena detentiva che, tenuto conto delle circostanze e diminuita fino a un terzo, non superi i cinque anni (di reclusione o arresto), sola o congiunta a pena pecuniaria, salvo che a formulare la richiesta sia un imputato che abbia riportato pi\u00f9 di una precedente condanna (recidiva reiterata), nel quale ultimo caso l'imputato incontra il limite dei due anni di pena detentiva \"patteggiabile\".\nLa richiesta, che pu\u00f2 essere formulata durante le indagini preliminari, in udienza preliminare (prima delle formulazioni delle conclusioni), prima della dichiarazione di apertura del dibattimento nel caso di procedimento monocratico a citazione diretta o di giudizio direttissimo, e infine con la dichiarazione di opposizione a decreto penale di condanna, pu\u00f2 essere subordinata alla concessione del beneficio della sospensione condizionale della pena. La richiesta pu\u00f2 altres\u00ec avvenire entro 15 giorni dalla notificazione del decreto di giudizio immediato.\nInoltre, se la struttura del procedimento penale lo consente, l'imputato che si \u00e8 visto rigettare la richiesta di patteggiamento - poich\u00e9 mancava l'assenso del pubblico ministero o perch\u00e9 il giudice non ha accolto la sua richiesta - pu\u00f2 ripresentarla al giudice del dibattimento prima della dichiarazione di apertura, e questi pu\u00f2 accettarla se ritiene ingiustificato il dissenso del PM o il rigetto da parte del giudice. \nNon solo: il giudice pu\u00f2 pronunciare ugualmente sentenza, che applica la pena richiesta, anche alla chiusura del dibattimento o nel giudizio d'impugnazione, se ritiene congrua la pena chiesta dall'imputato e ingiustificato il dissenso del giudice (delle indagini preliminari o dell'udienza preliminare) o il rigetto del PM, sempre che l'imputato l'abbia ripresentata prima della dichiarazione di apertura del dibattimento.\nIl giudice non pu\u00f2 sostituire alla pena concordata tra le parti una pena diversa, ma pu\u00f2 non accettare l'accordo nei termini in cui \u00e8 proposto dalle parti. Di fatto il controllo del giudice \u00e8 tendenzialmente esercitato in modo da evitare l'applicazione di pene incongrue per difetto, in un'ottica sostanzialmente retributiva.\nL'imputato pu\u00f2 chiedere l'applicazione di pena anche nel corso del dibattimento, ma solo se il Pubblico ministero procede alla contestazione di un fatto diverso da quello indicato nel decreto che dispone il giudizio, se risulta da elementi gi\u00e0 in suo possesso al momento dell'esercizio dell'azione penale.\nProblemi di natura costituzionale.\nCome abbiamo visto innanzi, potrebbe anche accadere che le parti chiedano una pena in applicazione pur difettando la prova della responsabilit\u00e0 dell'imputato. Esiste una norma cerniera nel sistema processuale penale rappresentata dall'art. 129 c.p.p., secondo cui il giudice \"in ogni stato e grado del processo, quando riconosce che il fatto non sussiste o che l'imputato non lo ha commesso o che il fatto non costituisce reato o che non \u00e8 previsto dalla legge come reato ovvero che il reato \u00e8 estinto o che manca una condizione di procedibilit\u00e0 lo dichiara d'ufficio con sentenza\". Tale norma impone al giudice di affermare - allo stato degli atti - l'innocenza dell'imputato addirittura anche di fronte a cause concorrenti di estinzione del reato (comma secondo cit. art.).\nPoich\u00e9 l'istanza di patteggiamento deve riguardare tutte le imputazioni formulate dal PM, \u00e8 evidente che nel caso in cui il giudice dovesse ritenere non sussistente la responsabilit\u00e0 penale in ordine ad uno dei fatti contestati, fermo restando l'obbligo di declaratoria immediata ex art. 129 c.p.p., non potr\u00e0 modificare l'accordo, ma dovr\u00e0 limitarsi a rigettare la richiesta rimettendo (se la richiesta \u00e8 formulata in fase di indagine preliminare) gli atti al PM, ovvero (nel caso di procedimento giunto ad una fase successiva a quella dell'indagine preliminare) procedere al giudizio.\nQuando il patteggiamento \u00e8 richiesto dalle parti prima della dichiarazione di apertura del dibattimento, nella fase degli atti introduttivi al dibattimento, il fascicolo per il dibattimento e quello del pubblico ministero risultano gi\u00e0 separati; per questa ragione quando il patteggiamento \u00e8 richiesto in tale fase il giudice ai fini dell'eventuale pronunciamento di proscioglimento ex art.129 c.p.p. ha una pi\u00f9 limitata cognizione degli atti di causa rispetto a quella che ha il G.U.P. in sede di udienza preliminare, perch\u00e9 il giudice degli atti introduttivi al dibattimento conosce solo degli atti inseriti nel fascicolo del dibattimento e non di quelli inseriti nel fascicolo del P.M (al contrario il GUP ai sensi dell'art 416 c.p.p. ha accesso a un fascicolo che raccoglie tutti gli atti di indagine, anche integrativa, compiuti dal PM e dai difensori).\nLe questioni di costituzionalit\u00e0 sorte intorno all'istituto del patteggiamento sono:\nIl \"concordato\" nel giudizio di appello.\nSempre ispirato al principio di celerit\u00e0 e speditezza dei giudizi e di economia processuale, il legislatore del 1989 individu\u00f2 un meccanismo destinato ad assicurare la accelerazione della definizione della fase della impugnazione e cos\u00ec stabil\u00ec che con rito camerale (art. 124 c.p.p.), invece che in pubblica udienza, venissero trattati gli appelli aventi ad oggetto concessione o rivalutazione del bilanciamento di circostanze attenuanti comuni o generiche e di altri benefici in favore del condannato, nonch\u00e9 quelli nei quali le parti si trovassero d'accordo su alcuni motivi, rinunciando ad altri eventuali. Dubbi di costituzionalit\u00e0 vennero sollevati da pi\u00f9 giudici in relazione alla conformit\u00e0 della norma alla Legge delega. Tali dubbi si trasformarono in certezza di incostituzionalit\u00e0 dalla Corte con la sent. 143/1990. Sentenza destinata, comunque, ad essere travolta dalla novella del 1999.\nTenendo presenti infatti anche le conclusioni alle quali era giunta la Corte Costituzionale con la citata sentenza n. 143, dichiarativa della illegittimit\u00e0 della norma nella parte in cui prevedeva che nel patto negoziale potessero rientrare anche circostanze relative all'accertamento della responsabilit\u00e0 penale, argomentando con riferimento alla esigenza di escludere il ricorso alla procedura camerale nei casi in cui si dovesse discutere sull'an della responsabilit\u00e0 penale dell'imputato, il novellatore del 1999 (L. 19 gennaio 1999 n. 14) ha ricondotto ad unit\u00e0 le ipotesi del vecchio \"concordato sulla pena\" e di quello \"sui motivi\", escludendo ogni forma di corredo premiale (ci\u00f2 che distingue questi casi dal cosiddetto \"patteggiamento\").\nIl decreto legge 23 maggio 2008, n. 92 (Pacchetto sicurezza), convertito in legge 24 luglio 2008, n. 125, ha abrogato l'istituto del cosiddetto \u201cpatteggiamento in appello\u201d, gi\u00e0 dichiarato incostituzionale nel 1990, poi reintrodotto nel 1999.\nLa legge 23 giugno 2017, n. 103 (Riforma Orlando) ha introdotto l'articolo 599 bis del Codice di Procedura Penale, che, al primo comma, dispone \"La corte provvede in camera di consiglio anche quando le parti, nelle forme previste dall\u2019articolo 589, ne fanno richiesta dichiarando di concordare sull\u2019accoglimento, in tutto o in parte, dei motivi di appello, con rinuncia agli altri eventuali motivi. Se i motivi dei quali viene chiesto l\u2019accoglimento comportano una nuova determinazione della pena, il pubblico ministero, l\u2019imputato e la persona civilmente obbligata per la pena pecuniaria indicano al giudice anche la pena sulla quale sono d\u2019accordo.\"\nLa disposizione in questione non si applica ad alcuni delitti individuati al comma 2. Se il Giudice ritiene di non poter accogliere la richiesta, ordina la citazione a comparire in dibattimento, la richiesta, poi, pu\u00f2 essere ripresentata nel corso del dibattimento (art 599 bis comma 3) ."}
{"id": "729400", "revid": "287204", "url": "https://it.wikipedia.org/wiki?curid=729400", "title": "Cristo alla colonna", "text": ""}
{"id": "729401", "revid": "1543377", "url": "https://it.wikipedia.org/wiki?curid=729401", "title": "Destiny (modulo)", "text": "Il laboratorio Destiny \u00e8 un modulo di ricerca Statunitense sviluppato per la Stazione Spaziale Internazionale. Il modulo \u00e8 stato collegato al modulo Unity ed \u00e8 stato attivato in cinque giorni di lavoro nel Febbraio 2001. \"Destiny\" \u00e8 il primo laboratorio orbitale NASA dal tempo dello Skylab cio\u00e8 dal Febbraio 1974.\nLa Boeing inizi\u00f2 la costruzione del laboratorio di ricerca nel 1995 al Marshall Space Flight Center di Huntsville in Alabama. Successivamente il modulo venne inviato al Kennedy Space Center in Florida nel 1998, dove la NASA inizi\u00f2 le operazioni di preparazione al lancio nell'agosto 2000. \u00c8 lanciato il 7 febbraio 2001 a bordo dello Space Shuttle Atlantis nella missione STS-98.\nGli astronauti che lavorano all'interno del laboratorio \"Destiny\" compiono ricerche in molti campi scientifici. I risultati degli esperimenti sono impiegati da scienziati di tutto il mondo per migliorare le conoscenze in medicina, ingegneria, biotecnologia, fisica, scienze dei materiali e scienze della Terra.\nProgetto.\nIl modulo, in alluminio, \u00e8 costituito da tre sezioni cilindriche e due coni alle estremit\u00e0 Essi contengono i portelli attraverso i quali l'equipaggio pu\u00f2 entrare ed uscire dal laboratorio. Il portello posteriore \u00e8 connesso al modulo Unity, mentre quello anteriore \u00e8 connesso al modulo Harmony. Su un lato del segmento centrale \u00e8 presente un finestrino di di diametro.\nEntrambi i portelli di aggancio sono normalmente aperti, a meno di non trovarsi in una situazione in cui il modulo debba essere isolato. Ognuno possiede un meccanismo di bilanciamento della pressione che impedisce l'apertura se dall'altra parte \u00e8 presente una pressione inferiore rispetto all'interno (ovvero \u00e8 presente attraverso il portello una pressione negativa).\nIl finestrino da \u00e8 in vetro otticamente puro e di qualit\u00e0 telescopica, per compiere osservazioni della Terra attraverso telecamere ad alta definizione e macchine fotografiche. Una serranda, la cui apertura e chiusura viene effettuata manualmente dall'equipaggio, protegge il finestrino dall'impatto di micrometeoriti e/o detriti orbitali.\nLe immagini catturate dal finestrino hanno fornito ai geologi e ai meteorologi la possibilit\u00e0 di studiare le inondazioni, le valanghe, gli incendi e gli eventi oceanici come la fioritura del plancton in modo completamente nuovo. Inoltre gli scienziati internazionali hanno l'opportunit\u00e0 di analizzare le immagini per studiare i ghiacciai, le barriere coralline, la crescita urbanistica e gli incendi boschivi.\nEquipaggiamento.\n\"Destiny\" giunse sulla stazione pre-configurato con cinque racks contenenti i sistemi elettrici e di supporto vitale per la fornitura di corrente elettrica, acqua di raffreddamento, rigenerazione dell'aria e controllo della temperatura e dell'umidit\u00e0. Nella missione STS-102, lo Space Shuttle trasport\u00f2 il Multi-Purpose Logistics Module \"Raffaello\" contenente altri sette racks. Nelle missioni successive ne vennero aggiunti altri dieci. Il laboratorio pu\u00f2 contenere fino a 13 racks contenenti esperimenti nelle scienze umane, ricerca sui materiali, osservazioni terrestri e applicazioni commerciali. \"Destiny\" contiene un totale di 24 racks, sei su ogni lato.\nAnalogamente ai laboratori europei e giapponesi della stazione spaziale, gli esperimenti e i materiali all'interno del laboratorio \"Destiny\" sono contenuti nei racks International Standard Payload Rack, che possono essere aggiunti, rimossi o riconfigurati in base agli esperimenti e all'equipaggiamento.\nOgni rack \u00e8 costituito da un guscio di materiale composito in grafite e pesa circa , con una lunghezza di e una larghezza di . Gli otto alloggiamenti per i racks sono equipaggiati con delle tende per utilizzarli, quando non impiegati per esperimenti, come spazio di immagazzinamento dei materiali.\nGli scaffali del laboratorio contengono l'hardware in moduli rimovibili, mentre altre strutture forniscono lo spazio necessario per le connessioni elettriche e i cablaggi per le connessioni dati dei computer, i condotti per l'aria condizionata, i tubi per il controllo termico e quant'altro sia necessario per supportare i racks degli esperimenti. Le interfacce ai condotti e alle connessioni sono posizionati nell'estremit\u00e0 di ogni rack.\nNell'area tra il modulo \"Unity\" e il modulo \"Destiny\" sono presenti le connessioni tra i condotti e i cavi dei due moduli. Alcuni meccanismi presenti sul laboratorio sono i Common Berthing Mechanism passivi e attivi e i portelli. Un CBM attivo \u00e8 presente sul portello anteriore, collegato al modulo \"Harmony\", mentre un CBM passivo \u00e8 posizionato sul portello posteriore, collegato al modulo \"Unity\".\nIl laboratorio contiene il Freezer \"Minus Eighty Degree Laboratory Freezer for ISS\", trasportato sulla Stazione Spaziale con la missione STS-121. Esso viene impiegato sia per conservare campioni e reagenti sulla stazione che per trasportarli da e verso la stazione in un ambiente a temperatura controllata."}
{"id": "729402", "revid": "17126", "url": "https://it.wikipedia.org/wiki?curid=729402", "title": "Associazione a delinquere", "text": ""}
{"id": "729412", "revid": "93556", "url": "https://it.wikipedia.org/wiki?curid=729412", "title": "Anna Bolena (opera)", "text": "Anna Bolena \u00e8 un'opera lirica di Gaetano Donizetti.\nCaratteri generali.\nDonizetti venne scritturato, assieme al \"rivale\" Vincenzo Bellini dal Duca Pompeo Litta, responsabile del Teatro Carcano di Milano, per inaugurare la Stagione di Carnevale 1830-1831: la scelta non era casuale n\u00e9 sciocca, dato che l'impresario seppe sfruttare la rivalit\u00e0 tra i due compositori per farsi ottima pubblicit\u00e0, arrivando, addirittura a eclissare la consueta e pi\u00f9 famosa Stagione della Scala. Per accentuare l'interesse (nonch\u00e9 la sfida tra i due) sia Donizetti e Bellini usufruirono dello stesso librettista (Felice Romani) e di due divi dell'epoca (Giuditta Pasta e Giovanni Battista Rubini). La stagione vide quindi il debutto di due delle maggiori opere del Bel Canto italiano: a dicembre l'Anna Bolena di Donizetti e, a marzo, La sonnambula di Bellini.\nIl libretto (a cura di Felice Romani) \u00e8 tratto da diverse fonti letterarie: \"Anna Bolena\" di Alessandro Pepoli (Venezia 1788), \"Enrico VIII ossia Anna Bolena\" di Ippolito Pindemonte (Torino 1816), che a sua volta costituisce poco pi\u00f9 che una traduzione dell\"Henri VIII\" di Marie-Joseph Ch\u00e9nier (Parigi 1791).\nL'opera debutt\u00f2 quindi al Carcano il 26 dicembre 1830, con uno straordinario successo, dovuto al cast eccezionale e all'affascinante drammaturgia di Romani.\nFortune dell'opera.\nDopo il fortunato debutto nel corso dei decenni l'opera usc\u00ec di repertorio: la sua ultima rappresentazione nel XIX secolo \u00e8 attestata il 1877 al Teatro alla Scala. &lt;br&gt;\nLa prima esecuzione in tempi moderni risale al 1947, al Gran Teatre del Liceu in occasione del centenario dell'inaugurazione del teatro, con protagonisti Sara Scuderi, Giulietta Simionato e Cesare Siepi; fece seguito un'esecuzione al Teatro Donizetti di Bergamo nel 1956, con Renata Heredia Capnist nel ruolo del titolo.&lt;br&gt;\nTuttavia \u00e8 maggiormente ricordata l'esecuzione del 1957 alla Scala, diretta da Gianandrea Gavazzeni, con la Simionato, Nicola Rossi-Lemeni, Gianni Raimondi, e, soprattutto, Maria Callas nel ruolo del titolo. Va tuttavia sottolineato che alla sua \"ripresa\", l'opera fu pesantemente tagliata dal direttore, che elimin\u00f2 la sinfonia, i \"da capo\", soppresse la scena del carcere di Percy e Rochefort e la parte corale nella cabaletta finale \"Coppia iniqua\". \nDalle fortunate repliche milanesi, l'opera torn\u00f2 pian piano sulle scene italiane e internazionali.&lt;br&gt;\nDopo la Callas affrontarono il ruolo di Anna altre illustri personalit\u00e0 come Leyla Gencer, Elena Souliotis, Beverly Sills, Joan Sutherland, Montserrat Caballe, Katia Ricciarelli, Edita Gruberov\u00e1, Mariella Devia e Anna Netrebko, mentre il temibile ruolo rubiniano di Percy ha finora trovato soltanto nelle interpretazioni di Rockwell Blake, Gregory Kunde e Maxim Mironov (peraltro non immortalate dalla discografia ufficiale) le dovute gratificazioni vocali e stilistiche. Nel ruolo di Giovanna si distinsero soprattutto Fiorenza Cossotto, Marilyn Horne, Martine Dupuy, Shirley Verrett, Daniela Barcellona e Sonia Ganassi; da ricordare, per il difficile ruolo di Enrico VIII, le autorevoli voci di Nicolaj Ghiaurov, Paul Plishka e Samuel Ramey.\nTrama.\nAtto I.\nSala nel castello di Windsor negli appartamenti della regina. Il luogo \u00e8 illuminato\nL'opera si apre in uno degli appartamenti di Anna Bolena. I nobili passeggiano e discorrono (\"N\u00e9 venne il re?\"): sono inquieti e ansiosi. Infatti sanno che il \"volubile cuore\" di Enrico, cos\u00ec come di Anna, si \u00e8 innamorato di un'altra donna, di cui si ignora l'identit\u00e0. Entra Giovanna di Seymour, ancella di Anna, ed \u00e8 proprio lei la nuova favorita del re. Giovanna teme che la regina sospetti qualcosa (\"Ella di me sollecita\"), combattuta tra l'amore per il re e il rimorso per ci\u00f2 che sta facendo ad Anna.\nEntra Anna, turbata cos\u00ec come tutti i presenti, ma cerca di dissimulare (invano) la sua tristezza. Per svagarsi ordina al paggio Smeton di rallegrare la corte con il suo canto. Smeton, che di Anna \u00e8 segretamente innamorato, canta una romanza (\"Deh non voler costringere\"), in cui dichiara implicitamente il suo amore alla regina, ma Anna, turbata e commossa, lo fa cessare: la canzone le ha fatto tornare alla mente i ricordi del passato. Fingendo che nulla sia accaduto esorta tutti i presenti a ritornare alle proprie stanze, dato che il re non si \u00e8 ancora presentato; intanto si confida con Giovanna e le consiglia di non cedere al fascino del trono, come invece ha fatto lei (\"Non v'ha sguardo\").\nGiovanna, rimasta sola, rimugina sulle parole della regina, divisa tra l'amicizia per lei e l'amore per Enrico, che sopraggiunge proprio in quel momento: ne segue un dialogo serrato in cui il re dapprima promette all'amante il trono (\"Tutta in voi la luce mia\"), e poi, di fronte alle sue esitazioni, la accusa di non amarlo. Giovanna cerca di difendersi, ma non riesce a convincere Enrico a desistere dal suo \"piano\" contro Anna: l'unica maniera per fare s\u00ec che l'amata sia sua moglie \u00e8 ripudiare la moglie precedente, e afferma di avere trovato una maniera di sciogliere il legame matrimoniale con la Bolena. Giovanna, atterrita, non osa sapere o chiedere di pi\u00f9 (\"Ah, qual sia cercar non oso\").\nParco nel castello di Windsor. \u00c8 giorno\nNel parco del castello di Windsor si incontrano dopo tanto tempo Percy e Rochefort, fratello di Anna. Rochefort si rallegra per il ritorno di Percy, mandato in esilio da Enrico subito dopo le nozze di Anna, anche se l'amico si duole per il ritorno in Inghilterra, poich\u00e9 \u00e8 vicino all'amata Anna, il cui amore ha perduto (\"Da quel d\u00ec che lei perduta\").\nEntrano il re e la regina per la caccia. Enrico saluta Percy e gli comunica che il suo esilio \u00e8 stato revocato su insistenza di Anna: durante un breve dialogo tra i due la passione ritorna ad avvampare ed Enrico (che ha ordinato sadicamente a Percy di baciare la mano della regina, per ringraziarla) ordina al fido Hervey di sorvegliare la regina e Percy. Alla fine il re parte per la caccia e Anna si ritira nelle sue stanze.\nGabinetto nel castello, che mette all'interno delle stanza di Anna\nIl paggio Smeton si aggira nell'appartamento della regina. Segretamente innamorato di lei, ne custodisce un'immagine (\"Ah, parea che per incanto\"). In quel momento ode dei rumori e cos\u00ec si nasconde all'arrivo di Anna seguita dal fratello. Rochefort convince la sorella a concedere almeno un incontro a Percy, e lei, malvolentieri, acconsente. Percy continua a rimarcare il suo amore mai sopito, ma Anna non pu\u00f2 ricambiarlo, essendo regina e temendo per la loro reputazione (duetto: \"S'ei t'abborre io t'amo ancora\"). Percy, al diniego di Anna, estrae la spada per uccidersi, quando interviene Smeton per difendere la regina, scambiando il tentato suicidio per un attentato alla vita della regina. Anna sviene e il rumore della lotta richiama i cortigiani e il re. Il re, soddisfatto per il successo del suo piano, accusa pubblicamente Anna di adulterio. Smeton, nel tentativo di difenderla, lascia cadere l'immagine di Anna, che viene considerata come prova evidente del tradimento. Anna, Percy e Smeton vengono arrestati, mentre tutto il coro lamenta le disgrazie che affliggono il regno d'Inghilterra (\"Ah, segnata \u00e8 la mia sorte\").\nAtto II.\nGabinetto che mette nella stanza dov'\u00e8 custodita Anna. Guardie alla porta\nLe dame compiangono la regina (\"Oh, dove mai ne andarono\") e vengono convocate da Hervey al Consiglio dei Pari. Anna, rimasta sola, prega e riconosce, nella sua rovina, le stesse pene che ha fatto subire un tempo a Caterina d'Aragona, di cui era dama di compagnia e amica: lo stesso rapporto instaurato tra Anna e Giovanna. Proprio Giovanna si presenta alla regina con una supplica: il confessarsi colpevole di tradimento la farebbe divorziare da Enrico, senza la minaccia della condanna a morte. Anna rifiuta l'infamante proposta e maledice Enrico con la sua nuova amante (\"Sul suo capo aggravi un Dio\"), ma il pianto di Giovanna le svela la verit\u00e0: la sua ancella confessa la relazione e chiede il perdono della regina. Anna, dapprima sconvolta, la perdona, commiserando la sua futura sorte da regina (\"Va', infelice, e teco reca\").\nVestibolo che mette nella sala ov'\u00e8 adunato il consiglio. Gli ingressi sono chiusi e le porte custodite da guardie\nPercy e Anna stanno per essere condotti davanti al tribunale (coro: \"Ebben? Dinnanzi ai giudici\"). Hervey comunica che il paggio Smeton, credendo di salvare la regina, ha confessato, confermando la tesi dell'adulterio, condannando cos\u00ec Anna e compiacendo i piani del re.\nAnna chiede a Enrico di essere subito uccisa e di non dovere subire l'umiliazione del giudizio. Percy, allora, rivendica i diritti di Anna, affermando di essere stato suo marito prima del matrimonio con il re. Allora Anna afferma di essersi pentita di avere scelto l'amore del re invece di quello di Percy. Il sovrano si infuria e affretta al tribunale la coppia (terzetto: \"Ambo morrete, o perfidi\").\nEnrico rimugina sulle affermazioni dei due e pensa di includere nella vendetta la bambina avuta da Anna (la piccola Elisabetta I). Riappare Giovanna, che afferma di volere lasciare la corte per espiare altrove i suoi peccati contro di Anna: Enrico, furente, si sente ancora pi\u00f9 avvampare dalla rabbia contro l'odiata ex moglie, che \u00e8 riuscita a spegnere l'amore di Giovanna. Ma la nuova regina afferma di amarlo ancora e per l'amore che li lega lo supplica di non condannare Anna (\"Per questa fiamma indomita\"): in quel momento Hervey rientra e annuncia la condanna a morte di Anna, Percy, Smeton e Rochefort appena emessa dai Pari. Il coro e Giovanna implorano Enrico di cedere alla clemenza, ma il sovrano rifiuta (\"Ah, pensate che rivolti\").\nPrigioni nella torre di Londra. Il fondo e le porte sono occupate da soldati\nPercy e Rochefort sono condannati. Percy rimane indignato per la condanna di Rochefort, ma lui si autoaccusa di avere consigliato la sorella di cedere alle insistenze del re. Entra Hervey, che comunica la grazia impartita loro dal re. I due rifiutano dato che Anna non \u00e8 stata graziata, anche se Percy supplica Rochefort di salvarsi (\"Vivi tu te ne scongiuro\"): ma l'amico non cede e cos\u00ec i due uomini vengono condotti in carcere, forti delle loro convinzioni.\nLe damigelle compiangono il destino di Anna, che dopo la sentenza \u00e8 impazzita (\"Chi pu\u00f2 vederla a ciglio asciutto?\"). Compare Anna vestita di stracci e che vaneggia, in preda a visioni: vede le nozze con il re e l'amato Percy (\"Al dolce guidami castel nat\u00eco\").\nEntrano Percy, Rochefort e Smeton, pronti per il supplizio. Il paggio cerca di farsi perdonare dalla regina per ci\u00f2 che ha fatto. Anna non lo ascolta: \u00e8 di nuovo in preda alle visioni (\"Cielo, a miei lunghi spasimi\"). Suonano le campane e rimbombano i cannoni che festeggiano le nozze. Il suono risveglia Anna, che invece di maledire la coppia regale (\"Coppia iniqua, l'estrema vendetta\") la perdona, e, sfinita, muore. Smeton, Percy e Rochefort vengono condotti al supplizio.\nGiovanna Seymour: soprano o mezzosoprano?\nIl ruolo di Giovanna Seymour, nel libretto originale, \u00e8 indicato come \"soprano\": Elisa Orlandi, la prima interprete, era una cantante in bilico tra i ruoli di mezzosoprano e soprano, tuttavia il ruolo fu subito appannaggio di Giulia Grisi ed Eugenia Tadolini (in seguito entrambe famose protagoniste) che erano invece soprani puri note per la dolcezza della voce; nella seconda met\u00e0 dell'Ottocento, con la crescente autonomia e diffusione della voce di mezzosoprano, i ruoli di \u00abseconda donna soprano\u00bb (come la Seymour, Adalgisa nella \"Norma\" ed Elisabetta I nella \"Maria Stuarda\") divennero appannaggio di tale registro vocale, riadattandone le originarie tessiture acute e conferendo a tali personaggi un colore brunito e \"matronale\", di solito evocativo di sensualit\u00e0, contrastando con il carattere virginale e remissivo di tali ruoli.\nSe a differenza della \"Norma\" di Bellini, in cui si \u00e8 assistito a un saltuario ripristino delle tessiture originali, nel caso di Giovanna Seymour fin dalle riprese dell'opera il personaggio \u00e8 stato di nuovo affidato a mezzosoprani, talvolta dalla voce chiara e in grado di sostenere l'originale tessitura sopranile (come Giulietta Simionato, Fiorenza Cossotto, Shirley Verrett).\nA oggi le uniche rappresentazioni dell'opera con un soprano nel ruolo di Seymour sono avvenute a Bergamo, al Donizetti Opera Festival, con il soprano ucraino Sofia Soloviy, esibitasi sia nel 2006 (con D\u012bm\u012btra Theodosiou nel ruolo di Anna) che nel 2015 (accanto a Carmela Remigio), e a Roma nel 2019, con la Remigio nel ruolo di Seymour e Maria Agresta nel ruolo di Anna."}
{"id": "729413", "revid": "1305772", "url": "https://it.wikipedia.org/wiki?curid=729413", "title": "Weasel", "text": ""}
{"id": "729415", "revid": "1543377", "url": "https://it.wikipedia.org/wiki?curid=729415", "title": "Joint Airlock", "text": "Il \"Quest\" Joint Airlock Module \u00e8 il primo modulo statunitense sviluppato per svolgere attivit\u00e0 extraveicolari all'esterno della Stazione Spaziale Internazionale. Il modulo in teoria \u00e8 stato sviluppato per permettere agli astronauti statunitensi e russi di svolgere attivit\u00e0 esterne alla stazione ma attualmente pu\u00f2 essere utilizzato solo dagli statunitensi dato che per l'utilizzo delle apparecchiature russe servono dei componenti attualmente non presenti nel modulo. Prima del montaggio del modulo gli americani potevano effettuare EVA solo in presenza dello Space Shuttle mentre i russi utilizzano il modulo Zvezda.\nProgetto.\nLa camera di compensazione \"Quest\" \u00e8 costituita da due segmenti: la sezione equipaggiamento che contiene le tute spaziali e altri materiali, e la sezione equipaggio, dal quale gli astronauti possono uscire all'esterno. Esso deriva dalla camera presente sullo Space Shuttle, anche se \u00e8 stato significativamente modificato per sprecare meno aria quando viene utilizzato. \u00c8 stato collegato al Common Berthing Mechanism del modulo Unity durante la missione STS-104. Possiede degli alloggiamenti per due serbatoi di ossigeno e due serbatoi di azoto, che riforniscono l'aria nella parte statunitense della stazione spaziale, dopo la perdita d'aria conseguente alla sua apertura.\nL'Airlock \"Quest\" si rese necessario poich\u00e9 le tute spaziali statunitensi non erano adatte all'airlock russo, che possiede componenti, connessioni ed equipaggiamenti diversi. Il \"Quest\" \u00e8 un componente progettato per contenere equipaggiamenti che possono essere impiegati con entrambi i tipi di tute spaziali, tuttavia contiene attualmente solo equipaggiamento statunitense perch\u00e9 quello russo non \u00e8 stato ancora portato sulla stazione.\n\"Acclimatamento\".\nL'airlock permette agli astronauti di trascorrere la notte prima di una passeggiata spaziale in un ambiente a ridotto contenuto di azoto per poterlo espellere dal flusso sanguigno. Il compartimento viene infatti impostato con una pressione di e un'atmosfera di ossigeno puro, un ambiente analogo a quello presente all'interno delle tute spaziali. In questo modo si evitano i problemi derivati dalla decompressione. Precedentemente le procedure di preparazione a un'attivit\u00e0 extraveicolare richiedevano la respirazione di ossigeno puro per diverse ore, in modo da smaltire l'azoto dall'organismo. \nQuesta nuova procedura di \"acclimatamento\" venne sperimentata la prima volta nell'aprile 2006 dal comandante William McArthur dell'Expedition 12 e dall'ingegnere di volo Jeffrey Williams dell'Expedition 13, che trascorsero il periodo di riposo nel airlock \"Quest\". Nella camera la pressione venne ridotta dal valore standard di a . Anche se la procedura dovette essere interrotta a causa di un imprevisto, il test si rivel\u00f2 un successo e la tecnica venne adottata dagli astronauti statunitensi.\nSerbatoi di gas.\nDue serbatoi ad alta pressione di ossigeno e due di azoto sono collegati esternamente e provvedono al rifornimento di gas al sistema di controllo e rifornimento atmosferico e al rifornimento delle tute spaziali. La ricarica dei serbatoi viene effettuata dallo Space Shuttle quando \u00e8 attraccato alla stazione tramite il Pressurized Mating Adapter 2 o il Pressurized Mating Adapter 3. Essi possiedono le connessioni che collegano l'orbiter con i sistemi della stazione. L\"'Oxygen Recharge Compressor Assembly\" \u00e8 un componente che viene utilizzato per inviare ossigeno dai serbatoi dell'orbiter ai serbatoi ad alta pressione della stazione."}
{"id": "729416", "revid": "834", "url": "https://it.wikipedia.org/wiki?curid=729416", "title": "\u0160koda 15Tr", "text": "\u0160koda 15Tr \u00e8 un modello di filobus articolato realizzato nell'allora Cecoslovacchia ed impiegato in tutti i paesi dell'Europa orientale.\nStoria.\nTale modello \u00e8 stato commercializzato come prototipo nel 1983, per poi venir costruito su larga scala negli anni successivi, orientativamente tra il 1988 ed il 1994.\nVersioni modificate sono state realizzate in seguito al pari dello \n\u0160koda 14Tr.\nCaratteristiche.\n\u00c8 un filobus dalle forme squadrate lungo quasi 18 metri, con guida a sinistra, quattro porte rototraslanti, grandi finestrini, parabrezza diviso in due parti: \u00e8 la versione articolata dello \u0160koda 14Tr.\nVersioni.\nNel 1995 \u00e8 iniziata la produzione dello \u0160koda 15TrM, ultimata poi nel 2003, un modello aggiornato nelle tecnologie e dall'aspetto moderno, riconoscibile subito dal frontale con un grande parabrezza ed il display luminoso per l'indicazione della linea e percorso.\nAlcune aziende hanno successivamente rimodernato alcuni \u0160koda 15Tr di vecchia produzione, denominati anche questi \u0160koda 15TrM.\nDiffusione.\nTale modello \u00e8 presente nei parchi aziendali di alcune citt\u00e0 della Repubblica Ceca (in piccolo numero ma presenti a \u00dast\u00ed nad Labem e \u010cesk\u00e9 Bud\u011bjovice), Slovacchia (Bratislava), Ucraina (Kiev, Simferopoli) per fare solo degli esempi."}
{"id": "729418", "revid": "36426", "url": "https://it.wikipedia.org/wiki?curid=729418", "title": "Torre dei Mannelli", "text": "La torre dei Mannelli si trova in cima al Ponte Vecchio e vi si accede da via de' Bardi 84r a Firenze.\nQuesta torre \u00e8 l'unica superstite dei quattro \"capi di ponte\", cio\u00e8 le torri che controllavano un ponte ai quattro angoli.\nLa torre appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nI Mannelli facevano risalire le loro origini addirittura alla famiglia romana dei Manlii, ed erano di credo ghibellino, imparentati con i burrascosi Uberti. Dopo la definitiva sconfitta del loro partito con la battaglia di Benevento subirono l'esilio, ma rientrarono presto cambiando il nome (in Pontigiani, per la torre sul \"ponte\", o Piazzigiani, perch\u00e9 questo quartiere era chiamato \"Piazza\"), mutando la fede politica e giurando fedelt\u00e0 alla Parte Guelfa.\nLa torre \u00e8 citata come \"nova\" per la prima volta in un documento del 16 agosto 1249. \n\u00c8 famosa per il contenzioso tra la famiglia e Cosimo I, quando venne deliberata la costruzione del Corridoio vasariano (1564-1565), che avrebbe previsto l'abbattimento della torre o comunque il suo drastico ridimensionamento. La famiglia riusc\u00ec a opporsi fermamente e Giorgio Vasari dovette modificare il suo progetto facendo passare il corridoio attorno alla torre, attraverso un sistema di beccatelli in pietra serena, che ancora oggi rappresentano uno gli elementi pi\u00f9 caratteristici di questo scorcio di Firenze.\nFu anche il quartier generale dei partigiani fiorentini a cui apparteneva il padre della scrittrice Oriana Fallaci, la quale, gi\u00e0 prossima alla morte, la desider\u00f2 come ultima dimora (senza poi per\u00f2 riuscire effettivamente a tornarci).\nLa torre venne danneggiata durante la seconda guerra mondiale dall'esplosione delle mine poste dall'esercito tedesco in ritirata durante la seconda guerra mondiale (agosto 1944), ma non in maniera irreparabile e fu restaurata dall'architetto Nello Baroni su incarico della Soprintendenza ai Monumenti (1944-46). And\u00f2 invece perduto il palazzetto Mannelli che vi era affiancato, lungo l'imbocco di via de' Bardi.\nDescrizione.\nFasciata la torre dai beccatelli del corridoio vasariano, l'unico lato rimasto libero \u00e8 quello interno, opposto alla faccia sul ponte, e che oggi guarda a un piccolo slargo dove si apre il portone dell'edificio. Qui in realt\u00e0 si sviluppava in aderenza il palazzo dei Mannelli, che a suo tempo aveva incorporato una loggia gi\u00e0 dei Canigiani e che non doveva presentare all'esterno elementi di particolare rilievo, visto che lo stesso Federico Fantozzi lo cita unicamente in relazione al fatto di essere stato dimora di Francesco Mannelli, \"amico di Boccaccio e celebre trascrittore del \"Decameron\"\". \nOggi la torre presenta ancora il caratteristico rivestimento in filaretto di pietra a vista, punteggiato da alcune buche pontaie. Vi si aprono alcune finestre di diverse forme, alcune quadrangolari, altre sormontate da archi. All'ultimo piano si apre una sala panoramica di realizzazione pi\u00f9 recente.\nAll'ultimo piano \u00e8 un grande ambiente che \u00e8 stato oggetto recentemente di vari interventi di sistemazione. Sul lato che guarda il ponte \u00e8, prossima alla cantonata, un'ormai consunta cartella in pietra serena, testimonianza di una buca per le 'limosine' seicentesca, a favore \"de' poveri di S. Gio. Batista in Bonifazio\" (cosi nella trascrizione a suo tempo fatta da Francesco Bigazzi)."}
{"id": "729420", "revid": "767487", "url": "https://it.wikipedia.org/wiki?curid=729420", "title": "No One Rides for Free", "text": "No One Rides for Free \u00e8 l'album di debutto del gruppo stoner rock statunitense Fu Manchu, pubblicato nel 1994 dalla Bong Load Records. L'album \u00e8 prodotto da Brant Bjork, che al tempo faceva ancora parte dei Kyuss, e che nel 1997 si sarebbe unito agli stessi Fu Manchu."}
{"id": "729426", "revid": "36426", "url": "https://it.wikipedia.org/wiki?curid=729426", "title": "Torre de' Mannelli", "text": ""}
{"id": "729427", "revid": "287204", "url": "https://it.wikipedia.org/wiki?curid=729427", "title": "Campo di concentramento di Flossenburg", "text": ""}
{"id": "729428", "revid": "287204", "url": "https://it.wikipedia.org/wiki?curid=729428", "title": "Flossenburg", "text": ""}
{"id": "729433", "revid": "113268", "url": "https://it.wikipedia.org/wiki?curid=729433", "title": "Pirs", "text": "Pirs (in cirillico \u041f\u0438\u0440\u0441, letteralmente \"Molo\"), conosciuto anche come Stikovochny Otsek 1 (SO-1, \u0421\u0442\u044b\u043a\u043e\u0432\u043e\u0447\u043d\u044b\u0439 \u043e\u0442\u0441\u0435\u043a o in inglese docking compartment 1) \u00e8 stato uno dei moduli russi di attracco della Stazione Spaziale Internazionale. \n\"Pirs\" \u00e8 rimasto agganciato al portello di nadir (inferiore) del modulo Zvezda per oltre 20 anni. Il modulo \u00e8 stato usato principalmente per l'attracco delle capsule Soyuz e Progress e come camera di compensazione per le passeggiate spaziali.\nIl 26 luglio 2021 \u00e8 stato sganciato dalla Stazione Spaziale e fatto rientrare distruttivamente in atmosfera, per lasciare spazio all'ultimo modulo russo lanciato il 21 luglio 2021, il Multipurpose Laboratory Module \"Nauka\".\nDescrizione.\nIl Docking Compartment Russo \u00e8 stato costruito dalla RKK Energia, una societ\u00e0 Russa: \u00e8 simile ai DC utilizzati sulla stazione spaziale Mir. Fornisce un portello d'attracco per la Sojuz, i Progress e per il nuovo cargo europeo l'Automated Transfer Vehicle. Ha anche due portelli per permettere le attivit\u00e0 extraveicolari agli astronauti Russi con le tute spaziali Orlan. Quando un veicolo si aggancia pu\u00f2 trasferire il carburante da esso ai moduli Zarja e Zvezda e viceversa: in genere \u00e8 il carburante stivato nel serbatoio dei Progress che serve a rifornire il sistema di propulsione integrato nel modulo di servizio Zvezda. Era stato calcolato che la sua vita utile fosse di cinque anni.\nLancio nel 2001.\nIl lancio del modulo Pirs avvenne il 14 settembre 2001 con un lanciatore Sojuz utilizzando come stadio superiore un cargo Progress appositamente modificato (missione Progress M-SO1). Arriv\u00f2 alla Stazione Spaziale Internazionale il 16 settembre 2001 e venne definitivamente configurato ed attivato tramite tre attivit\u00e0 extraveicolari dell'equipaggio dell'Expedition 3; i suoi sono attualmente agganciati alla porta Nadir (quella rivolta verso la terra) del modulo di servizio Zvezda.\nSO2 docking compartment.\nNella configurazione prevista nel piano originario un altro modulo di attracco (l\"'SO2\") sarebbe stato agganciato ad una della quattro porte dell'Universal Docking Module(UDM), in posizione speculare rispetto al \"Pirs\": era poi previsto che l'UDM venisse posizionato sotto il modulo Zvezda, nella posizione che adesso occupa il Pirs (SO1). Nel 2001 la parte russa della stazione \u00e8 stata riprogettata e l'Universal Docking Module, assieme ai due Russian Research Module che dovevano esservi agganciati vennero cancellati. Inoltre venne anche cancellato il secondo modulo di attracco SO-2. Tuttavia nel 2008 il modulo SO-2 \u00e8 stato recuperato e riportato a nuova vita, subendo un cambio di scopo, nome e finalit\u00e0. \u00c8 infatti diventato il modulo Mini-Research Module Poisk.\nTermine.\nIl modulo \"Pirs\", a seguito della revisione della parte russa della Stazione Spaziale Internazionale del 2008, ha terminato il proprio servizio in concomitanza conl'arrivo del Multipurpose Laboratory Module \"Nauka\", al quale ha ceduto il posto sul portello di aggancio. \u00c8 stato quindi deorbitato e fatto distruggere nel rientro in atmosfera il 26 luglio 2021, divenendo quindi la prima componente della Stazione Spaziale Internazionale ad essere smantellata."}
{"id": "729439", "revid": "1776051", "url": "https://it.wikipedia.org/wiki?curid=729439", "title": "Golden Globe 2006", "text": "La 63\u00aa edizione della cerimonia di premiazione di Golden Globe si \u00e8 tenuta il 16 gennaio 2006 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "729443", "revid": "436907", "url": "https://it.wikipedia.org/wiki?curid=729443", "title": "Greg Dulli", "text": "Biografia.\nPassa l'adolescenza nella sua citt\u00e0 natale, Hamilton (Ohio). L'abuso di alcool durante una festa di Halloween nel 1986 provoca il suo arresto nella prigione di Cincinnati dove conosce un altro chitarrista come lui, Rick McCollum, e amante di band come The Replacements, Dinosaur Jr e H\u00fcsker D\u00fc.\nTerminata la detenzione, nel 1986, i due decidono di continuare gli studi e si trasferiscono a Cincinnati dove, in universit\u00e0, conoscono un batterista, Steve Earle con il quale danno vita ad un gruppo rock chiamato \"Afghan Whigs\". Al gruppo che mescola hardcore a soul e country si aggrega anche un fotografo-bassista, John Curley.\nLa band firma per la Sub-Pop e durante una decina di anni (1988-1998) pubblica una serie di dischi (\"Gentlemen\" e \"Black Love\" tra gli altri), generalmente acclamati dalla critica, ma che non riescono a far sfondare il gruppo oltre il suo status di cult-band.\nDulli nel 1996 ha collaborato come produttore alla colonna sonora del film \"Beautiful Girls\" di Ted Demme. \nNel 1998 il tour americano di promozione del disco \"1965\" viene annullato per le intemperanze di Dulli che si frattura il cranio in una rissa. Dopo una breve convalescenza partecipa a \"More Oar - A Tribute To The Alexander Skip Spence Album\" cantando un brano. \nDulli \u00e8 attualmente chitarrista e cantante nei Twilight Singers e nei Gutter Twins (in compagnia di Mark Lanegan), progetti iniziati dal 2000. \nNel 2001, dopo mesi di insistenti voci di un ritorno, gli Afghan Whigs si sciolgono e Dulli si dedica completamente al progetto Twilight Singers. Il gruppo nei suoi vari tour toccher\u00e0 spesso e volentieri l'Italia, paese molto amato e frequentato da Dulli, che non ha origini italiane come il nome potrebbe far pensare, ma ha dei trascorsi nella Catania alternativa, popolata da quel rock cupo e malinconico di Steve Albini e Cesare Basile.\nIn Italia Greg Dulli ha anche dei forti legami di amicizia come quello con Manuel Agnelli e Giorgio Prette degli Afterhours, gruppo dal quale si far\u00e0 accompagnare nei suoi tour statunitensi nel 2004.\nAlla fine del 2005 Dulli ha collaborato con il gruppo italiano Afterhours, unendosi spesso alla loro formazione durante le esibizioni dal vivo e co-producendo con Manuel Agnelli l'album \"Ballate per piccole iene\" e la sua versione americana \"Ballads for Little Hyenas\".\nNel 2006 Agnelli rende il favore suonando l'organo Hammond nelle date italiane di luglio dei Twilight Singers, Arezzo Wave e Bologna.\nDulli, fumatore incallito, ha la particolarit\u00e0 di farsi sempre fotografare con la sigaretta stretta tra i denti ed ha addirittura attaccato un posacenere alla sua asta per il microfono.\nPer l'inizio del 2007 \u00e8 stata comunicata la volont\u00e0 di riformare gli Afghan Whigs.\nNel 2011 collabora al nuovo disco dei gruppo belga dei dEUS, nella stesura e nell'esecuzione di due tracce dell'album \"Keep You Close\"."}
{"id": "729446", "revid": "287204", "url": "https://it.wikipedia.org/wiki?curid=729446", "title": "Skoda 15Tr", "text": ""}
{"id": "729448", "revid": "486946", "url": "https://it.wikipedia.org/wiki?curid=729448", "title": "CGCE", "text": ""}
{"id": "729450", "revid": "1347902", "url": "https://it.wikipedia.org/wiki?curid=729450", "title": "Multi-Purpose Logistics Module", "text": "Il Multi-Purpose Logistics Module (MPLM) \u00e8 un modulo pressurizzato utilizzato tramite Space Shuttle come trasporto cargo per la Stazione Spaziale Internazionale. Il modulo viene posto nella stiva dello Shuttle e poi tramite il braccio robot della stazione spaziale viene collegato al modulo Unity per permettere il trasferimento delle attrezzature sulla stazione. Sul modulo vengono caricati i rifiuti della stazione, poi il modulo viene reinserito nella Shuttle per il trasporto sulla Terra.\nIl modulo \u00e8 stato progettato e costruito dall'azienda italo-francese Thales Alenia Space, che lo ha poi fornito alla NASA tramite l'Agenzia Spaziale Italiana (ASI). Tre MPLM sono stati prodotti per la NASA, e per essi sono stati scelti i nomi di tre grandi artisti italiani. I moduli infatti si chiamano Leonardo, Raffaello e Donatello. Per la costruzione del MPLM l'ASI ha ricevuto in cambio una parte del tempo dedicato alla ricerca statunitense sulla Stazione Spaziale Internazionale.\nNel 2010 il MPLM Leonardo \u00e8 stato scelto per essere modificato in modo da poter essere permanentemente lasciato agganciato alla stazione spaziale anche al termine dei voli degli Space Shuttle. Per questo fine \u00e8 stato modificato e, con il nome di Permanent Multipurpose Module, riportato in orbita ed agganciato definitivamente alla stazione spaziale durante la missione STS-133."}
{"id": "729453", "revid": "1544245", "url": "https://it.wikipedia.org/wiki?curid=729453", "title": "Piazza d'Aracoeli", "text": "Piazza d'Aracoeli \u00e8 una piazza di Roma, situata alle pendici del Campidoglio, nel rione Campitelli.\nStoria.\nLa piazza ci appare oggi priva del carattere raccolto che possedeva un tempo. Mancante di un lato a causa delle demolizioni compiute prima per la costruzione del Monumento a Vittorio Emanuele II, iniziata nel 1885, e poi, negli anni '30, per l'isolamento dell'area del Campidoglio, la piazza fu in passato \"piazza del Mercato\". Questa era divisa in due parti, quella propriamente detta del \"Mercato\", ai piedi del Campidoglio, e quella pi\u00f9 a nord, all'estremit\u00e0 opposta, detta del \"Mercatello\". I due toponimi ricorrevano nelle intitolazioni di due chiese del luogo, rispettivamente San Biagio de mercato, poi Santa Rita, tuttora esistente ma spostata in altro luogo, e San Giovanni in Mercatello, poi San Venanzio, ricordato ancora oggi nella toponomastica. Nei pressi della piazza, probabilmente nei luoghi dove ora sorgono il palazzo Muti Bussi e il palazzo Astalli, si ergevano due delle tante torri della citt\u00e0: la torre del Mercato e la torre del Cancelliere.\nIl mercato non era solo luogo di commercio ma anche di dibattiti politici e palco per i predicatori. Qui nel 1442 risuonarono le parole di San Bernardino da Siena contro il gioco e l'usura. Qui nel 1551 Sant'Ignazio di Loyola apr\u00ec la sua prima scuola di grammatica e dottrina cristiana, da cui ebbe origine il Collegio Romano, e vi tenne i suoi primi esercizi spirituali. Qui nel 1713 Rosa Venerini apr\u00ec la prima casa romana della Maestre Pie Venerini, la prima scuola pubblica femminile italiana.\nLe emergenze architettoniche della piazza sono rappresentate dal \"Palazzo Muti-Bussi\", dal \"Palazzo Fani\" (oggi \"Pecci-Blunt\" ) e dal \"Palazzo Massimo di Rignano\" poi \"Colonna\". L'elemento centrale \u00e8 costituito dalla fontana disegnata da Giacomo Della Porta ed eseguita nel 1589 da Andrea Brasca, Pietro Gucci e Pace Naldini. Le complicate demolizioni di cui \u00e8 stata oggetto la piazza d'Aracoeli, se da un lato hanno rovinato la scenografia che Michelangelo aveva utilizzato per la sistemazione del Campidoglio, hanno al tempo stesso aperto una visuale suggestiva su uno scenario d'eccezione. Da qui si possono ammirare con un unico colpo d'occhio il Quirinale, il Foro di Traiano con la sua colonna e la retrostante Torre delle Milizie, le due chiese di Santa Maria di Loreto e del Santissimo Nome di Maria, Palazzo Venezia e gli edifici del convento dell'\"Angelicum\".\nI palazzi.\nPalazzo Muti Bussi\nIl palazzo, di propriet\u00e0 della famiglia Muti-Bussi che si \u00e8 estinta recentemente con la morte della marchesa Olimpia, venne eretto da Giacomo Della Porta intorno al 1585. Presenta una forma pentagonale ma a causa dell'apice spuntato, su cui \u00e8 situato uno degli ingressi, ha sei facciate. Il grande portone dell'ingresso principale, sul lato maggiore, \u00e8 ornato da un cartiglio con le mazze decussate dello stemma dei Muti e da teste di leone. Al primo piano, in un angolo, si apre un balcone con una bella vista su piazza d'Aracoeli, sulla maestosa scalinata e la relativa facciata dell'omonima basilica. Recenti ricerche archeologiche hanno portato all'individuazione di antiche murature d'et\u00e0 romana presenti nei sotterranei del palazzo.\nPalazzo Fani, oggi Pecci-Blunt\nIl palazzo si affaccia su piazza d'Aracoeli. Di tre piani, semplice e nobile \u00e8 ornato da un fregio a motivi floreali che corre sotto il cornicione. Nella seconda met\u00e0 del XVI secolo Mario Fani, nobile romano originario di Tuscania, fece rinnovare il palazzo da Giacomo della Porta. Gli affreschi, al piano nobile, sono dei fratelli Taddeo e Federico Zuccari e nella loggia lavor\u00f2 Raffaellino da Reggio. Alla fine del XVI secolo il palazzo fu affittato a prelati (nel 1601 vi abit\u00f2 il cardinale Federico Borromeo). Nella prima met\u00e0 del Seicento il palazzo venne acquistato da Filippo Spada e venduto poi, nel 1632, alla famiglia Ruspoli (quando questi giunsero a Roma da Siena. Agli inizi del XVIII secolo il palazzo pass\u00f2 alla famiglia Malatesta e, infine, nel 1929, ai Conti Pecci Blunt. I Signori Pietro Valsecchi e Camilla Nesbitt sono gli attuali proprietari avendo acquistato il fabbricato dai Conti Pecci Blunt.\nIl fabbricato, oltre ad ospitare delle abitazioni civili, viene utilizzato dai Sigg.ri Valsecchi Nesbitt quale location per eventi mondani e culturali.\nPalazzo Massimo di Rignano, (1696) poi Colonna, col matrimonio tra Prospero Colonna e Maria Ignazia Massimo negli ultimi anni dell'Ottocento.\nL'aspetto attuale del Palazzo \u00e8 quello voluto dall'architetto Carlo Fontana con un portale a motivi vegetali, quattro piani, un attico moderno e una torretta-osservatorio merlata. L'angolo sinistro del palazzo venne tagliato nel 1939 in seguito all'apertura dell'attuale via del Teatro di Marcello. All'attico si \u00e8 poi sovrapposta, dopo il 2005, una struttura in vetro e metallo molto simile a un roof garden da ristorante.\nLa fontana.\nLa fontana, eseguita nel 1589 da Andrea Brasca, Pietreo Gucci e Pace Naldini su disegno di Giacomo Della Porta, durante il pontificato di papa Sisto V, sorgeva un tempo su due gradini che ripetevano le linee della vasca inferiore e aveva intorno un canaletto per la raccolta dell'acqua che fuoriusciva. Nel 1800 i gradini furono tolti e sostituiti da piccole colonne. Composta di due vasche di forme diverse, la seconda, pi\u00f9 piccola, sorregge un gruppo di putti che versano acqua da un vaso, e sopra i quali stanno i monti, simbolo araldico di papa Alessandro VII Chigi; la fontana fu restaurata sotto il pontificato di questo Papa (1655-1667)."}
{"id": "729454", "revid": "729019", "url": "https://it.wikipedia.org/wiki?curid=729454", "title": "R\u00e4ttvik (comune)", "text": "R\u00e4ttvik \u00e8 un comune svedese di abitanti, situato nella contea di Dalarna. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "729457", "revid": "1573940", "url": "https://it.wikipedia.org/wiki?curid=729457", "title": "Torre dei Marsili", "text": "La torre dei Marsili \u00e8 una delle torri medievali di Borgo San Jacopo, nel quartiere di Oltrarno a Firenze.\nLa torre viene fatta risalire per attribuzione al XII secolo, quando si trovava ancora fuori dalla penultima cerchia muraria. Costruita dai Marsili, una delle pi\u00f9 antiche famiglie guelfe, pass\u00f2 ai Ramaglianti, che avevano un'altra torre nelle vicinanze, dopo la battaglia di Montaperti. Dopo la cacciata dei ghibellini torn\u00f2 ai Marsili, salvo la conversione dei Ramaglianti alla Parte Guelfa, che comport\u00f2 un risarcimento con alcuni immobili compresa questa stessa torre.\nNell'Ottocento la torre appartenne all'orafo Giuseppe Sorbi, che decor\u00f2 la facciata con le terrecotte robbiane che si vedono ancora oggi. La principale rappresenta un\"'Annunciazione\", affiancata da due statuette di \"angeli\" in piccole nicchie su due mensole sostenute da \"cherubini\". Sormonta l'insieme un \"Ges\u00f9 bambino benedicente\" in marmo, al culmine dell'arco del portale. All'interno della torre l'orafo aveva sistemato il suo atelier e laboratorio. \nAll'inizio del XX secolo la torre fu acquistata dallo scultore Antonio Maraini e negli anni Trenta vi risiedette il figlio Fosco Maraini con la moglie Topazia Alliata. Durante la seconda guerra mondiale la torre sub\u00ec notevoli danni.\nOggi si presenta a pianta rettangolare e a cinque piani, con gli ultimi due che si innalzano al di sopra degli edifici circostanti. Il rivestimento a filaretto di pietra \u00e8 a vista e si aprono sulle pareti esterne numerose finestre e buche pontaie allineate all'altezza del suolo dei vari piani.\nAll'ultimo piano la grande stanza con finestre panoramiche sotto il tetto spiovente \u00e8 la parte meno antica della torre."}
{"id": "729458", "revid": "74801", "url": "https://it.wikipedia.org/wiki?curid=729458", "title": "R\u00e4ttvik", "text": "R\u00e4ttvik \u00e8 una cittadina della Svezia centrale, capoluogo del comune omonimo, nella contea di Dalarna; nel 2005 aveva abitanti, su una superficie di . La citt\u00e0 sorge sulle rive del lago Siljan."}
{"id": "729459", "revid": "110157", "url": "https://it.wikipedia.org/wiki?curid=729459", "title": "Saint-Ghislain", "text": "Saint-Ghislain (in piccardo \"Sint-Guilin\") \u00e8 un comune belga di 22.536 abitanti, situato nella provincia vallona dell'Hainaut. Il nome deriva da un santo, san Ghisleno, monaco basiliano, che vi stabil\u00ec un monastero verso il 650 nel paese allora denominato \"Ursidong\".\nLa citt\u00e0 \u00e8 situata geograficamente fra le citt\u00e0 belghe di Bruxelles, Charleroi, Liegi e Tournai e le citt\u00e0 francesi di Lilla e Valenciennes.\nIl comune \u00e8 composto delle seguenti sezioni: Baudour, Hautrage, Neufmaison, Saint-Ghislain, Sirault, Tertre e Villerot."}
{"id": "729461", "revid": "72563", "url": "https://it.wikipedia.org/wiki?curid=729461", "title": "Brian mac Cenn\u00e9tig", "text": ""}
{"id": "729462", "revid": "72563", "url": "https://it.wikipedia.org/wiki?curid=729462", "title": "Brian B\u00f3rumha mac Cenn\u00e9tig", "text": ""}
{"id": "729464", "revid": "599013", "url": "https://it.wikipedia.org/wiki?curid=729464", "title": "Montalbano (sottozona)", "text": "Montalbano \u00e8 una delle sottozone di produzione del vino Chianti.\nStoria.\nLa sottozona Montalbano fu istituita con DM del 31 luglio 1932 e da allora \u00e8 rimasta invariata sia con la costituzione della DOC nel 1967 che poi con la costituzione della DOCG nel 1984.\nArea geografica.\nLa sottozona \u00e8 situata sul Montalbano a cavallo tra le province di Firenze, Pistoia e Prato. I maggiori centri all'interno della sottozona Montalbano sono: Capraia e Limite, Carmignano (centro famoso sin dall'antichit\u00e0 per la produzione dell'omonimo vino), Lamporecchio, Larciano, Quarrata e Vinci."}
{"id": "729468", "revid": "287204", "url": "https://it.wikipedia.org/wiki?curid=729468", "title": "Harmony (modulo)", "text": "Il modulo Harmony noto anche come Nodo 2, \u00e8 un modulo pressurizzato di servizio della Stazione Spaziale Internazionale contenente armadi (\"rack\") per fornire aria, elettricit\u00e0, acqua e altri sistemi essenziali per il supporto vitale degli astronauti, inoltre in questo modulo sono alloggiate cabine letto per quattro membri dell'equipaggio. Il montaggio del modulo da parte della NASA ha terminato la realizzazione della parte statunitense di base della stazione spaziale, secondo il progetto del 2003, facendo da connessione tra il laboratorio europeo \"Columbus\", il modulo statunitense \"Destiny\" e il laboratorio giapponese \"Kib\u014d\".\nIl modulo \"Harmony \u00e8\" stato lanciato con successo nello spazio a bordo del volo Space Shuttle Discovery STS-120 il 23 ottobre 2007. Dopo essere stato temporaneamente attaccato al lato sinistro del modulo \"Unity\", \u00e8 stato spostato nella sua posizione permanente all'estremit\u00e0 anteriore del modulo \"Destiny\" il 14 novembre 2007. \"Harmony ha\" aggiunto 70 m3 (2.500 piedi cubi) al volume vitale della stazione, un aumento di quasi il 20%, da 420 m3 (15.000 piedi cubi) a 490 m3 (17.000 piedi cubi). \nSpecifiche.\nIl modulo ha una massa di circa ed \u00e8 il secondo dei tre moduli di collegamento della stazione sul segmento orbitario degli Stati Uniti (USOS). \u00c8 composto da un guscio cilindrico in lega di alluminio 2219-T851 spesso 5,1 cm (2,0 pollici) il quale misura 7,2 metri di lunghezza con un diametro di 4,4 metri, con due terminali ed \u00e8 isolato termicamente da una coperta in Kapton dorata. \u00c8 protetto dall'impatto di micro meteoriti da 98 pannelli, ciascuno costituito da un sandwich composito di acciaio inossidabile e lega di alluminio 6061-T6, e da una barriera secondaria di Kevlar / resina. Il design si basa sull'esistente Multi-Purpose Logistics Module, cos\u00ec come il modulo \"Columbus\" dell'Agenzia Spaziale Europea (i quali hanno entrambi un solo Common Berthing Mechanism CBM (\"Sistema di aggancio comune\") passivo. Ci sono sei CBM su \"Harmony\" : il CBM di poppa che lo collega a \"Destiny\" \u00e8 passivo; gli altri sono attivi. \n\"Harmony\" \u00e8 gestito dal Marshall Space Flight Center della NASA a Huntsville, in Alabama. Il suo dispiegamento ha ampliato la Stazione Spaziale Internazionale, espandendo lo spazio disponibile per gli astronauti portandolo da quello di una tipica casa di tre persone a quello di una casa da cinque persone una volta collegati i laboratori giapponese \"Kib\u014d\" e \"Columbus\". Il braccio robotico della ISS, Canadarm2, \u00e8 in grado di funzionare da un dispositivo di presa alimentato all'esterno di \"Harmony\". Dopo la cancellazione dell'Habitation Module, \"Harmony \u00e8\" stata scelta per ospitare l'American Crew Quarters. I primi due furono consegnati con le missioni STS-126 e i secondi due su STS-128. \nContratto di costruzione.\n\"Harmony\" \u00e8 stato sviluppato per la NASA, tramite un contratto con l'Agenzia Spaziale Europea (ESA), da industrie europee (Alcatel-Alenia Spazio in primis) nella citt\u00e0 di Torino, in Italia. La responsabilit\u00e0 per lo sviluppo del modulo \u00e8 stata dell'ASI. Il braccio robot Canadarm2 potr\u00e0 operare tramite un connettore esterno di Harmony. \nIl modulo arriv\u00f2 al Kennedy Space Center in Florida il 1\u00ba giugno 2003 a bordo dell'Airbus Beluga. A seguito di ispezione post trasporto, l'Agenzia Spaziale Italiana (ASI) ha formalmente consegnato \"Harmony\" alla Agenzia spaziale europea (ESA). Il 18 giugno 2003 l'ESA trasfer\u00ec formalmente la propriet\u00e0 di \"Harmony\" alla NASA, presso la Space Station Processing Facility (SSPF) del Kennedy Space Center. La consegna di \"Harmony\" complet\u00f2 un elemento importante dell'accordo di baratto, tra ESA e NASA, firmato a Torino, in Italia, l'8 ottobre 1997.\nLancio.\nHarmony \u00e8 stato lanciato il 23 ottobre 2007 a bordo dello Space Shuttle Discovery, come componente primario della missione di assemblaggio STS-120.\nL'astronauta Paolo Nespoli dell'ESA accompagn\u00f2 il modulo \"Harmony a\" bordo della missione STS-120 come specialista di missione.\nIl 26 ottobre il braccio robotico della stazione SSRMS ha rimosso il modulo dalla stiva di carico dello Shuttle \"Discovery\" e lo ha temporaneamente connesso nel lato sinistro del modulo Unity. Il giorno successivo l'equipaggio \u00e8 entrato nel modulo. Dopo la partenza dello Shuttle per far ritorno sulla Terra, attraverso il braccio robotico Canadarm 2 e tre passeggiate spaziali l'equipaggio della stazione spost\u00f2 il modulo dall'aggancio anteriore del modulo Destiny.\nCollegamento di moduli e veicoli in visita.\n\"Harmony \u00e8\" stato il primo ampliamento di spazio abitativo permanente alla ISS dopo che il compartimento di attracco \"Pirs \u00e8\" stato aggiunto nel 2001. L'equipaggio della Expedition 16 ha spostato l'Adattatore di Accoppiamento Pressurizzato (PMA-2) il 12 novembre 2007 da \"Destiny\" all'ancoraggio a prua di \"Harmony\". L'unit\u00e0 combinata PMA-2 / \"Harmony\" \u00e8 stata successivamente attraccata alla sua destinazione finale all'estremit\u00e0 anteriore di \"Destiny\" il 14 novembre 2007. Tutte le seguenti missioni dello Space Shuttle sarebbero attraccate in questa posizione.\nL'11 febbraio 2008, venne installato il laboratorio europeo \"Columbus\" dell'ESA \u00e8 stato collegato al portello di tribordo del modulo \"Harmony\" durante la missione dello Space Shuttle STS-122. Il 14 marzo 2008, la sezione pressurizzata del modulo logistico sperimentale (ELM-PS) di Kib\u014d \u00e8 stata collegata in modo provvisorio al portello Zenit di \"Harmony\". Durante la missione STS-124 dello Space Shuttle, il modulo pressurizzato di Kib\u014d \u00e8 stato aggiunto al lato sinistro di \"Harmony\" e l'ELM-PS \u00e8 stato spostato, lasciando il portello Zenit vuoto. Il portello Zenith era originariamente destinato ad essere il connettore di attracco permanente per il Centrifuge Accommodations Module (CAM), il quale non fu mai realizzato.\nDopo l'istallazione del modulo \"Harmony\" alla ISS avvenuto nell'ottobre 2007, il Braccio Robotico Canadarm 2 ha riposizionato PMA-2 nel portello di prua di \"Harmony\" il 12 novembre 2007. Due giorni dopo, il pacchetto combinato di \"Harmony\" e PMA-2 \u00e8 stato spostato nella sua posizione finale, il portello di prua di \"Destiny\". Il 19 agosto 2016 fu installato l'International Docking Adapter-2.\nNel marzo 2017 il PMA-3 fu nuovamente spostato tramite il Braccio Robotico Canadarm 2 dal modulo \"Tranquility\" e installato sul portello \"Zenith\" del modulo \"Harmony. Nell'agosto 2019 al\" PMA-3 fu installato l'International Docking Adapter-3.\nQuando lo Space Shuttle port\u00f2 i Multi-Purpose Logistics Module (MPLM) alla stazione, essi venivano temporaneamente attraccati al portello Nadir del modulo \"Harmony,\" dove rimanevano per la durata della missione. Al termine della missione, l\"'MPLM\" veniva sganciato e riposto nella stiva di carico dello Shuttle per essere riportato a Terra assieme al suo carico di materiali. Il veicolo di trasferimento giapponese H-II e i veicoli COTS ( American Commercial Resupply Service ), Dragon e Cygnus, vengono temporaneamente ormeggiati al portellone Nadir o Zenit.\nNell'agosto 2016, il portello di attracco a prua (Forward) \u00e8 stato equipaggiato con l'International Docking Adapter (IDA) consegnato con la missione CRS-9. Questo adattatore \u00e8 stato utilizzato per la prima volta per l'attracco automatico della navicella spaziale Crew Dragon della SpaceX durante la sua missione di prova Demo 1 il 3 marzo 2019. \nNell'luglio 2019 il portello di attracco superiore (Zenith) \u00e8 stato equipaggiato con l'International Docking Adapter (IDA) consegnato con la missione SpaceX CRS-18. Questo adattatore \u00e8 stato utilizzato per la prima volta il 7 dicembre 2020 per l'attracco automatico della navicella spaziale Cargo Dragon della SpaceX durante la missione SpaceX CRS-21."}
{"id": "729469", "revid": "110157", "url": "https://it.wikipedia.org/wiki?curid=729469", "title": "Antoing", "text": "Antoing \u00e8 un comune belga di lingua francese situato nella regione Vallonia, nella provincia dello Hainaut, nei pressi della frontiera francese, tra Tournai e Valenciennes.\nIl territorio comunale \u00e8 composto dai nuclei di Antoing, Maubray, P\u00e9ronnes-lez-Antoing, Bruyelle, Calonne e Fontenoy. \nLa citt\u00e0 \u00e8 servita dalla linea ferroviaria Lilla - Liegi."}
{"id": "729472", "revid": "15756", "url": "https://it.wikipedia.org/wiki?curid=729472", "title": "Catilinarie", "text": "Le Catilinarie (in latino: \"Orationes in Catilinam\") sono quattro discorsi tenuti da Cicerone contro Catilina.\nLe quattro orazioni deliberative furono pronunciate tra il novembre e il dicembre del 63 a.C. in seguito alla scoperta e alla repressione della congiura che faceva capo a Catilina. Dalle notizie pervenuteci dall'epistolario ad Attico \u00e8 possibile affermare che vennero pubblicate nel 60 a.C., anno in cui fu pubblicata una raccolta delle orazioni consolari di Cicerone.\nPer estensione, il termine \"catilinaria\" indica una critica o invettiva ostile e violenta contro qualcuno.\nContesto storico.\nTra il 67 e 62 a.C., mentre Pompeo era impegnato in Oriente, a Roma la crisi dello Stato non era ancora stata risolta e la politica romana era minacciata da Lucio Sergio Catilina, rappresentante della vecchia nobilitas arricchitasi durante la dittatura sillana e poi via via indebolitasi. Dopo la morte di Silla (78 a.C.) Catilina, suo fervido sostenitore, contando sulla cittadinanza inquieta e pronta alla rivolta port\u00f2 avanti il rivoluzionario progetto sillano, ad ingrossare le file dei suoi seguaci vi erano oltre ai veterani di Silla, anche \u201c\"criminali e facinorosi\"\" e \u201cceti diseredati, elementi marginali, giovani nobili inquieti, veri e propri briganti\u201d.\nIn un primo momento, Catilina aspirava a raggiungere il consolato per mettere in atto una riforma costituzionale ed economica e successivamente una dittatura, indispensabile per lui. La riforma consisteva nel sottrarre le magistrature e sacerdozi agli oligarchici, ridistribuire le ricchezze e modificare i sistemi giudiziari. A determinare il cambiamento del suo atteggiamento politico furono elementi egoistici, l'ambizione di molti ottimati che aspiravano al consolato e il timore di una dittatura di Pompeo.\nOrationes in Catilinam.\nSecondo Narducci, sarebbe \u201c\"ovvio pensare a rimaneggiamenti\"\" perch\u00e9 solo in questo modo si potrebbe comprendere l'atteggiamento intransigente seguito da Cicerone nei confronti di Catilina. La congiura fu sventata da Cicerone, grazie alle rivelazioni di Fulvia, amica di Terenzia e amante di Quinto Curio Rufo, (uno degli implicati nella congiura), il quale aveva raccontato tutti i particolari dell'attentato al console. Curio, infatti, aveva svelato per filo e per segno tutto ci\u00f2 che si era detto e pianificato tra i congiurati a Fulvia, la quale, a sua volta, aveva riferito ogni cosa a Cicerone.\nMa il senato non diede la dovuta attenzione alle parole di Curio, e nella notte tra il 20 e il 21 ottobre, Cicerone ricevette delle lettere anonime che lo mettevano in guardia, insieme ad altri insigni personaggi, dal piano ordito contro gli ottimati. Dietro la diffusione di queste lettere, c'era molto probabilmente la figura di Crasso, che insieme a Cesare si era schierato dalla parte di Catilina, sperando di raggiungere il consenso dei ceti dei finanzieri e dell'ordine equestre e dei ceti possidenti; ma, in un secondo momento, i due si allontanarono dal pericoloso Catilina e dal suo atteggiamento eversivo.\nCos\u00ec Cicerone, dopo aver mostrato le lettere in senato, smascher\u00f2 e document\u00f2 anche le temibili manovre di Manlio, un proprietario terriero fallito, che aveva radunato presso Fiesole un esercito di coloni sillani; l'esercito si sarebbe dovuto spostare verso Roma nei primi di ottobre, mentre Catilina, con il suo gruppo di congiurati, avrebbe dovuto occupare la citt\u00e0, devastandola.\nCos\u00ec, la notte del 7 novembre, i congiurati, dopo essersi incontrati presso la casa del senatore M. Porcio Leca, avrebbero messo a punto ogni particolare della congiura. Dunque, la mattina dell'8 novembre, il console, ormai consapevole di ci\u00f2 che stava per accadere, fece trovare l'ingresso della sua casa completamente sbarrato, e, in quello stesso giorno, convoc\u00f2 il senato nel tempio di Giove Statore, accusando pesantemente il suo avversario Catilina con una violenta invettiva.\nCicerone e Catilina.\nCicerone e Catilina si conoscevano gi\u00e0 da tempo. Entrambi, infatti, avevano militato in giovinezza nell'esercito di Gneo Pompeo Strabone.\nNel 65 a.C., Cicerone, per garantirsi il voto dei popolari, si avvicin\u00f2 proprio a Catilina, ma l'accordo non and\u00f2 a buon fine. Pertanto l'Arpinate ripieg\u00f2 sul sostegno degli \"optimates\" e delle fazioni pi\u00f9 disparate.\n\u00c8 opportuno ricordare che gi\u00e0 un'altra congiura, che vide sempre Lucio Sergio Catilina tra i cospiratori, aveva destato agitazione tra il popolo romano e probabilmente fu il timore scaturito da quel clima sovversivo ad aver contribuito alla riuscita del progetto di Cicerone.\nTra il 66 e il 65 a.C. fu coinvolto in una prima congiura, e accusato di cospirazione assieme a Calpurnio Pisone, per aver architettato l'uccisione dei consoli in carica. I due avrebbero provveduto all'eliminazione dei due consoli eletti inizialmente, e a rimettere in carica, poi, Publio Autronio e Cornelio Silla, i due candidati al consolato, e successivamente esclusi dalla carica, in quanto implicati anch'essi nella cospirazione. In realt\u00e0 gli ispiratori di questa congiura furono Cesare e Crasso, che si servirono dei consoli designati e anche di Catilina per arrivare ad attuare il loro disegno del colpo di Stato.\nLe competizioni elettorali.\nLucio Sergio Catilina nel 66 a.C. tent\u00f2 l'elezione al consolato. Fu escluso dalla competizione poich\u00e9 non solo consegn\u00f2 in ritardo la candidatura, ma venne accusato di abuso di potere e di concussione da Publio Clodio Pulcro durante la sua carica di governatore in Africa (67a.C). Nel 64 a.C. si ricandid\u00f2 per il consolato dell'anno successivo, basando la sua campagna elettorale sul disagio sociale degli inurbati e sulle loro condizioni lavorative e abitative, ma quell'anno ad ottenere il consolato fu Marco Tullio Cicerone che volle accordarsi segretamente con Gaio Antonio Ibrida, altro candidato dei \"populares\", promettendogli di ottenere anche i voti dei suoi nemici. L'Arpinate fu sostenuto dal fratello Quinto, che nel suo \u201cCommentariolum petitionis\u201d (64 a.C.), evidenziava i misfatti di Catilina, tra cui l'incesto con la sorella, gli omicidi commessi durante la dittatura sillana, le accuse di corruzione, al fine di essere assolto al successivo processo per concussione.\nSecondo Quinto la propaganda elettorale doveva essere \"eclettica\", e quindi doveva essere rivolta a tutta l'Italia e a tutti i tipi di legami personali. Ma Catilina, uomo caparbio e tenace, dopo essersi garantito l'appoggio della plebe romana e degli schiavi, si candid\u00f2 al consolato per l'anno 62 a.C. con un programma che prevedeva il condono dei debiti, suscitando il malcontento della nobiliitas, ma anche questa volta non venne eletto, al contrario furono eletti Lucio Licinio Murena e Decimo Giunio Silano. Fu questa ulteriore sconfitta politica a spingere Catilina a ordire la congiura, il suo intento era creare disordini, uccidere persone di rilievo politico a Roma e provocare incendi, a differenza di Cicerone, il quale impront\u00f2 tutta la sua azione demagogica sui concetti di pax e concordia ordinum.\nIl tripudio, l'acclamazione, nei confronti del console si conserv\u00f2 fino all'anno seguente, quando durante il processo ai catilinari rimasti egli fece applicare la condanna. Una frattura si verific\u00f2 quando Cicerone difese uno degli accusati, Publio Cornelio Silla, e fu tacciato di decretarne personalmente l'innocenza da parte di Manlio Torquato; (circolava la voce che egli avesse ricevuto dall'imputato del denaro per acquistare una casa sul Palatino). Le principali fonti di informazioni circa il pensiero e le reali intenzioni del console sono rappresentate dalle lettere che egli stesso scrisse ad Attico in cui \u00e8 possibile cogliere anche un certo svelamento della sua personalit\u00e0. Il destino di Cicerone, a seguito delle orazioni, fu strettamente legato a due avvenimenti storici in particolare: il triumvirato del 60 a.C. e il dissidio con Publio Clodio Pulcro a seguito dello scandalo della Bona dea. Nonostante quest'ultimo fu assolto, memore della testimonianza a lui avversa da parte di Cicerone, decise di vendicarsi mandandolo in esilio nel 58 a.C.\n\"Orationes\".\n\"Oratio I in Catilinam\".\n\u00c8 cos\u00ec che l'8 novembre del 63 a.C. Cicerone apre il suo discorso, tenuto in Senato, riunito eccezionalmente nel Tempio di Giove Statore, alla presenza di Catilina stesso. La scelta del luogo non fu casuale perch\u00e9, secondo la leggenda, Romolo avrebbe invocato il dio, promettendogli l'erezione di un tempio, se avesse arrestato la fuga dei suoi, incalzati dai Sabini.Cos\u00ec Cicerone scelse questo tempio per il suo nome benaugurante, sicuro che l'attacco dei catilinari sarebbe stato sventato.\nEssendo un'orazione deliberativa, Cicerone si sarebbe dovuto rivolgere ai senatori, invece si scaglia direttamente contro Catilina \"lanciandogli contro il suo \"usque tandem\", la sua fiera invettiva di sdegno, di rivelazione, di minacce, di ironie, di maledizione in nome della patria\". L\"'audacia\" (temerariet\u00e0) e il \"furor\" (pazzia) sono i tratti principali del Catilina ciceroniano e, per sminuire il suo progetto politico, Cicerone usa termini quali \"pestis\" (rovina) e \"scelus\" (crimine). Lo scopo di Cicerone \u00e8 quello di denigrare il nemico, innalzando s\u00e9 stesso e pi\u00f9 che sulla \"coniuratio\", insiste sulla \"pestis\", la rovina che Catilina diffonde a Roma.\nCatilina si present\u00f2 alla seduta del Senato ma nessuno dei senatori rispose al suo saluto e si sedette accanto a lui; il console insiste sulla compattezza del gruppo e sull'isolamento che questo gruppo sa creare intorno al traditore dello Stato.\nCicerone afferma che gi\u00e0 da tempo sarebbe stato necessario mandare a morte Catilina, come successe a uomini meno colpevoli di lui come Tiberio Gracco, Spurio Melio, Gaio Gracco, Marco Fulvio, Gaio Servilio e Lucio Saturnino ma, nonostante il decreto del senatus consultum ultimum del 21 ottobre, non ordina la sua morte perch\u00e9 molti l'avrebbero giudicato un tiranno che ha compiuto un gesto crudele. Fino a quando ci fosse stato qualcuno in difesa di Catilina, lui sarebbe vissuto, ma sorvegliato dalle guardie di Cicerone.\nIl console conosceva tutti i progetti dei congiurati, tra cui la levata in armi di Manlio e ci\u00f2 che stabilirono in casa di Leca ovvero l'attentato alla sua stessa vita, per opera di due cavalieri; egli elenca i misfatti di Catilina, come la sua disgustosa vita privata, le attivit\u00e0 omicide sotto il governo di Silla, i suoi debiti, le malversazioni compiute durante il governo della provincia d'Africa, l'accusa di corruzione in un processo per concussione ma soprattutto il suo progetto di assalto armato a Roma, con la complicit\u00e0 di Gaio Manlio. Quando Catilina chiede di riferire al Senato, \u00ab\"Fanne proposta al Senato\"\u00bb, Cicerone non si prest\u00f2 al gioco sapendo che seduti vi erano anche amici di lui e gli indecisi, per questo us\u00f2 un espediente per fargli capire ugualmente cosa pensasse il Senato: gli intim\u00f2 di uscire dalla citt\u00e0 e partire per l'esilio, \u00ab\"Esci da Roma, Catilina, libera la repubblica dall'ansia e, se questa \u00e8 la parola che attendi da me, parti per l'esilio\"\u00bb. Tutti rimasero in silenzio e Cicerone lo interpreta come generale assentimento, opponendo che, se avesse esiliato Publio Sestio e Marco Marcello, i senatori gli avrebbero messo le mani addosso.\nCicerone non parla d'esilio, di provvedimento illegale poich\u00e9 solo il giudizio popolare pu\u00f2 decretare tale pena ma consiglia Catilina di allontanarsi dalla citt\u00e0, \u00ab\"Non te lo impongo, ma se chiedi il mio parere, te lo consiglio\"\u00bb. Secondo il console, numerosi sono coloro che difendono o sottovalutano l'azione di Catilina e nel Senato siedono molti dei congiurati, per tale ragione Cicerone non lo condanna a morte, nonostante il decreto del senato consulto.\nIn quest'orazione ci sono due prosopopee: nella prima Cicerone immagina che la patria rimproveri Catilina per le crudelt\u00e0 commesse, invitandolo ad andarsene da una citt\u00e0 che non lo vuole pi\u00f9.\nCon la seconda prosopopea, Cicerone d\u00e0 voce alla patria, da cui immagina di essere rimproverato per la sua scelta di non condannare a morte Catilina; il console si giustifica dicendo che l'arrivo di Catilina al campo di Manlio render\u00e0 palesi tutti i suoi propositi parricidi, cos\u00ec la radice stessa e il germe di tutti i male verranno distrutti, perch\u00e9 partirebbero anche tutti i suoi complici. L'orazione si chiude con una preghiera a Giove Statore, la divinit\u00e0 a cui si affidava la salvezza della patria.\n\"Oratio II\".\nLa seconda Catilinaria \u00e8 un'orazione pronunciata da Cicerone il 9 novembre del 63 a.C., al cospetto di tutto il popolo romano.\nCi\u00f2 che emerge dall'orazione \u00e8 un Cicerone profondamente soddisfatto del suo modo di comandare e proteggere lo stato; infatti, \u00e8 proprio grazie alla condotta del console che \u00e8 stata resa possibile la fuga di Catilina, o, secondo le parole dell'orazione stessa, \u201cla sua spontanea partenza\u201d da Roma, allontanando, cos\u00ec, da essa, qualsiasi forma di terrore. Catilina, infatti, \u00e8 dipinto come \"\"una belva che si era sentita sfuggire dalle fauci la citt\u00e0 che stava per dilaniare\".\" Con queste parole\",\" Cicerone, mira a difendersi da tutti coloro che lo ritenevano colpevole dell'abbandono della patria da parte del congiurato.\nDunque, gli scopi principali che l'arpinate voleva dimostrare in questa orazione, sono, essenzialmente, due: la colpevolezza del suo acerrimo nemico, (che lo aveva portato alla fuga), e la proposta della medesima soluzione per tutti coloro che avevano preso parte alla cospirazione assieme a lui.\nD'altra parte Cicerone \u00e8 anche fortemente rattristato, in quanto non ha potuto abbattere, definitivamente, il suo temuto avversario, e pertanto, esprime tutta la sua preoccupazione:\nCos\u00ec, dopo aver informato tutti i cittadini romani della congiura ordita contro la res publica, Cicerone manifesta il timore per la presenza a Roma di numerosi seguaci del congiurato, (che divide in sei categorie): \u201cun'accozzaglia di vecchi disperati\u201d, contadini debosciati\u201d e \u201cagricoltori falliti\u201d.\nL'orazione intreccia sapientemente \"\"toni patetici e indignati con altri di pi\u00f9 sobria riflessione\",\" come nel passo in cui si passano in rassegna questi gruppi di \"spossessati\" e \"diseredati\":\nL'astuto Catilina aveva raggruppato questa cospicua forza militare in Etruria; essa era costituita, principalmente, dalla vecchia aristocrazia e da coloro \"che\" \"non avevano trovato il giusto assetto con la colonizzazione\" durante il governo sillano.\nIn conclusione, il console si affida agli dei immortali, gli unici in grado di riconoscere la giustizia, l'onore, la temperanza, ovvero \u201cle luminosissime virt\u00f9\u201d del popolo romano, contrapposte ai gravi e numerosi vizi di coloro che parteggiano per Catilina, ed espone, poi, la volont\u00e0 di annientarli definitivamente, in una guerra interna.\nOccorre, perci\u00f2, ripristinare al pi\u00f9 presto quel clima di pax e concordia ordinum, a cui Cicerone tanto aspirava.\n\"Oratio III\".\nLa terza orazione fu pronunciata nel pomeriggio del 3 dicembre dinanzi al popolo per metterlo al corrente di quanto accaduto durante la seduta senatoria tenutasi lo stesso giorno. In questa orazione Cicerone svela la \"\"trama criminosa\" e descrive il modo in cui furono catturati i catilinari.\nAll'indomani della fuga di Catilina i suoi seguaci erano ancora a Roma pertanto era necessario farli uscire allo scoperto. L'occasione si present\u00f2 a dicembre quando i congiurati presero contatto con gli Allobrogi, popolazione gallica, inducendoli a dar vita ad una rivolta al di l\u00e0 delle Alpi, ma anche questa volta Cicerone fu messo al corrente da Fabio Sanga \"patronus\" degli Allobrogi. Cicerone incoraggi\u00f2 gli ambasciatori dei Galli a continuare le trattative e farsi consegnare le lettere che contenevano le prove del tradimento. Nella notte del 3 dicembre i Galli e Tito Volturcio vennero fermati dai pretori Lucio Valerio Flacco e Gaio Pomptino su ponte Milvio, e le lettere che portavano con s\u00e9 sequestrate.\nDurante la seduta in senato, convocato lo stesso giorno, i catilinari confessarono le loro colpe e vennero puniti con gli arresti domiciliari. A Cicerone vennero rivolti i massimi ringraziamenti per il coraggio e l'intelligenza con la quale aveva affrontato la minaccia; fu designato \"pater patriae\"\" e in suo onore fu organizzata una festa di ringraziamento agli de\u00ec (supplicatio).\nCicerone tuttavia non si prende alcun merito ma considera gli d\u00e8i i salvatori dell'Urbe, essi infatti con i loro presagi e prodigi hanno smascherato i congiurati. Il console non chiede alcun premio ma solo l'immortale ricordo della giornata vittoriosa poich\u00e9 la memoria \u00e8 il miglior premio.\nL'orazione si conclude con l'elogio di Pompeo, al quale era legato da una grande amicizia, che aveva dato all'impero confini nuovi con le sue conquiste.\nE con la richiesta di benevolenza al popolo chiedendo espressamente di prendere le sue difese qualora fosse stato attaccato dai suoi nemici.\nMa questo non si realizz\u00f2, infatti l'Arpinate nel 58 a.C. fu esiliato poich\u00e9 aveva violato la \"\"lex Clodia de capite civis Romani\" che prevedeva l'esilio di coloro i quali avevano condannato cittadini romani senza appellarsi alla \"provocatio ad popolum\"\".\nNel 60 a.C. la terza catilinaria fu rimaneggiata e del testo originale sono state conservate le parti salienti dell'orazione: il racconto delle vicende precedenti alla cattura dei catilinari, il complotto di questi con gli Allobrogi, il ruolo di Cicerone come \"salvatore dell'Urbe\" e la benevolenza degli d\u00e8i che avevano aiutato il console. Tutto questo port\u00f2 la plebe urbana ad elogiare l'Arpinate e a maledire i seguaci di Catilina. Cicerone per\u00f2 sapeva bene che il pericolo era dietro l'angolo infatti di l\u00ec a poco i senatori presero atto della disillusione di cui furono vittime.\n\"Oratio IV\".\nIl 5 dicembre Cicerone si esprime in Senato sulle sorti degli arrestati. Pur non pronunciandosi espressamente a favore della pena di morte, richiama al giudizio i senatori, affinch\u00e9 votino per il bene della patria.\nL'ultima delle quattro orazioni mette in chiaro la portata dell'intervento ciceroniano teso a sradicare definitivamente il pericolo catilinario che serpeggiava all'interno della societ\u00e0. In questa seduta dinanzi al senato il console non pot\u00e9 fare a meno di appellarsi alla \"salus rei publicae\" per scuotere i senatori a decidere in merito alla pena da infliggere ai congiurati dopo aver, in tutta l'opera, descritto Catilina a tinte fosche per fare breccia nella memoria del popolo e celebrarsi, in seguito, come \"pater patriae\".\nIn realt\u00e0 sappiamo che la quarta orazione fu pronunciata, le none di dicembre del 63 a.C., \"ex eventu\", ossia solo a seguito che i senatori si fossero schierati a favore della pena da assegnare. Interessante \u00e8 che, secondo molti studiosi, non fu l'intervento di Cicerone a risultare decisivo in merito al giudizio dei senatori bens\u00ec quello di Marco Porcio Catone Uticense, a favore della condanna pi\u00f9 dura.\nL'arpinate infatti, nel prospettare le differenti soluzioni da adottare dinanzi ai senatori, si mostra come giudice imparziale preoccupato solo della tempestivit\u00e0 della loro decisione e totalmente disinteressato di quella che sar\u00e0 la propria sorte:\nAnche se, in un secondo momento, radicalizza la propria posizione e scrive:\nDiverse furono infatti le posizioni, gli schieramenti, che si profilarono in senato da parte delle varie factiones: mentre Decimo Giunio Silano, con l'appoggio di Cicerone e dell'Uticense, si schierava a favore della condanna, Gaio Giulio Cesare suggeriva una soluzione meno dolorosa.\nEgli infatti aveva proposto la detenzione a vita nei municipi, in una requisitoria avversa alla condanna a morte dei traditori. L'analisi delle fonti mostra come questa fosse stata, in realt\u00e0, una circostanza eccezionale in cui fu applicato l'extremum supplicum (pena estrema, dopo Gaio Gracco nel 121 a.C. e Saturnino nel 100 a.C.) a cui fu contrario solo Cesare, appunto, il quale mise in allerta i presenti da una possibile vendetta popolare con l'accusa di aver scardinato i principi costituzionali repubblicani attraverso la revoca della provocatio ad populum. Nella notte i cinque congiurati (Publio Cornelio Lentulo Sura, Gaio Cornelio Cetego, Statilio, Gabino e Cepario) furono strangolati nel caricere mamertino e Cicerone annunci\u00f2 nel Foro l'avvenuta esecuzione con il celebre \u201cvixerunt\u201d, \"vissero\", appunto. Catilina, rifugiatosi in Etruria con l'appoggio di Manlio, mor\u00ec in battaglia nel 62 a.C. a Pistoia contro l'esercito di Gaio Antonio Ibrida a cui era stato affidato l'esercito. Marco Porcio Catone Uticense accus\u00f2 Cesare di aver tramato a fianco dei Catilinari e l'arpinate fu condotto a casa da una folla trepidante che lo acclamava come salvatore della patria.\nDopo la congiura.\nIl tripudio, l'acclamazione, nei confronti del console si conserv\u00f2 fino all'anno seguente, quando durante il processo ai Catilinari rimasti egli fece applicare la condanna. Una frattura si verific\u00f2 quando Cicerone difese uno degli accusati, Publio Cornelio Silla, e fu tacciato di decretarne personalmente l'innocenza da parte di Manlio Torquato (circolava la voce che egli avesse ricevuto dall'imputato del denaro per acquistare una casa sul Palatino). Le principali fonti di informazioni circa il pensiero e le reali intenzioni del console sono rappresentate dalle lettere che egli stesso scrisse ad Attico in cui \u00e8 possibile cogliere anche un certo svelamento della sua personalit\u00e0. Il destino di Cicerone, a seguito delle orazioni, fu strettamente legato a due avvenimenti storici in particolare: il triumvirato del 60 a.C. e il dissidio con Publio Clodio Pulcro a seguito dello scandalo della Bona dea. Nonostante quest'ultimo sia stato assolto, memore della testimonianza a lui avversa da parte di Cicerone, decise di vendicarsi facendo votare come tribuno della plebe alcuni provvedimenti che costrinsero Cicerone ad andare esilio nel 58 a.C.\nNote critiche.\nQuesta \u00e8 la successione di eventi secondo la ricostruzione storica dalle fonti, ma quale fu il significato storico della congiura? \u00c8 interessante notare come in un periodo di continue trasformazioni, di liquidit\u00e0, in cui ogni schieramento non pu\u00f2 mai dirsi solido, caratterizzato anzi da coalizioni volubili e temporanee, anche la figura di Catilina e dello stesso Cicerone non pu\u00f2 esimersi da queste logiche demagogighe. Basti pensare che Catilina, fino a qualche anno prima che avesse ordito la congiura, fu sostenuto dall'Arpinate. Ci\u00f2 trova spiegazione nel fatto che la lotta politica a Roma nella tarda Repubblica dev'essere intesa, sulla scorta della massima trasversalit\u00e0 dei legami, come lotta di \"factiones\" e non di veri e propri partiti politici, sospinte da interessi personali. Ad esempio, l'assenza di un preciso programma politico in Catilina sta a testimoniare proprio questo, la strumentalizzazione, in questo caso, del fenomeno dell'indebitamento al fine di attirare a s\u00e9 gente di ogni risma (giovani nobili, contadiname impoverito, briganti etc.) e ottenere un vasto consenso.\nDiverse sono le interpretazioni storiografiche riguardo alla congiura. Secondo Mommsen, essa non fu altro che una \"montatura\" di Cicerone, affinch\u00e9 il \"civis inquilinus urbis Romae\" (appellativo conferito a Cicerone da Catilina), potesse ottenere successo politico e gloria, a cui tanto aspirava. A sostegno di questa tesi, infatti, il critico aggiunge che il console era animato dalla volont\u00e0 di arginare l'immenso potere di Pompeo; non a caso, la pubblicazione delle orazioni risulta postuma al grave avvenimento politico.\nUn'altra interpretazione degna di nota \u00e8 quella di Sallustio che paragonava la figura di Catilina a quella di un uomo corrotto che, con il suo atteggiamento immorale, incarnava i \"vitia\" della nobilitas."}
{"id": "729475", "revid": "1543377", "url": "https://it.wikipedia.org/wiki?curid=729475", "title": "Heiko Oberman", "text": "Oberman insegn\u00f2 dal 1966 al 1984 alla facolt\u00e0 di teologia evangelica di Tubinga dove diresse l'istituto per la storia della Chiesa, egli si occup\u00f2 in particolare di Martin Lutero. \nDal 1984 alla morte insegno storia a Tucson, Arizona.\nVita.\nOberman \u00e8 nato ad Utrecht, Paesi Bassi. Dopo aver ottenuto il dottorato in teologia all'Universit\u00e0 di Utrecht nel 1957 si iscrisse alla facolt\u00e0 della Harvard Divinity School nel 1958. Dopo essere diventato associato nel 1963, venne promosso a professore in Storia della Chiesa."}
{"id": "729476", "revid": "287204", "url": "https://it.wikipedia.org/wiki?curid=729476", "title": "Torre dei Ramaglianti", "text": "La torre dei Ramaglianti si trova in via dei Ramaglianti ed \u00e8 una delle torri medievali del quartiere Oltrarno a Firenze. Si appoggia sul retro alla torre dei Belfredelli.\nStoria e descrizione.\nI Ramaglianti erano un'importante famiglia ghibellina ed avevano una cappella nella chiesa di San Jacopo sopr'Arno. In passato ebbero la propriet\u00e0 anche della vicina torre dei Marsili.\nDopo il 1950 la torre appartenne all'architetto Giovanni Michelucci, che qui aveva il suo studio e che si adoper\u00f2 per il restauro della torre dopo i consistenti danni della seconda guerra mondiale: fu aperto un collegamento con la torre dei Belfredelli e le creati doppi volumi nell'altezza delle stanze. Il rivestimento esterno \u00e8 sempre caratterizzato da tipico filaretto in pietra a vista, con due finestre rettangolari per piano. Il portale al piano terra \u00e8 alto e stretto ed \u00e8 sormontato da un doppio arco.\nAppoggiata completamente sul lato verso Borgo San Jacopo alla torre dei Belfredelli, \u00e8 pi\u00f9 alta e non fa parte dello stesso edificio: infatti tra l'una e l'altra torre esiste una sottilissima intercapedine.\nL'attico della torre, messo in vendita dal Comune di Fiesole, \u00e8 stato acquistato nell'aprile del 2010 dal conduttore televisivo Carlo Conti per la cifra di 904.000 euro."}
{"id": "729479", "revid": "6340", "url": "https://it.wikipedia.org/wiki?curid=729479", "title": "Torre dei ramaglianti", "text": ""}
{"id": "729481", "revid": "79968", "url": "https://it.wikipedia.org/wiki?curid=729481", "title": "Ugo Lanza", "text": "Laureato in scienze diplomatiche, fece per alcuni anni il giornalista. Nel dopoguerra si trasfer\u00ec a Milano, dove divenne imprenditore. Assieme a Marcello Bich produsse e lanci\u00f2 in Italia la penna a sfera su brevetto dell'ungherese L\u00e1szl\u00f3 B\u00edr\u00f3. Nel 1973 invent\u00f2 e mise in commercio il primo rasoio usa e getta prodotto dalla Societ\u00e0 Bic Italia S.p.A."}
{"id": "729482", "revid": "1305772", "url": "https://it.wikipedia.org/wiki?curid=729482", "title": "Campionato italiano di calcio 1922", "text": "Nel 1922 in Italia furono giocati due campionati di calcio, oggi entrambi riconosciuti come ufficiali. Infatti le maggiori squadre della FIGC, che auspicavano un campionato di prima divisione di carattere nazionale e con un numero limitato di squadre alla stregua delle altre nazioni europee, fondarono la Confederazione Calcistica Italiana, una Federazione alternativa che diede vita ad un proprio campionato."}
{"id": "729488", "revid": "120039549", "url": "https://it.wikipedia.org/wiki?curid=729488", "title": "Giuseppe Guarneri del Ges\u00f9", "text": "Biografia.\nBartolomeo Giuseppe Antonio Guarneri nacque a Cremona nel 1698, figlio del grande liutaio Giuseppe Giovanni Battista Guarneri e fratello minore di Pietro Guarneri (1695). L'aggiunta del soprannome \"del Ges\u00f9\" fu adottata per l'abitudine di firmare i suoi strumenti, all'interno della cassa armonica, con la sigla IHS.\nDella sua infanzia non si hanno testimonianze o documentazioni, dunque \u00e8 giocoforza supporre che abbia avuto una formazione, assieme al fratello, dal padre al mestiere di liutaio, partecipando marginalmente alla vita di bottega.\nIl primo evento di rilievo, nella vita di Bartolomeo Giuseppe, si ha nel 1711 quando il fratello Pietro, da Cremona, si trasferisce a Venezia per continuare autonomamente il mestiere di liutaio non aprendo bottega alcuna e lavorando in casa.\nBartolomeo Giuseppe rimase col padre, continuando la produzione di violini. Tuttavia, in questa fase della propria vita, il lavoro di Bartolomeo Giuseppe subisce una prima evoluzione nella collaborazione col padre, ed i suoi strumenti vanno ad assumere sempre pi\u00f9 tratti tipici dello stile stradivariano (ravvisabile nelle bombature pi\u00f9 piatte e meno appuntite, nelle curve a CC pi\u00f9 profonde alla base e nelle buche ad f che assumono pi\u00f9 forza). Degli strumenti di questo periodo sono rimasti solo pochi esemplari e portano l\u2019etichetta \u201cJoseph filius Andre\u00e6\u201d.\nDal 1722 si ha il secondo (grande) buco nero nella vicenda biografica di Bartolomeo Giuseppe Guarneri. Infatti, di esso non si hanno pi\u00f9 notizie sino al 1731, anno in cui ricompare a Cremona sposato con Caterina Rota, arrivando ad operare in proprio, autonomamente dalla bottega paterna.\nAl suo ritorno a Cremona, qualcosa \u00e8 cambiato nel suo stile di fabbricazione di strumenti. Quelle che erano le elegantissime linee stradivariane, vengono assimilate e ridefinite dall\u2019evidente influenza dello stile di Gasparo da Sal\u00f2(e pi\u00f9 generalmente della scuola bresciana), portando cos\u00ec al raggiungimento di uno stile unico nel suo genere, combinazione e risultante di due differenti tradizioni liuteristiche fra loro antitetiche.\nLe prime sperimentazioni di questo nuovo originale stile nella fabbricazione di Del Ges\u00f9 sono infatti ravvisabili in creazioni quali: il \u201cPugnani\u201d del 1734 (violino appartenuto a Gaetano Pugnani, maestro di Giovanni Battista Viotti) oppure nel \u201cviolon du diable\u201d del 1734 (appartenuto ad Arthur saint L\u00e8on).\nInfine un\u2019ultima (e definitiva) evoluzione nello stile di \u201cdel Ges\u00f9\u201d \u00e8 ravvisabile nei Violini successivi a 1736. Questi risultano essere strumenti molto singolari nelle forme; dalle f asimmetriche alle tavole estremamente spesse, sembrano violini poco curati (quasi rozzi) e costruiti in tutta fretta; eppure \u00e8 a questo periodo che appartengono le sue pi\u00f9 grandi ed importanti creazioni quali il cannone di Paganini. Volendo fare degli esempi, ricordiamo: il \u201ccannone\u201d del 1742, il \u201ccarrodus\u201d del 1743 (gemello del cannone), il \u201cCariplo-hennel-rose\u201d del 1743 e l\u2019\u201dOle Bull\u201d del 1744.\nUna caratteristica che ha contribuito a forgiare il suono cupo e tenebroso dei Violini del Guarneri del Ges\u00f9 \u00e8 dovuto anche (oltre allo spessore delle tavole, quasi innaturale secondo la liuteria moderna) alla sua limitata disponibilit\u00e0 circa la qualit\u00e0 dei legni di cui avvalersi per le sue creazioni. Ci\u00f2 \u00e8 confermato anche dalla gemellanza che lega i violini \u201ccarrodus\u201d e \u201ccannone\u201d realizzati con il legno del medesimo albero ed ironicamente appartenuti entrambi a Paganini.\nI suoi violini, a differenza di quelli prodotti da Antonio Stradivari, hanno un suono armonico e potente, non a caso \"cannone\" era il soprannome dato dal virtuoso violinista Niccol\u00f2 Paganini al Guarneri che us\u00f2 quale strumento personale, determinando la rivalutazione di un liutaio fino ad allora ritenuto secondario.\nAlcuni fra i maggiori violinisti contemporanei, come Sarah Chang, Uto Ughi, Pinchas Zukerman, Itzhak Perlman, Thomas Christian, Anne Akiko Meyers, Giovanni Andrea Zanon e Lisa Batiashvili suonano un Guarneri del Ges\u00f9 nei loro concerti."}
{"id": "729490", "revid": "195924", "url": "https://it.wikipedia.org/wiki?curid=729490", "title": "Effetto Flynn", "text": "Leffetto Flynn consiste nell'aumento nel valore del quoziente intellettivo medio della popolazione nel corso degli anni, un fenomeno osservato da James R. Flynn. L'effetto \u00e8 stato da lui rilevato in svariati paesi: per questo, \u00e8 stato da lui ritenuto come indipendente dalla cultura di appartenenza.\nLa scoperta di questo fenomeno avvenne negli anni ottanta del Novecento, a seguito della valutazione delle serie storiche di paesi (pi\u00f9 di una ventina) per i quali si disponeva di dati affidabili: Flynn osserv\u00f2 come, nel corso degli anni, il valore del quoziente intellettivo fosse aumentato in modo progressivo, con una crescita media di circa 3 punti per ogni decennio. La popolazione statunitense, ad esempio, ha guadagnato pi\u00f9 di 13 punti dal 1938 al 1984.\nBench\u00e9 l'intensit\u00e0 di questa variazione sia diversa da paese a paese, i dati rivelavano comunque variazioni positive, nel corso degli anni, nei risultati conseguiti nei test per la misura del QI, di entit\u00e0 variabile da 5 fino a 25 punti. A sostegno del fatto che questo aumento fosse interculturale, Flynn osserv\u00f2 come l'aumento registrato fosse pi\u00f9 marcato nei test (o sottotest) che misurano l'intelligenza fluida rispetto all'intelligenza cristallizzata.\nIpotesi esplicative.\nVarie sono le ipotesi con cui si \u00e8 tentato di spiegare questo aumento: tra queste, vi sono la migliore alimentazione, una crescita degli anni di scolarizzazione e, soprattutto, una maggiore capacit\u00e0 di risolvere problemi logici ed astratti, diventati molto pi\u00f9 frequenti con l'evolversi dell'ambiente socioculturale nel tempo. Si tratta di spiegazioni rimaste a livello di ipotesi, che non hanno trovato decisiva conferma rispetto ai dati.\nProblemi aperti e critiche.\nStudi negli anni duemila mostrano come in alcuni paesi sviluppati questa tendenza si stia invertendo, con valori medi di quoziente d'intelligenza (QI) inferiori rispetto a quelli rilevati molti anni addietro, mentre la tendenza positiva sembra continuare nei paesi dove il QI medio della popolazione nazionale \u00e8 ancora basso.\nSono state avanzate numerose critiche nei confronti di questa scoperta e della sua portata: se, secondo certe teorie, il fenomeno pu\u00f2 essere facilmente spiegabile, esistono una serie di fattori, soprattutto metodologici e psicometrici, che ne limitano la portata esplicativa.\nVa tenuto conto di un'importante critica mossa all'effetto Flynn da Zajonc (1997,2001). Secondo lo studioso dell'Universit\u00e0 di Stanford, l'incremento dell'intelligenza \u00e8 fortemente correlato all'ordine di nascita: da un eloquente grafico riportato nella sua ricerca (Zajonc, 1997) risulta che suddividendo i dati in base all'anno di nascita e mettendoli in relazione con l'ordine di nascita medio, si trova una relazione quasi perfetta che spiega anche la diminuzione dell'intelligenza nel tempo: non siamo pi\u00f9 intelligenti, ma \u00e8 cambiata la composizione della societ\u00e0, cio\u00e8 ci sono mediamente meno terzi e quarti figli."}
{"id": "729491", "revid": "120324571", "url": "https://it.wikipedia.org/wiki?curid=729491", "title": "Golden Globe 2005", "text": "La 62\u00aa edizione della cerimonia di premiazione di Golden Globe si \u00e8 tenuta il 16 gennaio 2005 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "729492", "revid": "36426", "url": "https://it.wikipedia.org/wiki?curid=729492", "title": "Torre dei Rossi-Cerchi", "text": "La torre dei Rossi-Cerchi si trova prospiciente al Ponte Vecchio in via Guicciardini angolo Borgo San Jacopo nel quartiere di Oltrarno a Firenze.\nStoria.\nLa torre venne edificata nel Duecento dalla famiglia guelfa dei Rossi d'Oltrarno, originari di Fiesole. Oltre alla torre, essi possedevano altri edifici nella zona, come il caseggiato adiacente alla torre, che venne distrutto dai ghibellini dopo la battaglia di Montaperti, e la colonna di Santa Felicita. La torre pass\u00f2 alla famiglia dei Cerchi e in seguito arriv\u00f2 in via ereditaria ai Canigiani. Il basamento si appoggia su un antico plinto romano, visibile al livello -2 dell'edificio.\nDurante la seconda guerra mondiale fu completamente distrutta dalle mine tedesche che risparmiarono s\u00ec il Ponte Vecchio, ma distrussero tutti gli accessi al ponte stesso. Nel 1946 il Comune di Firenze band\u00ec un concorso per la ricostruzione delle zone distrutte intorno al Ponte Vecchio. Il gruppo San Giorgio, che riuniva architetti di prestigio, present\u00f2 un primo progetto di stampo conservatore, a cui collabor\u00f2 l'allora giovane Francesco Tiezzi, allievo dell'architetto Michelucci. Nel periodo 1953-1957 Tiezzi, assieme all'architetto Valleri, elabor\u00f2 il progetto di ricostruzione del vuoto lasciato dalle distruzioni belliche nella zona Borgo San Jacopo-via Guicciardini. La ricostruzione, secondo le indicazioni urbanistiche, doveva in qualche modo ricordare la distrutta torre dei Rossi, che aveva connotato storicamente la vista dal Ponte Vecchio. Inoltre l'allora Assessore alla Cultura Pietro Bargellini riusc\u00ec a far inserire nel progetto anche la ricollocazione della statua del Bacco.\nIl restauro dovette rispondere alle complesse esigenze urbanistiche del luogo e fu effettuato riutilizzando parte dei materiali edili originali. La ricostruzione della torre si svolse tenendo conto del \u201ccolpo d'occhio\u201d dal Ponte Vecchio, armonizzando vecchio e nuovo. Il complesso lavoro di restauro della zona riusc\u00ec a \u201criprodurre la trama minuta dell'edilizia precedentemente esistente\u201d e a \u201cricreare un ambiente con il quale le preesistenze potessero dialogare senza traumi\u201d. Infatti \"gi\u00e0 a quel tempo l'anomalia italiana presentava la tipica scissione tra intenzioni di stabilire un dialogo raffinato col patrimonio architettonico, come ci si aspetta da chi eredita una parte cos\u00ec rilevante dei beni culturali mondiali, e impossibilit\u00e0 di contenere le richieste dei proprietari delle aree\".\nQuesta torre venne ricostruita utilizzando il pi\u00f9 possibile materiali originari dall'architetto Francesco Tiezzi. Se il lato verso il ponte fu ricreato con il tradizionale filaretto in pietra a vista, la parte su via Guicciardini \u00e8 manifestamente moderna. Oggi ospita un albergo.\nLa fontana del Bacchino.\nNel 1838, al piano terra del lato che affaccia su Borgo San Jacopo fu allestita una fontana con una statua in bronzo raffigurante Bacco, opera giovanile del Giambologna (1560 circa), commissionata da Lattanzio Cortesi e acquistata dai Medici nel 1638. La statua, che aveva goduto di scarsa popolarit\u00e0 nel periodo neaclassico, dopo essere stata collocata in posizione defilata negli Uffizi, fu posta nel 1825 presso il Ponte Vecchio.\nFu progettata una nicchia ad hoc da ricavare alla base della torre dei Rossi Cerchi, all'epoca occupata dalla bottega dell'arrotino Pasquale Serrati. Il 29 ottobre 1838 fu infine stabilito di collocare nella nuova nicchia la statua, poco conosciuta, del Bacco. Alla fontana rimase il nome di Fonte del Centauro. Soltanto nel 1928 Friedrich Kriegbaum, successivamente direttore del Kunsthistorisches Institut di Firenze, identific\u00f2 l'opera come il Bacco realizzato dal Giambologna.\nDurante la seconda guerra mondiale, nella notte tra il 3 e il 4 agosto 1944, i tedeschi in ritirata minarono gli accessi al Ponte Vecchio e distrussero la fontana. La statua del Bacco scamp\u00f2 alla distruzione poich\u00e9 era stata trasferita nei depositi della Soprintendenza, mentre and\u00f2 perduto il sarcofago romano in marmo che faceva da vasca, oggi sostituito da uno analogo..Nel 1958, durante la ricostruzione dell'area, l'architetto Francesco Tiezzi ricostru\u00ec anche la nicchia. La statua fu sostituita da una copia, eseguita dalla Fonderia Artistica Ferdinando Marinelli di Firenze, solo nel 2006 e musealizzata al Bargello.\nLa statua, dall'equilibrata posa del Bacco, che con la mano destra fa il gesto di versare il contenuto di una coppa e con lo sguardo guarda l'ideale liquido che ne cadrebbe, poggia su un piedistallo marmoreo, pi\u00f9 o meno cubico, ornato con una testa leonina dalla quale esce lo zampillo d'acqua."}
{"id": "729493", "revid": "339392", "url": "https://it.wikipedia.org/wiki?curid=729493", "title": "Kill Bill Vol. 2", "text": ""}
{"id": "729494", "revid": "1347902", "url": "https://it.wikipedia.org/wiki?curid=729494", "title": "Japanese Experiment Module", "text": "Il Japanese Experiment Module (JEM), chiamato \u00e8 il contributo giapponese alla realizzazione della Stazione Spaziale Internazionale, i cui componenti sono prodotti dalla Japan Aerospace Exploration Agency (JAXA).\nComponenti.\nKib\u014d \u00e8 il modulo ISS pi\u00f9 grande. All'avvio del progetto il modulo era uno dei pi\u00f9 piccoli ma in seguito gli Stati Uniti e l'Europa decisero di ridurre la dimensione dei loro moduli, mentre la dimensione del modulo giapponese rimase invariata. Il modulo \u00e8 formato da quattro componenti:\nAssemblaggio.\nIl 30 maggio 2003 il modulo PM \u00e8 partito dal Giappone ed \u00e8 arrivato al John F. Kennedy Space Center. Nell'agosto del 2004 la NASA ha pianificato di lanciare il modulo PM in tre fasi:\nSTS-123 - 11 marzo 2008\nSTS-124 - 31 maggio 2008\nSTS-127 - 15 luglio 2009\nL'\"Experiment Logistics Module - Exposed Section\" (ELM-ES) \u00e8 un componente che viene portato in orbita e riportato a Terra. Viene impiegato per il trasferimento degli esperimenti."}
{"id": "729495", "revid": "339392", "url": "https://it.wikipedia.org/wiki?curid=729495", "title": "Japan Aerospace Exploration Agency", "text": ""}
{"id": "729498", "revid": "2074952", "url": "https://it.wikipedia.org/wiki?curid=729498", "title": "Sharon Sheeley", "text": "Ha scritto pezzi rock and roll per Brenda Lee, Glen Campbell, Ricky Nelson ed il fidanzato di allora Eddie Cochran.\nNel 1958, a 19 anni, scrive \"Poor Little Fool\" che, interpretato da Ricky Nelson, raggiunge la vetta della Billboard, consacrandola come la pi\u00f9 giovane autrice musicale ad aver raggiunto la vetta delle classifiche di vendita. Successivamente finisce sotto contratto per il manager Jerry Capehart grazie al quale conosce Eddie Cochran, con cui intrattiene una relazione e per cui scrive \"Somethin' Else\" e alcuni ballate per i suoi B-Side tra cui \"Love Again\", \"Cherised Memories\" e \"Think of Me\". Altri suoi pezzi di successo sono \"Love Kept-A Rollin\" (per Johhny Burnette) e \"Hurry Up\" (per Ritchie Valens. Si dice che il pezzo sia stato scritto da Sharon per Eddie, un ritardatario cronico, tra l'ilarit\u00e0 di Ritchie).\nIl 16 aprile 1960, durante un tour in Inghilterra al seguito di Cochran e Gene Vincent riporta una seria frattura pelvica nell'incidente automobilistico in cui perde la vita il fidanzato. Tornata negli Stati Uniti e dopo un periodo di allontanamento dall'attivit\u00e0 musicale, inizia a collaborare con la cantautrice Jackie DeShannon con cui, tra i molti testi, compone \"Dum Dum\" (1961, per Brenda Lee), \"The Great Imposter\" (1961, per i Fleetwoods) e \"Can't Help Forgiving You\" (1964, per i Searchers). Nel frattempo sposa il dj di Los Angeles Jimmy O'Neill, con cui collabora per lo show musicale trasmesso dalla ABC \"Shindig!\". Il matrimonio, per\u00f2, termina dopo appena cinque anni, nel 1966.\nMuore per le complicazioni di una emorragia cerebrale il 17 maggio 2002."}
{"id": "729499", "revid": "729019", "url": "https://it.wikipedia.org/wiki?curid=729499", "title": "Torre degli Ubriachi", "text": "La torre degli Ubriachi o degli Obriachi \u00e8 un'antica torre di Firenze, situata nel quartiere Oltrarno all'inizio di via de' Bardi, a pochissimi passi dal Ponte Vecchio.\nQuesta torre faceva parte del sistema difensivo del ponte assieme a numerose torri, delle quali oggi restano solo la torre dei Mannelli e quella dei Rossi-Cerchi. Essa sorgeva in una zona povera chiamata \"Brogo Pitiglioso\", cio\u00e8 \"pidocchioso\", dalla quale si dipartivano le \"coste\" cio\u00e8 le strade collinari.\nGli Ubriachi erano una famiglia ghibellina menzionata dal 1173, che emigrarono dopo la battaglia di Benevento in Veneto e si estinsero a Venezia nel 1436. Essi erano banchieri (Dante li cit\u00f2 nell'Inferno tra gli usurai, XVII, 61-63). La conoscenza della lavorazione del legno e dell'avorio venne esportata a Venezia, raggiungendo dei vertici altissimi: la celebre manifattura veneziana della \"Bottega degli Embriachi\" era proprio impiantata da essi.\nLa torre \u00e8 oggi attraversata dal Corridoio vasariano, dopo un lungo arco ribassato che fa passare il corridoio su via de' Bardi. A Differenza dei Mannelli infatti, i proprietari della torre degli Ubriachi non si opposero al passaggio del percorso del Duca. La torre mostra il rivestimento in mattoni ed \u00e8 punteggiata da alcune finestre rettangolari non allineate, oltre a qualcuna sormontata da arco, pi\u00f9 antica."}
{"id": "729502", "revid": "1347902", "url": "https://it.wikipedia.org/wiki?curid=729502", "title": "Tranquility (modulo)", "text": "Tranquility (precedentemente \"Node-3\") \u00e8 un elemento progettato per la Stazione Spaziale Internazionale che \u00e8 stato montato nel 2010. Il modulo fornisce i pi\u00f9 avanzati sistemi di supporto vitale che siano mai stati portati nello spazio. Il modulo ricicla l'acqua per l'equipaggio e provvede a generare l'ossigeno tramite elettrolisi sfruttando l'energia fornita dai pannelli solari della stazione. Inoltre Tranquility conta dei sistemi per riciclare l'aria e per verificare la presenza di sostanze inquinanti nell'atmosfera. Tranquility conta una nuova toilette per l'equipaggio della stazione.\nStruttura.\nIl modulo, analogamente agli altri \"nodi\" della stazione, possiede sei punti di aggancio con connessioni per i dati, i comandi, i controlli termici ed ambientali, collegamenti di potenza e con la possibilit\u00e0 di aggancio per altri componenti della stazione, veicoli spaziali o stive. Un punto di aggancio \u00e8 stato dedicato alla \"Cupola\", che possiede anche un sistema per il controllo del braccio robotico della stazione spaziale. Il modulo Tranquility \u00e8 stato portato sulla stazione assieme alla Cupola gi\u00e0 collegata. Dopo averlo agganciato al modulo Unity, la Cupola \u00e8 stata spostata nel punto di aggancio rivolto verso la Terra. Da l\u00ec gli astronauti possono godere di una splendida visione del pianeta e dello spazio.\nStatus.\nIl modulo si \u00e8 trovato nella camera bianca della Thales Alenia Space a Torino fino al 2009.\n\"Tranquility\" \u00e8 stato lanciato l'8 febbraio 2010 con la missione STS-130 a bordo dello \"Space Shuttle Endeavour\". \u00c8 stato agganciato alla stazione il 12 febbraio 2010.\nNome.\nLa NASA lanci\u00f2 un sondaggio online per decidere il nome del componente, che fino al 2008 era chiamato semplicemente Node 3. Furono proposti vari nomi (\"Earthrise\", \"Legacy\", \"Serenity\" e \"Venture\"), ma i visitatori del sito NASA potevano anche proporre un nome non compreso nella lista. Il 3 marzo 2009 Stephen Colbert, un comico e presentatore televisivo statunitense, propose ai suoi telespettatori di proporre per il modulo della stazione il nome \"Colbert\", ed esso fu indicato da oltre 1,2 milioni di partecipanti al sondaggio, risultando il nome pi\u00f9 votato. Il regolamento del sondaggio tuttavia non obbligava la NASA a scegliere come nome ufficiale quello indicato dai votanti. Per uscire dalla situazione imbarazzante fu raggiunto un compromesso: il modulo sarebbe stato chiamato \"Tranquility\", mentre il tapis roulant utilizzato dagli astronauti in orbita per gli esercizi ginnici sarebbe stato chiamato ufficialmente \"C.O.L.B.E.R.T.\" (acronimo per \"Combined Operational Load Bearing External Resistance Treadmill\") e posizionato all'interno del node 3."}
{"id": "729503", "revid": "60848", "url": "https://it.wikipedia.org/wiki?curid=729503", "title": "La favorita", "text": "La favorite (in italiano: \"La Favorita\") \u00e8 un grand op\u00e9ra in quattro atti di Gaetano Donizetti.\nDebutt\u00f2 all'opera per l'Acad\u00e9mie Royale de Musique di Parigi il 2 dicembre 1840, su libretto di Alphonse Royer e Gustave Va\u00ebz.\nTrama.\nAtto I.\nNel regno di Castiglia, 1340.\nNel convento dei frati di Santiago di Compostela, padre Balthazar nota il novizio Fernand assorto nei suoi pensieri. Fernand gli rivela che \u00e8 innamorato di una donna di cui non conosce n\u00e9 il nome n\u00e9 la condizione, e decide di abbandonare il convento per trovare la ragazza. Il padre lo avverte delle insidie della vita mondana.\nIntanto, sull'isola di Leon, Inez e le sue amiche attendono il battello che conduce Fernand alla bella sconosciuta. Fernand la trova: \u00e8 Leonor, che gli dice di amarlo, ma non potr\u00e0 mai essere sua sposa. Inez, intanto, avvisa i due che sta arrivando il re. Fernand, ingenuamente, crede che la donna sia corteggiata dal re Alphonse XI di Castiglia, anche se egli \u00e8 sposato. Per compiacerla, e ascoltando un suo consiglio, decide di seguire la carriera militare.\nAtto II.\nNei giardini d'Alcazar, Alphonse commenta con Don Gaspar la vittoria sugli infedeli, dove si \u00e8 distinto il giovane Fernand. Anche se deve ricevere un messo dal papa, Alphonse riceve la sua amante Leonor, con cui da tempo ha una relazione. Leonor si ribella, stanca della sua relazione col re, e lo avvisa di non fare azioni sconsiderate, visto che Alphonse, per amor suo, decide di ripudiare la moglie.\nDurante la festa che il re ha organizzato per Leonore, Alphonse scopre che Fernand ama la bella, e la Favorita rivela che ella \u00e8 innamorata di un giovane di cui non rivela il nome. Irrompe Balthazar, messo del papa, che minaccia il re, maledice Leonore, e consegna la bolla papale contenente la scomunica per Alphonse.\nAtto III.\nAlphonse, scoperto che Fernand ama Leonor, decide di farli sposare, per rappacificarsi con la Chiesa. Leonor rimane interdetta, ma decide di confessare a Fernand il passato, e manda Inez a cercarlo. La povera Inez, per\u00f2, viene arrestata da don Gaspar. Il re nomina Fernand marchese, e viene celebrato il matrimonio dei giovani. Improvvisamente arriva Balthazar, e il giovane capisce che ha sposato l'amante del re, e lancia ingiurie su Alphonse e Leonor, spezza la spada ai piedi del re, ed esce con padre Balthazar.\nAtto IV.\nNel convento di san Giacomo, i monaci stanno scavando le loro tombe. Fernand ricorda l'amata Leonor, sul procinto di prendere i voti. Proprio Leonor compare, spossata dal dolore e in fin di vita, e chiede perdono a Fernand pregando nella cappella. Subito dopo essere stato ordinato, Fernand incontra Leonor e si sconvolge. Leonor si dichiara innocente, e muore ottenendo il perdono dell'amato."}
{"id": "729529", "revid": "599013", "url": "https://it.wikipedia.org/wiki?curid=729529", "title": "Tep", "text": ""}
{"id": "729535", "revid": "1543377", "url": "https://it.wikipedia.org/wiki?curid=729535", "title": "Khandu Wangchuk", "text": "Primo Ministro in due periodi di un anno circa ognuno, dal 2001 al 2002 e dal 2006 al 2007, \u00e8 stato anche Ministro degli Esteri dal 2003 al 2007.\nDall'11 aprile 2008 \u00e8 il Ministro degli Affari Economici nel governo presieduto da Jigme Thinley."}
{"id": "729538", "revid": "1543377", "url": "https://it.wikipedia.org/wiki?curid=729538", "title": "John Cusack", "text": "Attore versatile, nel corso della sua carriera ha partecipato a oltre settanta film, sapendo variare il suo stile di recitazione dal horror al thriller, alle commedie romantiche, ai drammi familiari. \nHa partecipato a numerosi film di successo, sia di pubblico sia di critica e anche a numerose produzioni hollywoodiane. Tra i pi\u00f9 noti si ricordano: il giovane truffatore Roy nel film noir di successo \"Rischiose abitudini\", le due commedie dirette da Woody Allen: \"Ombre e nebbia\" e \"Pallottole su Broadway\", il film d'azione \"Con Air\" insieme a Nicolas Cage, la black comedy \"L'ultimo contratto\", l'ossessivo burattinaio nella commedia \"Essere John Malkovich\", l'infelice proprietario di un negozio di dischi in \"Alta fedelt\u00e0\" per il quale si aggiudica una nomination ai Golden Globe come miglior attore protagonista e una ai premi BAFTA come miglior sceneggiatura non originale, il guidatore di limousine Edward Dakota nell'horror psicologico \"Identit\u00e0\", uno dei giurati nel legal thriller \"La giuria\" con Gene Hackman e Dustin Hoffman, un padre vedovo nel dramma on the road \"Grace is Gone\", lo scrittore Mike Einslein nell'horror psicologico \"1408\" con Samuel L. Jackson, Jackson Curtis nel film catastrofico di Roland Emmerich \"2012\" con Woody Harrelson, il serial killer Robert Hansen ne \"Il cacciatore di donne\" con Nicolas Cage, e Brian Wilson nel film biografico \"Love &amp; Mercy\" con Paul Dano.\nNonostante le sue performance siano state apprezzate pi\u00f9 volte dalla critica, non ha mai ricevuto una candidatura ai Premi Oscar, motivo per cui viene definito spesso come uno degli attori pi\u00f9 sottovalutati.\nBiografia.\nCusack nasce a Evanston, nello stato dell'Illinois. \u00c8 figlio dell'attore e produttore Dick Cusack, di origini irlandesi, e di Nancy Carolan, insegnante. Quarto di cinque figli, \u00e8 fratello degli attori Joan, Ann, Bill e Susie. Frequenta le scuole elementari quando entra a far parte, del Piven Theatre Workshop di Chicago. A 12 anni ha gi\u00e0 partecipato a numerose pi\u00e8ces teatrali e al doppiaggio di alcuni spot pubblicitari. A 17 anni affianca Rob Lowe e Andrew McCarthy nella commedia romantica \"Class\" del 1983 per la regia di Lewis John Carlino. Dopo aver frequentato la Township High School si iscrisse alla New York University, abbandonandola dopo solo un semestre poich\u00e9 si era reso conto di non essere molto incline allo studio. Quindi decide di dedicarsi interamente alla recitazione.\nCarriera.\nCusack debutta nella met\u00e0 degli anni ottanta in alcuni film per teenager, come \"Sixteen Candles - Un compleanno da ricordare\" (1984) e \"Sacco a pelo a tre piazze\" (1985). Nel 1988 ha un breve cameo nel video musicale di \"Trip At The Brain\" dei Suicidal Tendencies. Nel 1989 interpreta Lloyd Dobler nel film \"Non per soldi... ma per amore\", per il quale riceve un CFCA Award come attore pi\u00f9 promettente.\nIl premio gli apre la strada a ruoli pi\u00f9 importanti, come nel noir \"Rischiose abitudini\" (1990) e nel film di satira politica \"I corridoi del potere\" (1991). Nel 1994 ottiene il ruolo di protagonista nella commedia di successo di Woody Allen \"Pallottole su Broadway\". Un successo di botteghino si rivela \"Con Air\" (1997), in cui compare insieme a Nicolas Cage, e il nero-umoristico \"L'ultimo contratto\" (1997), che nel 2000 \u00e8 giudicato dai lettori della rivista statunitense \"Total Film\" una delle migliori commedie di tutti i tempi, aggiudicandole il ventunesimo posto in classifica.\nNegli anni successivi interpreta l'ossessivo burattinaio in \"Essere John Malkovich\" (1999), l'infelice proprietario di un negozio di dischi in \"Alta Fedelt\u00e0\" (2000), il giornalista innamorato in \"Serendipity\" (2001) e il proprietario di una galleria d'arte che fa da mentore a un giovane Adolf Hitler nel film \"Max\" (2002), per la cui produzione rinuncia al suo compenso di attore. Gi\u00e0 apparso nel 1986 in un piccolo ruolo nel film \"Stand by Me - Ricordo di un'estate\", tratto da un racconto di Stephen King, Cusack torna a interpretare come protagonista un film horror tratto da un racconto di King, \"1408\" (2007), insieme a Samuel L. Jackson: il film incassa pi\u00f9 di 130 milioni di dollari.\nIn seguito ottiene il ruolo del padre vedovo nel drammatico \"Grace Is Gone\" (2007), incentrato sul tema della Guerra in Iraq, e poi dell'assassino Brand Hauser nella satira politica \"War, Inc.\" (2008), insieme alla cantante Hilary Duff e a Marisa Tomei. \u00c8 il protagonista di 2012 (2009), diretto da Roland Emmerich, e un assassino ne \"Il cacciatore di donne\" (2013) e \"Il ricatto\" (2013).\nVita privata.\nCusack, che \u00e8 nato a Evanston, una delle cittadine a nord di Chicago, \u00e8 rimasto a vivere in citt\u00e0, non trasferendosi a Los Angeles come molti suoi colleghi. Cusack \u00e8 tifoso della squadra di hockey dei Chicago Blackhawks e delle due squadre di baseball, i Chicago Cubs e i Chicago White Sox. Ha guidato la folla in una performance della canzone \"Take Me Out to the Ball Game\" nello stadio di baseball Wrigley Field. Era presente - insieme ai compagni fan dei Cub, Bill Murray, Eddie Vedder e Bonnie Hunt - durante la storica vittoria di Game Seven dei Cubs durante le World Series 2016. Cusack \u00e8 apparso in diverse partite dei Chicago Bears e ha partecipato a molte partite della Stanley Cup Finals a sostegno dei Chicago Blackhawks.\nSi \u00e8 allenato nel kickboxing con l'ex campione del kickboxing mondiale Benny Urquidez per oltre due decenni. Ha iniziato ad allenarsi con Urquidez in preparazione del suo ruolo in \"Non per soldi... ma per amore\" (1989) e detiene il livello di cintura nera di livello sei nel sistema Ukidokan Kickboxing di Urquidez. Con Urquidez ha poi pure recitato in due film, \"L'ultimo contratto\", del 1997 e \"1408\" del 2007\nNel marzo 2008, fuori dalla casa di Cusack a Malib\u00f9, in California, la polizia ha arrestato per stalking Emily Leatherman, una donna che aveva gi\u00e0 ricevuto nel 2006 una diffida ad avvicinarsi all'attore. Il 10 ottobre 2008 la Leatherman ha dichiarato il \"Nolo contendere\" (una sorta di patteggiamento senza ammissione di colpa) venendo condannata a cinque anni di libert\u00e0 vigilata, con consulenza psichiatrica obbligatoria, e le \u00e8 stato ordinato di stare lontano da Cusack, dalla sua casa e dai suoi interessi per i successivi dieci anni.\nCusack \u00e8 scapolo ed \u00e8 sempre stato molto riservato riguardo alla propria vita sentimentale. Quando nel 2009 gli \u00e8 stato chiesto perch\u00e9 non si fosse mai sposato, ha risposto: \"la societ\u00e0 non mi dice cosa fare\".\nNel novembre 2017 si \u00e8 iscritto ai Socialisti Democratici d'America.\nRiconoscimenti.\nGolden Globe [Nominee] (2001)\nBest Performance by an Actor in a Motion Picture - Comedy or Musical\nHigh Fidelity (2000)\nBAFTA Film Award [Nominee] (2001)\nBest Screenplay - Adapted\nHigh Fidelity (2000)\nFelix [Nominee] (2018)\nBest Original Screenplay\nGrosse Pointe Blank (1997)\nFelix [Nominee] (2010)\nBest Actor\nSay Anything... (1989)\nSaturn Award [Nominee] (2008)\nBest Actor\n1408 (2007)\nAmerican Comedy Award [Nominee] (2001)\nFunniest Actor in a Motion Picture (Leading Role)\nHigh Fidelity (2000)\nACCA [Nominee] (1999)\nBest Cast Ensemble\nBeing John Malkovich (1999)\nACCA [Nominee] (1994)\nBest Cast Ensemble\nBullets Over Broadway (1994)\nBlockbuster Entertainment Award [Winner] (1998)\nFavorite Supporting Actor - Action/Adventure\nCon Air (1997)\nCanadian Screen Award [Winner] (2015)\nPerformance by an Actor in a Supporting Role\nMaps to the Stars (2014)\nCommitment to Chicago Award [Winner] (2000)\nMost Promising Actor\nSay Anything... (1989)\nChlotrudis Awards\nChlotrudis Award [Nominee] (1998)\nBest Screenplay\nGrosse Pointe Blank (1997)\nEmpire Award [Nominee] (2001)\nBest Actor\nHigh Fidelity (2000)\nIndependent Spirit Award [Nominee] (2000)\nBest Male Lead\nBeing John Malkovich (1999)\nFright Meter Award [Nominee] (2012)\nBest Actor\nThe Raven (2012)\nFright Meter Award [Winner] (2007)\nBest Actor\n1408 (2007)\nALFS Award [Nominee] (2001)\nActor of the Year\nBeing John Malkovich (1999)\nOFTA Film Award [Nominee] (1998)\nBest Comedy/Musical Actor\nGrosse Pointe Blank (1997)\nSpecial Achievement Award [Winner] (1999)\nOutstanding Motion Picture Ensemble\nThe Thin Red Line (1998)\nActor [Nominee] (2014)\nOutstanding Performance by a Cast in a Motion Picture\nThe Butler (2013)\nActor [Nominee] (2000)\nOutstanding Performance by a Cast in a Theatrical Motion Picture\nBeing John Malkovich (1999)\nTeen Choice Award [Nominee] (2010)\nChoice Movie Actor: Sci-Fi\n2012 (2009)\nTeen Choice Award [Nominee] (2000)\nFilm - Choice Hissy Fit\nHigh Fidelity (2000)\nUSC Scripter Award [Nominee] (2001)\nHigh Fidelity (2000)\nStar on the Walk of Fame [Winner] (2012)\nMotion Picture\nOn April 24, 2012. At 6644 Hollywood Blvd.\nWGA Award (Screen) [Nominee] (2001)\nBest Screenplay Based on Material Previously Produced or Published\nHigh Fidelity (2000)\nDoppiatori italiani.\nNelle versioni in italiano delle opere in cui ha recitato, John Cusack \u00e8 stato doppiato da:\nCome doppiatore \u00e8 stato sostituito da:"}
{"id": "729539", "revid": "599013", "url": "https://it.wikipedia.org/wiki?curid=729539", "title": "Slo", "text": ""}
{"id": "729541", "revid": "729019", "url": "https://it.wikipedia.org/wiki?curid=729541", "title": "Jim Bowie", "text": "Fu un massone, un pioniere e soldato del XIX secolo che ha avuto una parte importante nella rivoluzione texana e fu ucciso nella battaglia di Alamo. Nacque nel Kentucky, e trascorse la maggior parte della sua vita in Louisiana prima di trasferirsi in Texas ed unirsi alla rivoluzione.\nBowie \u00e8 conosciuto anche per il tipo di coltello portato, che fu noto come \"Bowie Knife\". Le storie del suo spirito di frontiera, lo hanno reso uno dei pi\u00f9 interessanti eroi popolari della storia del Texas.\nBiografia.\nOrigini e formazione.\nIl nonno di Jim Bowie, chiamato anche James, arriv\u00f2 nelle colonie inglesi nel 1742. Nel 1745 spos\u00f2 Sarah Whitehead e si trasfer\u00ec nello stato della Georgia. Ebbero un figlio che chiamarono Rezin, dal nome del re biblico degli Aramei. Rezin combatt\u00e9 nella Rivoluzione Americana. Durante la rivoluzione, Rezin spos\u00f2 Elve Jones nel 1782 e da lei ebbe dieci figli. Lasciarono la Georgia diretti all'attuale Tennessee. L'8 settembre 1793 nacque Rezin Bowie Junior. Rezin Senior emigr\u00f2 con la sua famiglia nel Kentucky dove nacque James Bowie intorno al 10 aprile 1796. Altri due figli, Stephen e Luca, vennero al mondo l'anno successivo.\nPur essendo nato nel Kentucky, Bowie trascorse la maggior parte della sua infanzia in Louisiana, nella parrocchia attualmente conosciuta come Catahoula Parish. Durante la sua giovinezza, il ragazzo si dedic\u00f2 alla caccia ed alla pesca e leggende popolari tramandano fosse capace di catturare con il laccio gli alligatori, di addomesticare i cavalli selvaggi e di catturare gli orsi. Nel 1803 Rezin Sr. and\u00f2 a vivere con la sua famiglia a St. Landry Parish, in Louisiana.\nLe esperienze militari e lo schiavismo.\nI due fratelli James e Rezin Jr. si impegnarono nella compagnia della milizia nazionale della Luisiana del Col. Colman Martin per combattere i soldati del Regno Unito a New Orleans. James e suo fratello arrivarono troppo tardi, la battaglia era gi\u00e0 finita. Il trattato di Gand concluse ufficialmente la guerra del 1812. Rezin spos\u00f2 Margaret F. Neville nel 1814 e la coppia ebbe 5 figli. Loro padre, Rezin Bowie Sr., mor\u00ec nel 1821. Rezin sarebbe morto il 17 gennaio 1841.\nDopo la guerra, Bowie e suo fratello si diressero verso la costa del Texas e si incontrarono con il pirata francese Jean Lafitte per comprare e vendere schiavi illegalmente. Il governo statunitense aveva trasformato in legge nel 1808 il bando all'importazione degli schiavi negli Stati Uniti. James e Rezin Jr. si arricchirono grazie alle numerose attivit\u00e0 commerciali cui si dedicarono, accumulando $65,000, una somma considerevole a quel tempo. Dopo aver concluso l'attivit\u00e0 di importazione illegale di schiavi, Bowie si diede alla altrettanto illegale speculazione terriera. Si stabil\u00ec a Rapides Parish (Louisiana) nel 1814.\nLe avventure e la fama.\nDurante il periodo precedente la Rivoluzione Texana, Bowie visse innumerevoli tipi di avventure, inclusa la sua famosa ricerca delle miniere argentifere di San Saba (Texas), ricerca che si concluse in modo infruttuoso. In questo periodo partecip\u00f2 a molte battaglie distinguendosi per il suo ardente temperamento. Rezin Bowie gli fece dono della versione arcaica di quello che Jim modifico' dando vita al leggendario \"Bowie Knife\", un grosso coltello, lungo circa ventiquattro centimetri e largo quattro.\nLa prima manifestazione pubblica di coraggio, divenuta famosa, fu durante una rissa vicino a Natchez (Mississippi), il c.d. \"Sandbar Fight\", dove alcune persone morirono e lui stesso rimase ferito. Questa rissa, fu originata da un duello tra Samuel Levi Wells II e Dott. Thomas Maddox. I due uomini si spararono l'un l'altro senza colpirsi. Uno spettatore, Alexander Crain, colp\u00ec un altro spettatore, Samuel Cuny. Bowie allora spar\u00f2 a Crain ma lo manc\u00f2. Un banchiere del luogo, Norris Wright spar\u00f2 colpendo Bowie nella parte bassa del petto. Si narra che Bowie, ignorando la ferita, abbia rincorso Wright con il suo famoso coltello. Durante la schermaglia, molte persone attaccarono Bowie con i loro coltelli, ma Bowie, con la sua lunga lama, li colp\u00ec a sua volta. Fu qui che si guadagn\u00f2 la sua reputazione di gran combattente col pugnale e il suo lungo coltello divenne famoso come formidabile arma. Uomini di tutto il Texas cominciarono a commissionare ai fabbri di realizzare per loro coltelli come quello di Bowie.\nLa partecipazione alla rivoluzione texana e la morte.\nNel 1830 Bowie spos\u00f2 Ursula de Veramendi (figlia del Vice Governatore delle province del Coahuila e Texas) e nel 1831 si stabil\u00ec a San Antonio diventando cittadino messicano. Nel settembre 1833, mentre Bowie, sofferente di febbre gialla era lontano, a Natchez, Ursula Bowie e la loro figlia (oltre agli stessi genitori) morirono durante una epidemia di colera nella fazenda dei Veramendi a Monclova, dove lo stesso Bowie aveva inviato moglie (incinta del secondo figlio) e figlia proprio per allontanarle dal pericolo dell'epidemia che stava infuriando nel Texas. Dopo questo fatto, si narra che Bowie si diede all'alcool.\nAmico di Sam Houston, Moses e Stephen Austin, Erasmo Seguin, Juan Seguin e altri leader dell'indipendentismo texano, dopo l'abrogazione da parte di Santa Anna, nel 1835, della Costituzione democratica messicana approvata nel 1824 e l'inizio della persecuzione nei confronti dei coloni anglo-americani, Bowie si un\u00ec alla causa indipendentista a Gonzales, guidando i Texani a Conception (28/10/1835), alla battaglia di Grass Fight (26/11/1835) e, ucciso in combattimento Benjamin Rush Milam, alla conquista di Bejar (5-9/12/1835), insieme al quasi altrettanto famoso Erastus \"Deaf\" Smith. Subentr\u00f2, quindi, al col. James L. Neill come comandante della missione / fortezza di San Antonio a Bejar, presidiata da volontari, ma l'arrivo di truppe regolari texane al comando del maggiore William B. Travis (nel frattempo nominato colonnello) innesc\u00f2 un dissidio tra i due \"co-comandanti\" fino a quando, debilitato per la malattia, lo stesso Bowie ordin\u00f2 ai suoi di obbedire agli ordini di Travis. Al tempo in cui fu ucciso nella Battaglia di Alamo all'et\u00e0 di 39 anni, Bowie era ammalato in stadio avanzato di tubercolosi.\nNella cultura di massa.\nCinema.\nIl personaggio di Jim Bowie venne ripreso in numerosi film che raccontano la fine di Alamo. Il primo fra tutti \u00e8 stato, nel 1915, \"Sotto l'unghia dei tiranni\", diretto da Christy Cabanne, dove il personaggio di Bowie \u00e8 interpretato da Alfred Paget.\nNel 1937, la piccola casa di produzione Republic Pictures, specializzata in western, produsse \"The Painted Stallion\", dove appare il personaggio di Bowie, che fu interpretato da Hal Taliaferro.\nI suoi duelli sono rappresentati ne \"L'amante di ferro\", titolo originale americano \"The Iron Mistress\" del 1952 di Gordon Douglas con Alan Ladd nel ruolo di Jim Bowie. Nel 1955 il personaggio di James Bowie fu interpretato da Sterling Hayden nel film \"Alamo\" (\"The Last Command\"), diretto da Frank Lloyd.\nNel film \"La battaglia di Alamo\" del 1960 diretto da John Wayne, il personaggio di Jim Bowie \u00e8 interpretato da Richard Widmark; nel 1987, nel film-TV \"\" diretto da Burt Kennedy, il ruolo di Jim Bowie fu interpretato da James Arness; infine, nel 2004, Bowie viene interpretato dall'attore Jason Patric nel film \"Alamo - Gli ultimi eroi\", diretto da John Lee Hancock.\nMusica.\nIl cantante rock David Bowie prese il cognome di Jim Bowie come nome d'arte, per esprimere il suo amore per la cultura statunitense. Fu ispirato dal film La battaglia di Alamo del 1960, dove Jim Bowie \u00e8 interpretato da Richard Widmark."}
{"id": "729543", "revid": "599013", "url": "https://it.wikipedia.org/wiki?curid=729543", "title": "Slv", "text": ""}
{"id": "729545", "revid": "599013", "url": "https://it.wikipedia.org/wiki?curid=729545", "title": "Sog", "text": ""}
{"id": "729553", "revid": "599013", "url": "https://it.wikipedia.org/wiki?curid=729553", "title": "Wen", "text": ""}
{"id": "729554", "revid": "561713", "url": "https://it.wikipedia.org/wiki?curid=729554", "title": "Multipurpose Laboratory Module", "text": "Il Multipurpose Laboratory Module (MLM), chiamato anche in russo Nauka, \u00e8 un componente della Stazione Spaziale Internazionale sviluppato dalla Agenzia Spaziale Russa per rimpiazzare l'Universal Docking Module. Nell'agosto del 2004 l'agenzia russa decise di costruire il modulo MLM utilizzando una versione modificata dal Khrunichev Functional Cargo Block (FGB-2). La costruzione di questo modulo era ferma al 70% fin dalla fine degli anni '90. L'FGB-2 inizialmente era una copia di riserva del modulo Zarja e fin dal 1997 venne pianificato il suo utilizzo come Universal Docking Module (UDM). La Russian Federal Space Agency ha affermato che il modulo sar\u00e0 spedito in orbita da un razzo Proton.\nIl lancio, dopo numerosi rinvii nel corso degli anni, venne pianificato per il 25 aprile 2014; l'aggancio alla Stazione Spaziale sarebbe avvenuto il 4 maggio seguente. Quattro mesi prima, tuttavia, fu posticipata a non prima del 2015 dalla stessa Agenzia Spaziale Russa, poi al febbraio 2017, successivamente al dicembre 2017 e infine per giugno 2020. Il lancio \u00e8 infine avvenuto con successo il 21 luglio 2021. Inizialmente si era valutata la possibilit\u00e0 di utilizzare un modulo alternativo sviluppato dalla RKK Energia e basato sul Commercial Enterprise Module, la proposta infine venne rifiutata.\nIl modulo MLM verr\u00e0 utilizzato per gli esperimenti, come cargo e per consentire l'aggancio temporaneo di navette. Inoltre il modulo servir\u00e0 come zona di lavoro per l'equipaggio. Il modulo MLM sar\u00e0 equipaggiato con propulsori per il controllo dell\u2019assetto che serviranno da backup a quelli di Zvezda. Si aggancer\u00e0 al portello di Nadir del modulo Zvezda ed andr\u00e0 quindi a sostituire il \"Pirs\"; insieme al modulo verr\u00e0 portato in orbita il braccio robot europeo (ERA) per un suo montaggio successivo."}
{"id": "729557", "revid": "1632387", "url": "https://it.wikipedia.org/wiki?curid=729557", "title": "Foetus", "text": "Foetus, anche conosciuto come Foetus Under Glass, You've Got Foetus on Your Breath, Scraping Foetus off the Wheel e Foetus Interruptus, \u00e8 il progetto principale del pioniere della musica industrial J. G. Thirlwell. Un progetto che ha continuamente variato sia nel nome sia nella musica. Tutte le uscite fino al 1995 hanno nomi diversi. Dopo il 1995 divenne semplicemente Foetus, con l'eccezione di \"The Foetus Symphony Orchestra\" (che include altri partecipanti), nel 1997.\nDiscografia.\nIn piccolo, il nome con cui \u00e8 accreditato."}
{"id": "729558", "revid": "339392", "url": "https://it.wikipedia.org/wiki?curid=729558", "title": "Russian Federal Space Agency", "text": ""}
{"id": "729559", "revid": "599013", "url": "https://it.wikipedia.org/wiki?curid=729559", "title": "Nso", "text": ""}
{"id": "729562", "revid": "2077074", "url": "https://it.wikipedia.org/wiki?curid=729562", "title": "La Vestale (Spontini)", "text": "La Vestale \u00e8 una \"trag\u00e9die-lyrique\" in tre atti di Gaspare Spontini su libretto in lingua francese di Victor-Joseph-\u00c9tienne de Jouy.\nLa prima rappresentazione avvenne con successo all'\"Acad\u00e9mie imp\u00e9riale de Musique\" di Parigi il 15 dicembre 1807 con Fran\u00e7ois Lays.\nViene considerata il capolavoro di Spontini, per la possente ispirazione drammatica, la finezza della parte strumentale, la stretta aderenza tra valori musicali, psicologia dei personaggi ed azione scenica.\nSinopsi.\nAtto I.\nLicinio, appena tornato da una fortunata campagna militare contro i Galli, dichiara all'amico Cinna che \u00e8 innamorato di Giulia. La giovane, tuttavia, \u00e8 destinata a diventare Vestale, ed esprime il suo dolore alla Gran Sacerdotessa, che per\u00f2 la esorta a continuare i servigi come serva della dea. Durante la celebrazione del trionfo, Licinio e Giulia si incontrano, e si danno appuntamento per la sera al tempio.\nAtto II.\n\u00c8 notte, e dal tempio giungono le preghiere delle vestali e della Sacerdotessa, che onorano e benedicono il sacro fuoco di Vesta (\"Foco divino, alma del mondo\"). Mentre Giulia riflette angosciosamente al tempio (\"Tu che invoco con orrore\"), Licinio la raggiunge e si scambiano promesse d'amore. Improvvisamente il sacro fuoco di Vesta si spegne, e Cinna riesce a far fuggire Licinio. Arrivano i sacerdoti e le vestali, e capiscono che il fuoco si \u00e8 spento per colpa di Giulia. Il Gran Sacerdote appare e chiede alla giovane chi fosse l'uomo con lei. Giulia, non volendo rivelare chi era con lui (\"O Nume tutelar degli infelici\"), viene condannata al supplizio di essere murata viva.\nAtto III.\nIl giorno dopo, Licinio \u00e8 sconvolto per la condanna di Giulia (\"Ohim\u00e8, quale apparato\"), e decide con l'amico Cinna ed altri suoi fedeli di far cessare il rito e di salvare Giulia. Intanto, la ragazza viene condotta nella tomba. Lei mestamente saluta le sorelle, e ricorda il suo triste amore con Licinio, che vorrebbe ancora rivedere (\"Caro oggetto, il di cui nome\"). Mentre Giulia si appresta al supplizio, entrano Licinio, Cinna e gli armati per porre fine al rito macabro, quando improvvisamente un fulmine cade dal cielo, squarcia il velo da vestale di Giulia, e riaccende il fuoco sacro. Il gran sacerdote interpreta l'avvenimento come uno scioglimento dai voti proferiti dalla giovane e come rappacificamento con la divinit\u00e0, e tutto culmina nel tripudio generale. Giulia e Licinio sono ora liberi di amarsi.\nStruttura musicale.\nLa seguente ripartizione fa riferimento alla traduzione italiana del libretto"}
{"id": "729564", "revid": "336556", "url": "https://it.wikipedia.org/wiki?curid=729564", "title": "Dave Chappelle", "text": "Biografia.\nDave Chappelle nasce a Washington D.C.. Fin da subito mostra una vena comica ispirata a Richard Pryor. A 14 anni va ad Harlem dove studia recitazione. Dopo che i genitori si separano, resta a Washington, dove si diploma nel 1991 in Arti Teatrali.\nCarriera.\nSi trasferisce a New York City per inseguire il suo sogno di diventare un comico, e fin dall'et\u00e0 di 19 anni si fa conoscere all'interno della scena newyorkese. In questi stessi anni partecipa a numerosi film come attore, apparendo anche in \"\" nel 1993. Tre anni pi\u00f9 tardi, nel 1996, interpreta il personaggio Reggie Wharrington nel film \"Il Professore Matto\". Nel 1997 \u00e8 un detenuto nel film \"Con Air\", con protagonista Nicolas Cage. Nel 1998 firma la sceneggiatura e recita come protagonista nel film Half Baked, diventato un cult del genere degli \"stoner\" film, cio\u00e8 i film che ruotano intorno all'uso di Marijuana. \nPer tutti gli anni '90 continua a crescere la sua reputazione come stand-up comedian, e nel 2000 rilascia il suo primo spettacolo da un'ora per la HBO, chiamato \"Dave Chappelle: Killin' Them Softly.\" Nel 2003 debutta su Comedy Central lo Chappelle's Show, una serie tv creata da Chappelle e formata da sketch comici scritti e interpretati da lui e dal suo collaboratore di fiducia, Neal Brennan. Lo show ha un successo enorme negli Stati Uniti ma viene interrotto durante la terza stagione per problemi personali dello stesso Dave, che decide di partire improvvisamente per il Sudafrica rinunciando a un contratto da 50 milioni di dollari\nDal 2006 al 2012 Chappelle continua ad apparire occasionalmente nei club statunitensi con i suoi pezzi di stand-up comedy e sporadicamente in televisione, tenendosi comunque lontano dai riflettori. Dall'Agosto 2013 torna a esibirsi in tour nazionali come comico, riacquistando la fama di uno dei pi\u00f9 bravi comici americani. Nel 2016 firma un contratto con Netflix per il rilascio di diversi spettacoli. L'azienda rilascia cinque dei suoi \"specials\", e Chappelle ricever\u00e0 tre Grammy Award al miglior Comedy Album consecutivi, nel 2018, 2019 e 2020.\nIl 27 Ottobre 2019 Dave Chappelle ha ricevuto il prestigioso Mark Twain Prize for American Humor in una cerimonia al Kennedy Center di Washington a cui hanno assistito numerose star.\nInfluenze.\nAfferma di essere estremamente influenzato da Richard Pryor, Eddie Murphy e Chris Rock. Di Pryor ha sostenuto che \u00e8 stato in grado di stabilire un precedente, non solo come comico, ma soprattutto come uomo, per via della sua capacit\u00e0 di aprirsi onestamente davanti a un pubblico. Curiosa \u00e8 poi l\u2019influenza riconosciuta al personaggio della Warner Bros. Bugs Bunny, che lo ha portato ad affermare che la sua prima vera influenza in ambito comico \u00e8 venuta da un coniglio.\nVita privata.\n\u00c8 sposato con Elaine (di origini filippine), ha un figlio di nome Suyliman e una figlia di nome Sanaa. \u00c8 un patito dello skateboard, che pratica spesso quando \u00e8 libero da impegni.\nNel 1998, Chappelle si \u00e8 convertito all'Islam, affermando di voler seguire una retta via grazie alla religione islamica."}
{"id": "729565", "revid": "251174", "url": "https://it.wikipedia.org/wiki?curid=729565", "title": "Sitemap", "text": "Una sitemap, o site map, o semplicemente mappa, \u00e8 una pagina Web che elenca gerarchicamente tutte le pagine di un sito web. Nata per facilitare la navigazione dell'utente all'interno del sito, ha poi avuto una notevole importanza nell'attivit\u00e0 di scansione della Rete da parte dei \"crawler\" dei motori di ricerca.\nSitemap XML.\nCos\u00ec come la semplice sitemap anche la Sitemap XML \u00e8 una lista di link. Introdotta da Google con il servizio Google Sitemaps, e poi utilizzata anche da Yahoo! e MSN, permette ai webmaster di menzionare all'interno di un file XML, e non solo, tutti gli URL delle pagine di un determinato sito web che si desidera sottoporre al motore di ricerca.\nIn questo modo anche i siti dinamici possono fornire URL corretti permettendo una indicizzazione pi\u00f9 intelligente.\nIl protocollo \u00e8 regolamentato dalla Attribution-ShareAlike Creative Commons License che ne ha reso possibile l'uso anche ad altri motori di ricerca.\nQuali sono i vantaggi di una sitemap?\nPer far \"vedere\" il sito web ai motori di ricerca si usa spesso la costruzione di link. Cio\u00e8, sono dei riferimenti ad altre pagine che reindirizzano l\u2019utente al sito web. Quando una pagina non ha link in entrata, pu\u00f2 passare inosservata al bot.\nQuindi, \u00e8 utile indicare a Google da cosa \u00e8 composta la sitemap, questo render\u00e0 il lavoro del motore di ricerca molto pi\u00f9 facile ed immediato. Inoltre, ogni link fa vedere le date dell\u2019aggiornamento del contenuto. Questo far\u00e0 si che tutte le pagine verranno riletti dal crawler. Google predilige i siti web che aiutano il bot nella lettura, questa \u00e8 una pratica consigliata e premiata dal motore di ricerca.\nEsempi.\nEcco un esempio:\n&lt;?xml version=\"1.0\" encoding=\"UTF-8\"?&gt;\n&lt;urlset xmlns=\"http://www.sitemaps.org/schemas/sitemap/0.9\"&gt;\n &lt;url&gt;\n &lt;loc&gt;http://www.esempio.it&lt;/loc&gt;\n &lt;lastmod&gt;2012-01-23&lt;/lastmod&gt;\n &lt;changefreq&gt;weekly&lt;/changefreq&gt;\n &lt;priority&gt;1&lt;/priority&gt;\n &lt;/url&gt;\n &lt;url&gt;\n &lt;loc&gt;http://www.esempio.it?id=7&lt;/loc&gt;\n &lt;lastmod&gt;2012-01-23&lt;/lastmod&gt;\n &lt;changefreq&gt;monthly&lt;/changefreq&gt;\n &lt;priority&gt;0.8&lt;/priority&gt;\n &lt;/url&gt;\n &lt;url&gt;\n &lt;loc&gt;http://www.esempio.it?id=9&lt;/loc&gt;\n &lt;lastmod&gt;2012-01-23&lt;/lastmod&gt;\n &lt;changefreq&gt;monthly&lt;/changefreq&gt;\n &lt;priority&gt;0.5&lt;/priority&gt;\n &lt;/url&gt;\n&lt;/urlset&gt;"}
{"id": "729571", "revid": "438678", "url": "https://it.wikipedia.org/wiki?curid=729571", "title": "Reato associativo", "text": "Reato associativo nel diritto italiano pu\u00f2 riferirsi a:"}
{"id": "729575", "revid": "400694", "url": "https://it.wikipedia.org/wiki?curid=729575", "title": "Suk", "text": ""}
{"id": "729576", "revid": "400694", "url": "https://it.wikipedia.org/wiki?curid=729576", "title": "SUK", "text": ""}
{"id": "729580", "revid": "74801", "url": "https://it.wikipedia.org/wiki?curid=729580", "title": "Smedjebacken (comune)", "text": "Smedjebacken \u00e8 un comune svedese di abitanti, situato nella contea di Dalarna. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "729581", "revid": "1915518", "url": "https://it.wikipedia.org/wiki?curid=729581", "title": "European Robotic Arm", "text": "Lo European Robotic Arm (ERA) \u00e8 un braccio robot sviluppato dall'ESA per essere montato sul segmento russo della Stazione Spaziale Internazionale.\nPrincipali caratteristiche.\nIl braccio robot sviluppato dall'ESA \u00e8 dotato di alcune caratteristiche interessanti come la capacit\u00e0 di eseguire in modo automatico o semiautomatico alcune mansioni ripetitive. Il robot inoltre ha la capacit\u00e0 di spostarsi attorno alla stazione in modo automatico. I compiti specificamente progettati per il braccio includono:\nLa Stazione Spaziale Internazionale \u00e8 gi\u00e0 dotata di un braccio robot, il Canadarm2, tuttavia, a causa di un differente tipo di base di ancoraggio e di aggancio dei carichi utili, il braccio robot non pu\u00f2 essere utilizzato nella sezione russa della ISS. \nSviluppato per l'Agenzia Spaziale Europea (ESA), da aziende olandesi come prime appaltatrici e con subappalti in otto nazioni, il robot sar\u00e0 lanciato da un razzo Proton e sar\u00e0 montato dall'equipaggio dell'ISS. L\"ERA\" verr\u00e0 collegato al modulo Multipurpose Laboratory Module (MLM). Il modulo russo servir\u00e0 come base per l\"ERA\" durante le operazioni del braccio robot.\nControllo di ERA.\nGli astronauti potranno controllare ERA sia dall'esterno che dall'interno della Stazione Spaziale Internazionale.\nIl controllo da dentro la stazione spaziale (Intra Vehicular Activity-Man Machine Interface (IVA-MMI)) avviene attraverso un laptop che mostra un modello dell'ERA e lo spazio circostante.\nIl controllo dall'esterno della stazione spaziale (Extra Vehicular Activity-Man Machine Interface (EVA-MMI)) sfrutta una interfaccia specificamente progettata per l'uso con una tuta spaziale\nComponenti del braccio.\nIl braccio \u00e8 composto da:"}
{"id": "729585", "revid": "119677024", "url": "https://it.wikipedia.org/wiki?curid=729585", "title": "Lotus Esprit", "text": "La Lotus Esprit \u00e8 una coup\u00e9 prodotta dalla Lotus Cars dal 1976 al 2004 in 24 diverse varianti e 10675 esemplari (5829 dette \"Giugiaro\" e 4846 \"Stevens\").\nLa genesi.\nLe origini del modello risalgono alla show-car \"Silver Car\" su base Lotus Europa disegnata da Giorgio Giugiaro per il Salone di Torino del 1972.\nIl 1\u00b0 prototipo in vetroresina (materiale mai usato da Giugiaro) siglato M70 fu curato a Torino da alcuni tecnici inglesi tra cui Oliver Winterbottom (progettista della Elite), Mike Kimberley (in futuro capo ingegnere e direttore della casa) e Colin Chapman.\nUn modello in scala fu spedito alla galleria del vento del MIRA (Motor Industry Research Association) per modifiche aerodinamiche.\nIl 2\u00b0 prototipo fu completato nel 1973, dotato di un motore 2 litri 16V in lega d'alluminio, di 140 CV, gi\u00e0 usato dalla Jensen-Healey, primo progettato all'interno della casa da Tony Rudd (ex BRM). Per essere montato sulla Esprit fu migliorato nella lubrificazione e nella riduzione delle emissioni.\nIl cambio era quello dalla Citroen SM, collegato alla sua leva grazie ad un'asta per la selezione e un cavo per il movimento. Questo componente si dimostr\u00f2 complesso e \"infrangeva ogni legge d'ingegneria\" secondo gli uomini della marca, tuttavia funzion\u00f2.\nLa Lotus s'impegn\u00f2 perch\u00e9 la vettura fosse pronta per il Natale 1974. Colin Spooner si dedic\u00f2 al telaio e alla carrozzeria, il fratello Brian al cambio, Tony Rudd al telaio e alle sospensioni supervisionando il progetto affinch\u00e9 la vettura fosse pronta per questa data e Colin Chapman la potesse guidare dopo i test invernali del 1975.\nLa S1 e la S2.\nQuando fu presentata la Esprit S1 al Salone dell'automobile di Parigi nell'ottobre 1975 una testata specializzata inglese scrisse che \"fu presentata la pi\u00f9 eccitante e stimolante vettura sportiva inglese dai tempi della Jaguar E-Type.\"\nLa versione definitiva aveva una carrozzeria a guscio in vetroresina supportata da un telaio a trave centrale traliccio posteriore. La conformazione della carrozzeria consentiva alla Esprit di toccare i 210\u00a0km/h. Il motore era un 4 cilindri in linea di 1975 cm\u00b3 bialbero a 16V capace di 157 CV a 6850 giri/min e 19 kgm di coppia a 4800 giri/min alimentato da 2 carburatori doppio corpo Dell'Orto montato in posizione posteriore-centrale. Il cambio era a 5 marce e la trazione posteriore. L'avantreno riprendeva lo schema delle sospensioni della Opel Ascona a doppi bracci oscillanti. Al posteriore i bracci oscillanti inferiori erano gli stessi semiassi uniti ad un braccio di spinta scatolato. Dei 4 dischi freno, i posteriori erano \"inboard.\" All'interno la plancia raggruppava tutti gli strumenti, il volante era in plastica a 2 razze e l'aerazione dell'abitacolo insufficiente cos\u00ec come la visibilit\u00e0 posteriore.\nNonostante tutto la vettura fu subito un successo.\nNella seconda serie del 1978 chiamata S2 fu ottimizzato il funzionamento del motore riducendo i consumi. Furono inoltre sostituiti i cerchi Wolprace con degli Speedline, la strumentazione imprecisa Veglia con quella Smith, installati i fari posteriori della Rover SD1, venne aggiunto uno spoiler e migliorata la qualit\u00e0 costruttiva generale. Nel 1978 venne lanciata la versione speciale per celebrare la vittoria del campionato mondiale di F1, caratterizzata dalla livrea nera con adesivi e scritte \"World Champion\" dorate lungo le fiancate; in stile John Player Special, storico sponsor della Lotus F1.\nLa Esprit Turbo.\nPer una versione supersportiva venne pensato inizialmente un v8 per l'ampio spazio nel vano motore. A questa soluzione (adottata poi in seguito) si oppose il responsabile dei motoristi Graham Akin in favore di un motore 4 cilindri sovralimentato, soprattutto per ragioni di costi.\nDai vertici della casa si prefer\u00ec la seconda soluzione, anche vista l'esperienza della casa nell'adozione del turbocompressore.\nNel 1980 la \"Turbo\" venne lanciata inizialmente con livrea ESSEX come la vettura di F1 Lotus 81 e solo nel 1981 come Esprit Turbo \"normale\".\nNello stesso anno debutt\u00f2 il motore \"912\" sulla versione aspirata: la cilindrata aument\u00f2 a 2174 cc, la potenza crebbe del 35% (da 157 a 213 CV) e la coppia del 43% (da 19 a 28 Kgm); le sospensioni anteriori furono ridisegnate e le posteriori migliorate. Il telaio fu reso pi\u00f9 rigido del 50% e zincato.\nStrip adesive, spoiler e cerchi dorati distinguevano la Turbo dalla S2. La Esprit Turbo divenne subito un'auto apprezzata per le eccezionali doti di maneggevolezza e di scatto, superiori rispetto alle concorrenti Ferrari e Porsche, nonostante la cilindrata inferiore.\nNel 1980 fu lanciata la S2,2 aspirata, con telaio della S2 e motore di 2,2 litri come la turbo. A inizio 1981 entr\u00f2 in produzione la S3, col telaio pi\u00f9 rigido e le sospensioni della turbo.\nSulla gamma Esprit fu aumentata la qualit\u00e0 degli assemblaggi dal 1976 al 1981.\nIl telaio e parti di questa vettura furono utilizzate dal proprietario della Lotus, Colin Chapman al momento della revisione del progetto De Lorean DMC-12 a cui era stato chiamato.\nLa Esprit X180 e S4.\nNel 1986 un sostanzioso restyling (detto X180 all'interno della fabbrica) ad opera di Peter Stevens interess\u00f2 la coda (completamente ridisegnata, con l'introduzione di due pinne dorsali ed il cofano motore piatto al posto del portellone), i paraurti e gli interni. Due le versioni disponibili: \"Esprit SE\" (2174\u00a0cm\u00b3, 180 CV) ed \"Esprit Turbo SE\" (Special Equipment 2174\u00a0cm\u00b3, 264 CV). La SE fu l'ultima Esprit aspirata disponibile. In questa serie venne sostituito il cambio derivato dalla Citroen SM con uno derivato dalla Renault 25. Usc\u00ec anche una versione speciale dedicata a Jim Clark caratterizzata dal colore verde inglese con cerchi e dettagli gialli. Nel 1988 usc\u00ec un'edizione limitata bianco perlato per il quarantennale della Lotus. Nel 1990 La Esprit esord\u00ec nel campionato USA SCCA in versione X180R (Racing) da 350 CV con cui la Lotus otterr\u00e0 un 2\u00ba posto assoluto a fine stagione. \nNel 1992 la gamma venne arricchita dal servosterzo di serie e dalla \"Turbo 2.0\" (1975\u00a0cm\u00b3, 243 CV), al British Motor Show venne svelata la Esprit Sport 300, derivata dalle corse dotata di 300 CV, mentre nel 1993 venne introdotta la S4 in versione \"Turbo 2.2 Sport 300\", con motore potenziato di 2,2 litri e 305 CV. Nello stesso anno 2 Sport 300 presero parte alla 24 Ore di Le Mans. L'anno successivo venne il momento della S4s con 300 CV, ala posteriore, cerchi OZ e passaruota maggiorati.\nLa V8.\nNel 1996 al Salone di Ginevra arriv\u00f2 il momento della \"Esprit V8\", spinta da un nuovo V8 32V biturbo Garrett dT25i 3506\u00a0cm\u00b3 da 350 CV e della Esprit GT3 2.0 Turbo da 240 CV come modello base. Nel 1997 si ampli\u00f2 la gamma con le versioni V8 GT e V8 SE.\nNel 1998 fu esposta al Birmingham Motor Show la \"Esprit Sport 350\" in 54 esemplari. Si differenziava dalle versioni precedenti per la presenza di un alettone in fibra di carbonio sul cofano posteriore. Per rendere la vettura pi\u00f9 leggera furono montati speciali cerchi in magnesio e fu alleggerito il telaio, risparmiando 80\u00a0kg sulla Esprit base. L'impianto frenante aveva dischi di 320 millimetri con pinze AP Racing di colore blu. Grazie ad essi la vettura pass\u00f2 da 0 a 60\u00a0km/h in 3,2 secondi.\nNel 1999 a causa delle nuove normative delle emissioni uscirono di scena le versioni GT3, segnando la fine delle Esprit 4 cilindri; l'anno dopo la produzione tocc\u00f2 le 10.000 unit\u00e0.\nRussell Carr esegu\u00ec un ultimo restyling nel 2001 con luci posteriori stile Elise e alettone tipo Sport 300; questa versione, col v8 da 349 CV, fu l'ultima \"Esprit\", per un totale di 10.675 esemplari costruiti.\nAttivit\u00e0 sportiva.\nNel 1995 la Lotus, dopo aver abbandonato il Campionato Mondiale di Formula 1, decise di concentrare i propri sforzi per la creazione di una Esprit che potesse competere nel BRP Global GT. La carrozzeria fu realizzata in carbonio per contenere il peso e fu montato un propulsore 3.5 Quad-Cam Twin Turbo Chargecooled V8 da 575 CV di potenza con cambio sequenziale Hewland TGT a sei rapporti. Gli ammortizzatori regolabili erano Penske, mentre l'impianto frenante era AP.\nFurono creati tre esemplari affidati a Jan Lammers, Perry McCarthy, Chris Goodwin e Andy Wallace,che non riuscirono ad imporsi a causa di vari problemi di affidabilit\u00e0. Un esemplare fu reimpiegato dalla Mike Haines Racing per il campionato FIA GT2 dove ebbe discreto successo.\nLa Esprit al cinema e in televisione.\nLa sua apparizione pi\u00f9 famosa sul grande schermo \u00e8 al fianco di 007. In 2 film l'agente segreto britannico pi\u00f9 famoso del mondo usa una Lotus Esprit come auto personale. Ne \"La spia che mi amava\"-(\"The Spy Who Loved Me\", 1977) usa una S1 per una sequenza dove l'auto si getta nel mare della Sardegna. La vettura (chiamata Nellie Bagnata) era infatti in grado di trasformarsi grazie alla sezione Q in sottomarino con periscopio, missili, siluri, mine e dispositivo posteriore di lancio di cemento. In \"Solo per i tuoi occhi\" - (\"For Your Eyes Only\", 1981) usa 2 Lotus Esprit Turbo: una bianca con nessuna particolarit\u00e0 di rilievo, salvo un antifurto che fa esplodere la vettura in caso di scasso; e una color rame con gli sci sul tetto usata nella sequenza a Cortina.\nL'auto \u00e8 apparsa anche in \"Pretty Woman\", \u00e8 l'auto con cui Richard Gere incontra Julia Roberts, o in \"Basic Instinct\" in cui Sharon Stone ne possiede 2 uguali, una bianca e una nera da abbinarsi agli abbigliamenti.\nFa anche un'apparizione in un breve inseguimento nello show televisivo statunitense \"Miami Vice\" in versione S4.\nInoltre, nel programma televisivo inglese \"Top Gear\", il conduttore James May guida una Esprit V8 nelle 2 puntate dello speciale Patagonia della 22\u00aa stagione del programma.\nCaratteristiche tecniche.\nLe Lotus Esprit, sia 4 cilindri che V8, sono particolarmente apprezzate dagli amanti della guida sportiva. Il comportamento stradale \u00e8 frutto del telaio monotrave scatolato in acciaio e del motore centrale longitudinale che permettono un baricentro molto basso. L'assetto rigido viene dalle sospensioni a 4 ruote indipendenti; anteriori a quadrilateri sovrapposti con molle elicoidali e barra stabilizzatrice, posteriori con bracci longitudinali e obliqui e molle elicoidali. L'auto ha ammortizzatori idraulici telescopici, quattro freni a disco, autoventilanti su certe versioni, della Brembo sulle ultime serie. Alcune versioni speciali della Esprit esibivano un alettone posteriore, dato che la trazione era solo posteriore.La macchina era apprezzata dai piloti per la perfetta tenuta di strada e per la posizione di guida, praticamente sdraiata; anche se bisognava avere esperienza per guidarla."}
{"id": "729587", "revid": "287204", "url": "https://it.wikipedia.org/wiki?curid=729587", "title": "Smedjebacken", "text": "Smedjebacken \u00e8 una cittadina della Svezia centrale, capoluogo del comune omonimo, nella contea di Dalarna; nel 2005 aveva una popolazione di 5.121 abitanti, su un'area di 6,36 km\u00b2."}
{"id": "729591", "revid": "50701", "url": "https://it.wikipedia.org/wiki?curid=729591", "title": "Foetus Interruptus", "text": ""}
{"id": "729592", "revid": "50701", "url": "https://it.wikipedia.org/wiki?curid=729592", "title": "Foetus Corruptus", "text": ""}
{"id": "729593", "revid": "112788799", "url": "https://it.wikipedia.org/wiki?curid=729593", "title": "Lingua merja", "text": "La lingua merja era una lingua finnica, parlata dalle trib\u00f9 merja che viveva nella regione dell'odierna Mosca. Non si sa quasi niente di questa lingua, ma era probabilmente strettamente imparentata alla lingua mok\u0161a e a quella erza. Il merja si estinse probabilmente nel Medioevo, quando i merja vennero assimilati dagli slavi. Tracce della lingua si trovano nei nomi dei luoghi della zona, tra cui forse il nome stesso di Mosca."}
{"id": "729596", "revid": "50701", "url": "https://it.wikipedia.org/wiki?curid=729596", "title": "Foetus Inc.", "text": ""}
{"id": "729597", "revid": "438678", "url": "https://it.wikipedia.org/wiki?curid=729597", "title": "Foetus in Excelsis Corruptus Deluxe", "text": ""}
{"id": "729599", "revid": "50701", "url": "https://it.wikipedia.org/wiki?curid=729599", "title": "The Foetus Symphony Orchestra", "text": ""}
{"id": "729600", "revid": "50701", "url": "https://it.wikipedia.org/wiki?curid=729600", "title": "Foetus Under Glass", "text": ""}
{"id": "729602", "revid": "438678", "url": "https://it.wikipedia.org/wiki?curid=729602", "title": "Philip and His Foetus Vibrations", "text": ""}
{"id": "729603", "revid": "50701", "url": "https://it.wikipedia.org/wiki?curid=729603", "title": "Foetus Over Frisco", "text": ""}
{"id": "729604", "revid": "50701", "url": "https://it.wikipedia.org/wiki?curid=729604", "title": "Foetus Art Terrorism", "text": ""}
{"id": "729605", "revid": "1347902", "url": "https://it.wikipedia.org/wiki?curid=729605", "title": "Russian Research Module", "text": "Il Russian Research Module (RM) era un modulo russo sviluppato per la Stazione Spaziale Internazionale. Il modulo sarebbe dovuto servire per svolgere operazioni di ricerca nello spazio e doveva essere simile all'analogo modulo statunitense. La stazione spaziale avr\u00e0 un solo Research Module.\nUn Research Module e un Universal Docking Module sono stati cancellati.\nUn Research Module dovrebbe essere terminato e lanciato nel 2010 o dopo. L'Universal Docking Module \u00e8 stato rimpiazzato dal Multipurpose Laboratory Module (basato sul FGB-2 Zarja), che dovrebbe essere lanciato nel 2009.\nIl modulo RM attualmente \u00e8 segnalato come \"in fase di studio\" secondo il manifesto dell'ISS e potrebbe essere annullato.\nL'attuale progetto prevede l'utilizzo del modulo di riserva FGB-2 costruito in Russia come riserva dello Zarja control block. Le maggiori differenze saranno nel settore di ricerca nelle porte di aggancio e nel sistema termico."}
{"id": "729606", "revid": "50701", "url": "https://it.wikipedia.org/wiki?curid=729606", "title": "Foetus \u00dcber Frisco", "text": ""}
{"id": "729610", "revid": "50701", "url": "https://it.wikipedia.org/wiki?curid=729610", "title": "Foetus All-Nude Revue", "text": ""}
{"id": "729617", "revid": "63716", "url": "https://it.wikipedia.org/wiki?curid=729617", "title": "Youkai", "text": ""}
{"id": "729620", "revid": "424816", "url": "https://it.wikipedia.org/wiki?curid=729620", "title": "Integrated Truss Structure", "text": "L'Integrated Truss Structure \u00e8 l'intelaiatura della Stazione Spaziale Internazionale dove vengono montati i componenti non pressurizzati come i pannelli solari, i radiatori e altre attrezzature.\nDurante lo sviluppo della stazione spaziale Freedom vennero studiati diversi progetti per lo sviluppo dell'intelaiatura. Inizialmente si era pensato di portare in orbita una serie di strutture prefabbricate da montare in orbita tramite delle operazioni extraveicolari ma dopo il 1991 si decise di ridimensionare il progetto puntando su una struttura pi\u00f9 semplice che richiedeva una minima attivit\u00e0 extraveicolare.\nComponenti.\nSegmento Z1.\nIl primo segmento, chiamato Z1, \u00e8 stato lanciato con la missione STS-92 nell'ottobre 2000 ed \u00e8 stato utilizzato come un supporto temporaneo per l'alloggiamento del segmento P6 e il pannello solare. Anche se non fa parte dell'intelaiatura principale, il segmento Z1 \u00e8 stato la prima struttura della stazione spaziale a fornire il supporto per i successivi componenti. Contiene il componente control moment gyroscope (CMG), i cavi elettrici, gli strumenti di comunicazione e due dispositivi per neutralizzare la carica elettrostatica della stazione. Non \u00e8 pressurizzato, ma contiene due portelli di aggancio per facilitare le connessioni e le comunicazioni dati. Un portello \u00e8 usato per connettere il segmento Z1 con il portello del modulo \"Unity\", mentre il secondo \u00e8 usato per alloggiare temporaneamente il Pressurized Mating Adapter 2.\nNell'ottobre 2007 il segmento P6 \u00e8 stato posizionato nella sua sede definitiva adiacente al segmento P5 e il segmento Z1 non \u00e8 attualmente usato per connettere altri moduli ma solo per ospitare gli equipaggiamenti elencati sopra.\nSegmento S0.\nIl segmento S0 (chiamato anche \"Center Integrated Truss Assembly Starboard 0 Truss\") costituisce l'elemento centrale portante della stazione. \u00c8 stato collegato sopra al modulo Destiny durante la missione STS-110 nell'aprile 2002. S0 \u00e8 usato per instradare l'energia ai moduli pressurizzati e trasmettere il calore dei moduli verso i segmenti S1 e P1. Il segmento S0 non \u00e8 collegato direttamente alla stazione, ma \u00e8 agganciato attraverso quattro bracci detti Module to Truss Structure (MTS).\nSegmenti P1, S1.\nI segmenti P1 e S1 (chiamati anche \"Port and Starboard Side Thermal Radiator Trusses\") sono connessi al segmento S0 e contengono degli strumenti per trasportare il Canadarm2 e gli astronauti alle loro postazioni di lavoro lungo la stazione spaziale. Entrambi i segmenti permettono il flusso di 290\u00a0kg di ammoniaca attraverso tre radiatori. Il segmento S1 \u00e8 stato lanciato con la missione STS-112 nell'ottobre 2002 e il segmento P1 con la missione STS-113 nel novembre 2002. La progettazione, i test e la costruzione di questi segmenti \u00e8 stata effettuata dalla McDonnell Douglas (ora di propriet\u00e0 di Boeing).\nSegmenti P2, S2.\nI segmenti P2 e S2 furono progettati per alloggiare dei propulsori a razzo nei progetti originali della stazione spaziale. Tuttavia questa funzionalit\u00e0 erano gi\u00e0 presenti in alcuni componenti russi della stazione, quindi questi propulsori non furono costruiti e i moduli P2 e S2 vennero cancellati dalla progettazione.\nSegmenti P3/P4, S3/S4.\nI segmenti P3/P4 sono stati installati dalla missione STS-115, lanciata il 9 settembre 2007. Essi sono connessi al segmento P1. I componenti P3/P4 contengono una coppia di pannelli solari, un radiatore e un \"Solar Alpha Rotary Joint\" che permette di orientare i pannelli e collega il segmento P3 con il P4. Prima di questa installazione, l'energia generata dal pannello solare nel segmento P4 era utilizzata solo dal segmento stesso, e non era disponibile per il resto della stazione spaziale. A dicembre 2006, durante la missione STS-116 \u00e8 stato effettuato un ricablaggio per ridistribuire questa energia all'intera stazione. I segmenti S3/S4, una coppia esattamente uguale, ma speculare dei segmenti P3/P4 furono installati l'11 giugno 2007 durante la missione STS-117 e collegati al segmento S1.\nI sottosistemi principali comprendono un \"Segment-to-Segment Attach System\" (SSAS), il \"Solar Alpha Rotary Joint\" (SARJ), e l'\"Unpressurized Cargo Carrier Attach System\" (UCCAS). Il segmento P3 viene usato come interfaccia meccanica, energetica e per le comunicazioni con i componenti collegati alle due piattaforme UCCAS e la rotazione dei pannelli per seguire il Sole attraverso il \"SARJ\". I segmenti S3/P3 hanno una struttura di alluminio a forma esagonale con quattro paratie e sei longheroni. Il segmento S3 supporta anche l'alloggio degli EXPRESS Logistics Carrier, che sono stati lanciati e installati nel 2009.\nI sottosistemi principali dei segmenti P4 e S4 sono i moduli fotovoltaici (PVM), che comprendono i due pannelli solari, i radiatori fotovoltaici (PVR), l'\"Alpha Joint Interface Structure\" (AKIS), il \"Modified Rocketdyne Truss Attachment System\" (MRTAS) e il \"Beta Gimbal Assembly\" (BGA).\nSegmenti P5, S5.\nI segmenti P5 e S5 fungono da connettori per il supporto dei segmenti P6 e S6, rispettivamente. La lunghezza dei componenti P3/P4 e S3/S4 \u00e8 stata limitata dalle capacit\u00e0 della stiva di carico dello Shuttle, quindi si sono resi necessari dei connettori per estendere i segmenti. Il P5 \u00e8 stato installato il 12 dicembre 2006 durante la prima attivit\u00e0 extraveicolare della missione STS-116, mentre l'S5 \u00e8 stato portato in orbita dalla missione STS-118 l'11 agosto 2007.\nSegmenti P6, S6.\nIl segmento P6 \u00e8 stato il secondo ad essere installato, poich\u00e9 contiene un grande pannello solare che genera l'energia elettrica essenziale per la stazione, prima dell'attivazione del pannello nel segmento P4. Era stato inizialmente installato sul segmento Z1 e i pannelli solari, che erano stati estesi durante la missione STS-97 sono stati ritratti, met\u00e0 alla volta, per fare spazio ai pannelli dei segmenti P4 e S4 durante le missioni STS-116 e STS-117 rispettivamente. Durante la missione STS-120 il segmento P6 \u00e8 stato distaccato, rimontato sul segmento P5, ridispiegati il radiatore e i pannelli solari. Mentre il primo (2B) si \u00e8 dispiegato correttamente, il secondo (4B) ha subito uno strappo, successivamente riparato tramite una passeggiata spaziale. Durante la missione STS-119, a marzo 2009, \u00e8 stato installato il segmento S6, che costituisce il quarto ed ultimo gruppo di pannelli solari e radiatori.\nSottosistemi.\nPannelli solari.\nLa principale fonte di energia della stazione proviene dalle quattro coppie di pannelli fotovoltaici, detti \"Solar Array Wings\" (SAW). Il primo paio di pannelli sono stati connessi al segmento P6, precedentemente collegato al segmento Z1 e successivamente riposizionato sul segmento P5. Il secondo paio \u00e8 stato installato nel settembre 2006, ma non ha fornito energia alla stazione prima del successivo ricablaggio effettuato a dicembre dello stesso anno. La terza coppia \u00e8 stata installata nel giugno 2007 e l'ultima coppia a marzo 2009 nella missione STS-119. Ulteriore energia elettrica sarebbe dovuta essere generata attraverso la \"Science Power Platform\" russa, ma questo componente \u00e8 stato cancellato.\nOgni pannello \u00e8 lungo 34\u00a0m e largo 12\u00a0m e genera in corrente continua. Ogni pannello \u00e8 suddiviso in due parti connesse a una sezione centrale e costituite da 16400 celle fotovoltaiche raggruppate in 82 pannelli attivi di 200 celle. Ogni cella elementare ha una superficie di 8\u00a0cm2 e contiene 4100 diodi.\nLe due parti di ogni pannello sono ripiegate durante il trasporto verso la stazione e la sezione centrale le dispiega successivamente. La sospensione cardanica, detta \"Beta Gimbal Assembly\" (BGA) \u00e8 utilizzata per ruotare i pannelli in modo che siano rivolti verso il Sole e fornire la massima energia alla stazione.\nBatterie.\nSulla stazione sono presenti 24 batterie. Ogni batteria \u00e8 composta da due elementi in serie, ciascuno dei quali contiene 38 celle Nichel-idrogeno NiH2. Ogni batteria \u00e8 in grado di immagazzinare circa di potenza, trasferita alla stazione attraverso il \"Battery Charge/Discharge Unit\" e il \"Direct Current Switching Unit\". Sono progettate per avere una vita di 6 anni e mezzo, e possono sostenere circa 38\u00a0000 cicli di carica/scarica. Ogni batteria misura 101x91x45 cm e pesa approssimativamente .\nSolar Alpha Rotary Joint.\nIl giunto Alpha \u00e8 il principale giunto che permette ai pannelli solari di seguire lo spostamento del Sole. Normalmente l'alpha joint ruota di 360\u00b0 ad ogni orbita. Un giunto alpha \u00e8 posizionato tra i segmenti P3 e P4, mentre un altro \u00e8 situato tra i segmenti S3 e S4. Quando sono operativi, questi giunti ruotano in continuazione tramite un servomotore per mantenere i pannelli dei segmenti esterni orientati correttamente. L'energia fluisce attraverso un componente detto \"Utility Transfer Assembly\" (UTA). Questi giunti sono stati progettati, costruiti e testati dalla Lockheed Martin."}
{"id": "729623", "revid": "125542859", "url": "https://it.wikipedia.org/wiki?curid=729623", "title": "Renato Cattaneo (1903)", "text": "\u00ab\"Ala destra di buon talento e dal gol facile\"\u00bb, \u00e8 ricordato come uno dei calciatori-simbolo dell'Alessandria per l'alto numero di presenze e per essere il calciatore pi\u00f9 prolifico nella storia della societ\u00e0.\nBiografia.\nInizi\u00f2 a giocare a calcio adolescente ed entr\u00f2 nelle giovanili dell'Alessandria nel 1919; intraprese dunque la carriera di calciatore. Milit\u00f2 a lungo nella prima squadra del club grigio e disput\u00f2 alcune gare in Nazionale.\nNegli anni Trenta gioc\u00f2 nella Roma; diventato allenatore, per motivi di salute lasci\u00f2 la carriera. Lavor\u00f2 poi come impiegato.\nMor\u00ec nel 1974, a 70 anni, per un collasso cardiaco. A lui \u00e8 dedicato il campo sportivo di via Monteverde, ad Alessandria, terreno di gioco delle squadre giovanili dell'Alessandria.\nCaratteristiche tecniche.\nGiocatore.\nCattaneo \u00e8 stato ricordato dal giornalista alessandrino Franco Marchiaro come \u00ab\"un'ala destra veloce e tecnica, un attaccante tanto estroso\"\u00bb, mentre lo storico del calcio Carlo Felice Chiesa lo ha descritto \u00ab\"attaccante rapidissimo dal \"dribbling\" fulminante\"\u00bb; Ugo Boccassi lo considera \u00ab\"il pi\u00f9 caratteristico, il pi\u00f9 estroso, il pi\u00f9 personale nel suo gioco tra gli attaccanti alessandrini\"\u00bb.\nPer i suoi \u00ab\"scarti imprevedibili\"\u00bb fu soprannominato \"Ciapl\u00e9n\"; l'origine di questo nomignolo \u00e8 incerta. Secondo Carlo F. Chiesa e Mimma Caligaris fu coniato da Adolfo Baloncieri (che osservandolo esclam\u00f2 in dialetto alessandrino \u00ab\"U smeja 'n ciapl\u00e9n\"\u00bb, \"assomiglia a un \"ciapl\u00e9n\"\"), con riferimento al sasso nel gioco del rimbalzello o ai salti di un cagnolino, mentre per Marchiaro deriverebbe dal cognome dell'attore Charlie Chaplin, con riferimento al dinamismo del personaggio di Charlot.\nErberto Levi lo elogi\u00f2 particolarmente dopo una gara dell'Alessandria contro la Juventus, nel 1933, nella quale Cattaneo segn\u00f2 una rete decisiva: \u00ab\"Come ha potuto partire un pallone cos\u00ec forte dal piede di un uomo cos\u00ec piccino? Cattaneo non \u00e8 alto certamente, ma poderoso come un torello. E non ha pi\u00f9 vent'anni; ma in velocit\u00e0 come in precisione ha dato molti punti ai ventenni sul campo\"\u00bb.\nCarriera.\nGiocatore.\nClub.\nLa militanza nell'Alessandria.\nEntr\u00f2 adolescente nelle giovanili dell'Alessandria; debutt\u00f2 in prima squadra il 7 gennaio 1923, a 19 anni, nella partita Alessandria-Andrea Doria terminata 3-0. Allenatori in quella stagione erano Carlo Carcano e B\u00e9la R\u00e9v\u00e9sz; Cattane\u00f2 esord\u00ec come centravanti e, nella stessa gara, mise a segno la sua prima rete in carriera. Disput\u00f2 le successive due gare di campionato, per poi tornare in prima squadra solamente nell'ottobre 1924, a causa del servizio militare.\nNon vi \u00e8 certezza riguardo ad una possibile militanza nella Lazio a met\u00e0 anni Venti; il \"Dizionario del calcio italiano\" lo identifica col Cattaneo che nel 1925, assieme ad Ezio Sclavi ed Antonio Vojak, aveva fatto richiesta alla societ\u00e0 di un sussidio economico per potersi stabilire a Roma, dove aveva svolto servizio militare e fatto parte della compagine biancoceleste. Al rifiuto, legato alla rigida politica della dirigenza riguardo al dilettantismo, sarebbe tornato nella citt\u00e0 natale. Risulta per\u00f2 che Renato Cattaneo abbia giocato regolarmente, nella stagione 1924-1925, con l'Alessandria, autrice peraltro di un campionato positivo, con una squadra dall'et\u00e0 media piuttosto bassa.\nA partire da quel torneo, Cattaneo fu titolare nell'Alessandria per oltre 10 anni, e contribu\u00ec al raggiungimento di diversi traguardi sportivi; nel 1926 segn\u00f2 due reti al Novara decisive per la permanenza in Divisione Nazionale; l'anno successivo segn\u00f2 al nel ritorno della finale di Coppa CONI. Nella stagione 1927-1928 contribu\u00ec con un alto numero di gol (a seconda delle fonti, tra le 21 e le 24) al buon campionato dell'Alessandria, che sfior\u00f2 la vittoria del titolo. Le 67 reti messe a segno in Serie A tra il 1929 ed il 1935 lo rendono ancora oggi miglior marcatore della squadra nei tornei a girone unico.\nCattaneo \u00e8 ricordato per aver segnato l'ultima rete dell'Alessandria sullo storico Campo degli Orti, il 10 giugno 1929, nella gara vinta per 3-1 contro il , oltre che per i duelli ingaggiati con vari portieri dell'epoca come Giuseppe Cavanna, che ricordava in particolare una sua \u00ab\"stupenda rete di testa\"\u00bb del 22 febbraio 1925, e Gianpiero Combi, che il 18 settembre 1932, durante un'Alessandria-Juventus (3-2), dopo aver ordinato a Bertolini di marcare pi\u00f9 stretto Cattaneo (autore nell'occasione di una doppietta), si sent\u00ec rispondere da questi \u00ab\"Invece di protestare, vieni a tenerlo tu!\"\u00bb. Secondo cronache dell'epoca, un suo violento tiro-gol in una gara contro la cost\u00f2 al portiere alabardato, colpito al volto, sette denti.\nIl trasferimento alla Roma.\nNella primavera 1935, a 32 anni, fu richiesto dalla Roma. Alla notizia dell'avvenuto trasferimento, scrisse una lettera alla presidenza romanista, pubblicata su \"Il Littoriale\": \u00ab\"Illustre sig. Commissario, sono veramente lieto di aver ricevuto oggi la sua lettera la quale mi conferma il passaggio nella famiglia giallo-rossa, che io difender\u00f2 con grande passione e onore come ho fatto per ben 17 anni nella famiglia grigia, e mi permetto di pregarla di porgere i miei vivi saluti ai miei compagni e agli sportivi romani\"\u00bb.\nDebutt\u00f2 in maglia giallorossa in Coppa dell'Europa Centrale, nella gara del 16 giugno 1935 contro il Ferencv\u00e1ros, segnando una rete. In campionato, l'addio di Enrique Guaita garant\u00ec al nuovo acquista la titolarit\u00e0: nel 1935-1936 disput\u00f2 28 gare, mettendo a segnando 6 reti.\n\u00c8 ricordato soprattutto per tre segnature importanti: decise i \"derby\" del 13 ottobre 1935 e del 16 febbraio 1936. Del valore del gol che determin\u00f2 l'esito della gara di ritorno scrisse Fidia Mengaroni sul \"Littoriale\": \u00ab\"Ci accorgiamo oggi qual \u00e8 stato il dramma dell'alessandrino. Era diventato il peggior uomo in campo per antonomasia. Lo raggiungevano ovunque ironie [...], la bilancia era sempre ferocemente sfavorevole [...]. Ventimila persone domenica hanno visto il miracolo della resurrezione di Cattaneo, quel goal risolutore, e l'alessandrino issato in trionfo sulle spalle dei compagni romanisti [...]. \u00c8 Cattaneo che ha battuto due volte la Lazio [...]. Domenica sera, alle Grotte del Piccione, le maggiori feste sono toccate all'ala destra\"\u00bb; i tifosi lo ricondussero a casa sua, al Testaccio, in trionfo.\nIl successivo 15 marzo firm\u00f2 poi un contestato \"gol fantasma\" che decise a pochi minuti dal termine lo scontro diretto contro il Bologna e lanci\u00f2 i giallorossi nella corsa al vertice. La Roma chiuse seconda, ad un solo punto dal Bologna campione.\nNella stagione successiva Cattaneo disput\u00f2 solo una parte di campionato in maglia giallorossa; gioc\u00f2 l'ultima gara il 20 dicembre 1936, sul campo del Milan (1-0 per i rossoneri), per poi rescindere alla fine del mese il contratto con la societ\u00e0, che ingaggi\u00f2 nel suo ruolo Gastone Prendato, e tornare ad Alessandria, dove si allen\u00f2 con la prima squadra dei grigi senza poter scendere in campo per il resto della stagione, a causa delle norme dell'epoca.\nLe ultime stagioni e i \"record\" in maglia grigia.\nNella stagione 1937-1938 venne assunto dall'Asti, in Serie C, in qualit\u00e0 di giocatore-allenatore. A partire dalla fine di quel torneo gioc\u00f2 saltuariamente, dedicandosi soprattutto all'attivit\u00e0 di allenatore.\nGioc\u00f2 alcune gare con l'Alessandria nella stagione 1938-1939, raggiungendo le 319 gare in maglia grigia e 146 reti (o 145, a seconda delle fonti). Cattaneo risulta perci\u00f2 il calciatore pi\u00f9 prolifico nella storia della societ\u00e0 ed il secondo giocatore pi\u00f9 presente in partite ufficiali: mantenne il \"record\" per oltre quarant'anni, venendo superato dall'attuale primatista Antonio Colombo. Come gi\u00e0 detto, risulta ancora oggi il calciatore con pi\u00f9 presenze in maglia grigia in gare di Serie A.\nA fine stagione pass\u00f2 alla Sanremese, con cui risulta aver disputato alcune gare di campionato.\nNazionale.\nCattaneo conta due presenze con l'Italia, allenata da Vittorio Pozzo. La prima risale al 25 gennaio 1931; pur infortunatosi nel corso della partita, fu tra i protagonisti della vittoria sulla Francia in amichevole a Bologna. Cattaneo serv\u00ec due \"assist\" a Giuseppe Meazza e sigl\u00f2 la rete del definitivo 5-0, ricordata come \u00ab\"il goal dello zoppo\"\u00bb.\nNegli anni successivi fu chiuso, come ala destra, da Costantino e poi da Guaita; torn\u00f2 a vestire la maglia azzurra quasi cinque anni dopo, il 27 ottobre 1935, contro la Cecoslovacchia.\nVanta anche tre presenze e due reti con la Nazionale B. Il debutto avvenne il 6 aprile 1930, a Genova, contro il Lussemburgo (vittoria 8-1), accanto ad altri quattro alessandrini (Avalle, Banchero, Bertolini e Ferrari).\nAllenatore.\nNel 1938, terminato il campionato di Serie C con l'Asti, venne chiamato sulla panchina dell'Alessandria, a campionato di Serie B ancora in corso, per sostituire Rudolf Soutschek dopo una crisi di risultati che era costata alla squadra il primato; i cinerini persero gli spareggi per la promozione in A contro Novara e Modena. Fu riconfermato per la stagione successiva, chiusa all'ottavo posto. Torn\u00f2 ad allenare la squadra nell'immediato dopoguerra, quando coadiuv\u00f2 l'allenatore Mario Sperone nel vittorioso campionato B-C 1945-1946.\nNella stagione 1939-1940 allen\u00f2 la Sanremese; lasci\u00f2 la squadra nell'estate 1940, alla scadenza del contratto, dopo la retrocessione della squadra ligure in C. Segu\u00ec poi l'Entella, il e il ; nel corso della stagione 1948-1949, mentre allenava i ducali, fu colpito da un infarto e interruppe l'attivit\u00e0 tra i professionisti. Pass\u00f2 a seguire negli anni successivi la Vogherese, tra i dilettanti."}
{"id": "729629", "revid": "729019", "url": "https://it.wikipedia.org/wiki?curid=729629", "title": "Mobile Servicing System", "text": "Il Mobile Servicing System (MSS) \u00e8 un sistema robotico sviluppato per la Stazione Spaziale Internazionale. Il sistema svolge un ruolo chiave nella costruzione e manutenzione della stazione spaziale muovendo equipaggiamenti e strutture attorno alla stazione, aiutando gli astronauti nelle attivit\u00e0 extraveicolari e svolgendo altre operazioni esterne alla stazione. Il sistema \u00e8 formato da tre componenti:\nGli astronauti ricevono una specifica preparazione per la gestione del braccio e delle attrezzature collegate. L'MSS \u00e8 stato sviluppato e prodotto dalla MDA Space Missions (precedentemente MD Robotics; inizialmente SPAR Aerospace) per l'Agenzia Spaziale Canadese come contributo dell'agenzia alla Stazione Spaziale Internazionale (ISS).\nIl sistema pu\u00f2 muoversi lungo delle rotaie sull'Integrated Truss Structure sopra il carrello Mobile Transporter che contiene il Mobile Base System. Il software del sistema \u00e8 scritto nel linguaggio di programmazione Ada 95.\nCanadarm2.\nUfficialmente conosciuto come Space Station Remote Manipulator System (SSRMS). Lanciato sull'STS-100 nell'aprile del 2001, questo braccio robotico di seconda generazione \u00e8 la versione pi\u00f9 grande e avanzata del Canadarm1 dello Space Shuttle. Canadarm2 \u00e8 lungo 17,6 m quando \u00e8 completamente esteso e ha sette giunti motorizzati (una cerniera a 'gomito' in mezzo e tre giunti rotanti alla fine di ciascun 'polso/spalla'). Ha una massa di 1800\u00a0kg, un diametro di 35\u00a0cm, \u00e8 realizzato in titanio ed \u00e8 in grado di spostare qualsiasi carico dotato di Grapple Fixture fino a 116000\u00a0kg. \u00c8 in grado di muoversi end-over-end per gran parte della Stazione Spaziale, come gli spostamenti che compiono i Geometridae. Questi spostamenti sono limitati solo dalla posizione e dal numero di Power and Data Grapple Fixture (PDGF) presenti sulla stazione. I PDGF sono dei punti di aggancio dotati di connettori per alimentazione, dati e video che si collegano alle estremit\u00e0 del Canadarm2, i Latching End Effector (LEE). Il braccio pu\u00f2 anche percorrere l'intera lunghezza del Truss della Stazione utilizzando il Mobile Base System. Durante la costruzione della stazione il braccio \u00e8 stato utilizzato per spostare i componenti pi\u00f9 grandi della Stazione, come moduli o pannelli solari. Attualmente \u00e8 usato per catturare navicelle cargo senza equipaggio come Dragon di SpaceX, Cygnus di Northrop Grumman e l'HTV giapponese e che sono dotati di un Flight-Releasable Grapple Fixture che il Canadarm2 utilizza per catturare e attraccare (e poi rilasciare) la navicella spaziale alla Stazione.\nGli astronauti a bordo della ISS seguono i movimenti del Canadarm2 dai i tre schermi LCD di una Robotic Work Station (RWS). L'MSS dispone di due unit\u00e0 RWS: una situata nella Cupola (principale) e l'altro nel modulo Destiny (backup), anche se solo un RWS alla volta pu\u00f2 controllare il MSS. L'RWS ha due set di joystick di controllo: il Rotational Hand Controller (RHC), che controlla le rotazioni, e il Translational Hand Controller (THC), che controlla la traslazione. A questi si aggiungono il Display and Control Panel (DCP) e il computer Portable Computer System (PCS).\nNegli ultimi anni, la maggior parte delle operazioni robotiche sono comandate a distanza dai controllori di volo a terra presso Johnson Space Center, o dall'Agenzia Spaziale Canadese. I controllori possono lavorare a turno per completare gli obiettivi con maggiore flessibilit\u00e0 rispetto a quando vengono eseguiti dai membri dell'equipaggio a bordo, anche se ad un ritmo pi\u00f9 lento. Gli astronauti vengono utilizzati nelle operazioni con un tempo limitato, come la cattura di una navicella o a supporto di un'attivit\u00e0 extraveicolare.\nLatching End Effector.\nIl Canadarm2 ha due Latching End Effector (LEE), uno ad ogni estremit\u00e0. Un LEE ha 3 cavi che stringendosi catturano il perno del Grapple Fixture. Un altro LEE si trova sull'unit\u00e0 Payload ORU Accommodations (POA) del Mobile Base System che viene utilizzato per contenere temporaneamente i componenti della ISS di grandi dimensioni. Un altro \u00e8 sul Special Purpose Dexterous Manipulator (SPDM, noto anche come \"Dextre\" o \"Canada hand\"). Sei LEE sono stati fabbricati e utilizzati in varie posizioni della ISS.\nSpecial Purpose Dexterous Manipulator.\nIl Special Purpose Dexterous Manipulator, o \"Dextre\", \u00e8 un piccolo robot a due braccia per pu\u00f2 essere attaccato al Canadarm2, alla ISS o al Mobile Base System. Le braccia e i suoi strumenti sono in grado di gestire i delicati compiti di assemblaggio e di cambiare le Orbital Replacement Units (ORU) attualmente gestite dagli astronauti durante le attivit\u00e0 extraveicolari. Anche se Canadarm2 pu\u00f2 muoversi intorno alla Stazione, non \u00e8 in grado di trasportare nessun oggetto a meno che Dextre non sia collegato ad esso. I test sono stati effettuati nelle camere di simulazione spaziale al David Florida Laboratory dell'Agenzia Spaziale Canadese ad Ottawa, Ontario. Dextre \u00e8 stato lanciato verso la Stazione l'11 marzo 2008 con l'STS-123.\nMobile Base System.\nIl Mobile Remote Servicer Base System (MBS) \u00e8 una piattaforma per i bracci robotici. \u00c8 stata aggiunta alla Stazione durante STS-111 nel giugno 2002. La piattaforma si trova sopra al carrello Mobile Transporter (installato dall'STS-110, sviluppato da Northrop Grumman a Carpinteria, California, che permette di scivolare lungo le rotaie di 108 metri sull'Integrated Truss Structure. Quando Canadarm2 e Dextre sono collegati all'MBS hanno una massa combinata di 4900\u00a0kg. Come il Canadarm2, \u00e8 stato costruito da MDA Space Missions e ha una vita utile minima di 15 anni.\nIl MBS \u00e8 dotato di quattro Power and Data Grapple Fixture, uno in ciascuno dei suoi quattro angoli superiori. Ognuno di questi pu\u00f2 essere utilizzato come base per i due bracci, Canadarm2 e Dextre, cos\u00ec come uno qualsiasi dei carichi utili che potrebbero essere trasportati da loro. Il MBS ha anche due posizioni per collegare i payload: Payload/Orbital Replacement Unit Accommodations (POA) e MBS Common Attachment System (MCAS). Il primo \u00e8 molto simile al LEE del Canadarm2 e pu\u00f2 essere utilizzato per parcheggiare, alimentare e comandare qualsiasi carico utile con un Grapple Fixture, potendo impiegare cos\u00ec il Canadarm2 per qualcos'altro. Il secondo invece utilizza un altro tipo di sistema di aggancio che pu\u00f2 ospitare esperimenti scientifici.\nIl MBS supporta anche gli astronauti durante le attivit\u00e0 extraveicolari. Ha delle postazioni per stoccare strumenti e attrezzature, foot-restraint, corrimano e punti di fissaggio dei cavi di sicurezza, nonch\u00e9 un assemblaggio della fotocamera. Se necessario, \u00e8 anche possibile per un astronauta \"cavalcare\" l'MBS mentre si muove ad una velocit\u00e0 massima di circa 1,5 metri al minuto. Su entrambi i lati del MBS ci sono due Crew and Equipment Translation Aid, dei carrelli che si muovono sulle stesse rotaie del MBS. Gli astronauti li guidano manualmente durante le EVA per trasportare le attrezzature e per facilitare i loro movimenti intorno alla Stazione.\nOrbiter Boom Sensor System.\n\u00c8 un'asta di 15,24 metri dotata di corrimano e telecamere di ispezione, che si pu\u00f2 collegare alla fine di Canadarm2.\nAltri bracci robotici della ISS.\nLa Stazione ha ricevuto un secondo braccio robotico durante l'STS-124, il Remote Manipulator System del Japanese Experiment Module (JEM-RMS). Il JEM-RMS viene utilizzato principalmente per servire il JEM Exposed Facility. Un ulteriore braccio robotico, il European Robotic Arm (ERA) dovrebbe essere lanciato con il modulo russo Multipurpose Laboratory Module nel 2020.\nIl segmento russo della ISS ha anche due gru da carico manuali collegato a Pirs, Strela. Una delle gru pu\u00f2 essere estesa fino a raggiungere il modulo Zarja mentre l'altra pu\u00f2 estendersi al lato opposto e raggiungere Zvezda. La prima gru \u00e8 stata assemblata nello spazio durante l'STS-96 e l'STS-101 e la seconda \u00e8 stata lanciata insieme a Pirs."}
{"id": "729630", "revid": "228587", "url": "https://it.wikipedia.org/wiki?curid=729630", "title": "Lingua me\u0161\u010d\u00ebra", "text": "La lingua me\u0161\u010d\u00ebra era una lingua ugrofinnica parlata dalle trib\u00f9 me\u0161\u010d\u00ebra in quello che oggi \u00e8 il bacino del fiume Oka all'incirca nell'area centrale della Russia europea. Non si sa quasi niente di questa lingua, ma era probabilmente strettamente imparentata alla lingua mok\u0161a e a quella erza. La lingua me\u0161\u010d\u00ebra si estinse probabilmente nel XVI secolo."}
{"id": "729634", "revid": "6340", "url": "https://it.wikipedia.org/wiki?curid=729634", "title": "Baldur", "text": ""}
{"id": "729635", "revid": "78273", "url": "https://it.wikipedia.org/wiki?curid=729635", "title": "ISS node 2", "text": ""}
{"id": "729636", "revid": "161374", "url": "https://it.wikipedia.org/wiki?curid=729636", "title": "ISS node 3", "text": ""}
{"id": "729638", "revid": "287204", "url": "https://it.wikipedia.org/wiki?curid=729638", "title": "Cadoneghe Futsal", "text": "LAssociazione Sportiva Dilettantistica Real Cadoneghe Calcio a 5 \u00e8 stata una squadra Italiana di calcio a 5 con seda a Cadoneghe in provincia di Padova, nata nel 2008 in seguito allo scioglimento del Cadoneghe Futsal.\nStoria.\nFondato nel 1992, al termine della stagione 1996-97 il Cadoneghe Futsal approda nel campionato nazionale di Serie B dove rimane per cinque stagioni fino al ripescaggio in Serie A2, avvenuto nell'estate del 2002. Nel 2008 la societ\u00e0 aderisce insieme a Marca Trevigiana e Montebelluna C5 a \"Futsal Star\", progetto pilota il cui scopo era portare nuova energia, vigore ma anche una sempre maggiore professionalit\u00e0 nel calcio a 5. Da questa sinergia nacque lo Sporting Marca, che eredit\u00f2 il titolo sportivo del Cadoneghe ma sposto il campo da gioco a Montebelluna e la sede sociale a Castelfranco. Non rassegnatosi alla scomparsa della citt\u00e0 dal panorama calcettistico, Lucio Valso e alcuni dirigenti provenienti dallo Spinea C5 nello stesso anno fondarono il Real Cadoneghe Calcio a 5, ereditando il titolo sportivo dell'ITIS Severi Calcio a 5 (gi\u00e0 presieduto da Valso) che nella stagione precedente aveva vinto il proprio girone di Serie D. La societ\u00e0 allestisce un organico esperto, ricomponendo l'ossatura che fece la fortuna di Petrarca e Luparense: Daniele Bargellini (giocatore-allenatore), Andrea Baldan, Paolo Mingatti e Giorgio Verri. Al secondo tentativo il Real Cadoneghe vince il proprio girone di Serie C2, venendo promosso nella massima categoria regionale. La prima stagione in Serie C1 si conclude con un soddisfacente settimo posto, impreziosito dall'ottimo cammino in Coppa nella quale i \"rossoblu\" sono eliminati in semifinale dall'Atletico Arzignano. La stagione successiva la squadra chiude al tredicesimo posto, retrocedendo in Serie C2; alla ricerca di nuovi partner, la dirigenza unisce le forze con la formazione padovana del Vertigo Sport Center, assumendo la denominazione Real Vertigo Calcio a 5."}
{"id": "729644", "revid": "964", "url": "https://it.wikipedia.org/wiki?curid=729644", "title": "Lingua muroma", "text": "La lingua muroma era una lingua finnica parlata dalle trib\u00f9 murome in quello che oggi \u00e8 la regione di Murom all'incirca nell'area centrale della Russia europea. Non si sa quasi niente di questa lingua, ma era probabilmente strettamente imparentata alla lingua mok\u0161a e a quella erza. Il muromo si estinse probabilmente nel Medioevo, quando le trib\u00f9 murome furono assimilate da quelle slave."}
{"id": "729645", "revid": "115856", "url": "https://it.wikipedia.org/wiki?curid=729645", "title": "James Bowie", "text": ""}
{"id": "729648", "revid": "73843", "url": "https://it.wikipedia.org/wiki?curid=729648", "title": "Bugatti Tipo 40", "text": "La Tipo 40 era un'autovettura di fascia media prodotta dalla Casa francese Bugatti tra il 1926 ed il 1930.\nProfilo e storia.\nLa \"Type 40\" nacque nel 1926 come possibile sostituta della ormai anziane \"Type 22\" e \"Type 23\". Disponibile in pi\u00f9 varianti di carrozzeria, la Type 40 aveva in ogni caso una linea molto classica e gradevole. Fu l'ultima Bugatti \"popolare\", in quanto i modelli prodotti dopo la sua uscita di listino sarebbero stati tutti di lusso, molto costosi ed appannaggio di pochi facoltosi.\nCaratteristiche.\nQuesta vettura nacque sfruttando il telaio della Tipo 38, anch'essa lanciata nel 1926 ma destinata ad una pi\u00f9 breve carriera commerciale. Questo telaio, del tradizionale tipo a longheroni e traverse in acciaio, venne per\u00f2 sottoposto ad una consistente riduzione nella misura del passo, che scese dai 3,12 metri della \"Tipo 38\" ad appena 2,56 metri nella \"Tipo 40\". Questo non tanto per rimarcare l'inferiore segmento di mercato occupato dalla \"Tipo 40\" stessa, quanto per ridurne la massa a vuoto, giacch\u00e9 questo modello verr\u00e0 equipaggiato con un motore a 4 cilindri da 1496 cm\u00b3, con distribuzione monoalbero in testa a tre valvole per cilindro. Di fatto si trattava dello stesso motore della Tipo 37 da competizione, ma caratterizzato da un rapporto di compressione pi\u00f9 ridotto. La potenza massima scese quindi da 60 a 45\u00a0CV a 4500 giri/min, mentre la velocit\u00e0 massima era di 121\u00a0km/h. Inoltre, l'albero a gomiti ruotava su cinque supporti di banco, una caratteristica non tra le pi\u00f9 comuni nella produzione automobilistica di quegli anni e che rendeva molto affidabile il motore utilizzato. L'avantreno era del tipo a balestre semiellittiche, mentre il retrotreno era con balestre a quarti di ellisse. Quanto all'impianto frenante, esso prevedeva freni a tamburo sulle quattro ruote con comando a cavo. Anche le sospensioni e l'impianto frenante erano derivati dalla \"Tipo 38\".\nIl prezzo relativamente ridotto rispetto alle altre Bugatti e alla concorrenza (circa 49.800 franchi per il solo autotelaio), unito ai consumi relativamente bassi per l'epoca (circa 11 litri ogni 100\u00a0km) e ai contenuti raffinati, attirarono sulla \"Tipo 40\" le simpatie della potenziale clientela. Unico neo era l'abitabilit\u00e0 non proprio delle migliori, per via dell'abitacolo piuttosto stretto. In ogni caso, la \"Tipo 40\" venne prodotta e commercializzata fino al 1930 in 790 esemplari.\nSul finire della carriera della \"Tipo 40\", ne fu realizzata una piccola serie denominata Tipo 40A, equipaggiata con un 4 cilindri da 1627\u00a0cm\u00b3 in grado di erogare 50\u00a0CV. In pratica, si trattava di mezzo motore della Tipo 49, che invece vantava una cilindrata complessiva di 3257\u00a0cm3, come anche in molti altri modelli Bugatti prodotti negli anni a venire. Nella \"Tipo 40A\", il passo venne allungato di 15\u00a0cm, arrivando cos\u00ec a 2,71 metri, ma nonostante il conseguente aggravio di peso, la velocit\u00e0 massima sal\u00ec a 125\u00a0km/h. Di questo modello vennero prodotti 40 esemplari."}
{"id": "729650", "revid": "339392", "url": "https://it.wikipedia.org/wiki?curid=729650", "title": "Universit\u00e0 &quot;La Sapienza&quot;", "text": ""}
{"id": "729652", "revid": "135224", "url": "https://it.wikipedia.org/wiki?curid=729652", "title": "Biblioteca del congresso", "text": ""}
{"id": "729654", "revid": "73447", "url": "https://it.wikipedia.org/wiki?curid=729654", "title": "Cantante pop", "text": ""}
{"id": "729655", "revid": "73447", "url": "https://it.wikipedia.org/wiki?curid=729655", "title": "Cantante rock", "text": ""}
{"id": "729656", "revid": "561713", "url": "https://it.wikipedia.org/wiki?curid=729656", "title": "Assemblaggio della Stazione Spaziale Internazionale", "text": "L'assemblaggio della Stazione Spaziale Internazionale \u00e8 iniziato nel novembre del 1998 con il lancio del Proton-K che trasportava il modulo Zarja.\nAssemblaggio componenti.\nLa seguente tabella mostra la tempistica di assemblaggio della Stazione spaziale internazionale con indicati i principali componenti e il loro lancio."}
{"id": "729658", "revid": "486946", "url": "https://it.wikipedia.org/wiki?curid=729658", "title": "Legge proibizionista", "text": ""}
{"id": "729660", "revid": "36426", "url": "https://it.wikipedia.org/wiki?curid=729660", "title": "Homaranismo", "text": "L'Homaranismo deriva dalla parola \"Homaro\" che in Esperanto significa \"Umanit\u00e0\" e si potrebbe tradurre in italiano con il termine Umanitarismo.\nHomaranismo \u00e8 il nome che l'ideatore dell'Esperanto, L. L. Zamenhof, dette a partire dal 1906 ad una sua propria interpretazione della dottrina filosofico-religiosa ebraica dell'Hilelismo da lui abbracciata a partire dal 1901.\nSecondo il dizionario \"La Plena Vortaro de Esperanto\": \"Dottrina secondo cui ogni uomo dovrebbe guardare e amare ogni altro come proprio fratello\". L'homaranismo non \u00e8 una religione, ma una serie di principi laici riguardo alla libert\u00e0 di espressione e la promozione dei diritti: secondo il suo ideatore, in pieno spirito positivista, parallelamente all'uso dell'esperanto come veicolo di comunicazione internazionale, si sarebbe potuta costituire una base comune per la convivenza pacifica tra popoli e religioni senza necessariamente la conversione ad una religione unica, semplicemente mettendo in evidenza le parti dove ogni grande religione \u00e8 d'accordo.\nAspetti generali.\nLa dottrina dell'Homaranismo si ispira alla corrente filosofica ebraica dell'Hilelismo, inizialmente abbracciata da Zamenhof egli infatti intorno al 1900 pubblic\u00f2 un libretto anonimo dove descriveva gli aspetti fondamentali dell'Hilelismo, successivamente un altro volantino 1906 dove utilizzava gi\u00e0 il nome di Homaranismo.\nI due progetti di fratellanza umana - i cui tratti possiamo rintracciare ne \"la Espero\" - teorizzati da Zamenhof si differenziano tra loro per le comunit\u00e0 a cui essi si rivolgono: mentre il primo \u00e8 stato pensato per gli ebrei, il secondo \u201criguarda tutti i popoli e le religioni\u201d.\nIl primo passo in direzione dell'Homanarismo fu compiuto durante il Congresso di Boulogne, quando Zamenhof, recitando la \"Preghiera sotto la bandiera verde\", invit\u00f2 i presenti, cristiani, ebrei e musulmani, a superare ogni integralismo ed a riconoscere i valori comuni al di l\u00e0 dei differenti riti. Egli prefer\u00ec, tuttavia, non recitare l'ultima strofa, che richiama la parabola dei tre anelli di Gotthold Ephraim Lessing, su insistenza dei suoi amici: era ancora forte l'antisemitismo legato all'affare Dreyfus.\nIl cambio di nome segna definitivamente la volont\u00e0 da parte di Zamenhof di prendere le distanze dalle tradizioni ebraiche e rendere il concetto perfettamente neutrale, seguendo il modello della sua lingua neutrale voleva creare una religione che fosse la \"religione dell'umanit\u00e0\".\nPer questo motivo Zamenhof usava anche la parola \"Neutralismo\" come sinonimo di \"Homaranismo\" e \"Neutralista\" come sinonimo di \"Homaranista\" (in esperanto: Homarano).\nL'approssimarsi della prima guerra mondiale indusse Zamenhof a pubblicare nel maggio del 1913 una seconda edizione del suo opuscolo, chiarendo alcune ambiguit\u00e0 (nel testo scompare la parola \u201cpopolo\u201d) e dando la sua soluzione per scongiurare il conflitto: \u201ctutte le terre appartengono n\u00e9 a questa n\u00e9 a quella gente, ma, allo stesso modo, a tutti i suoi abitanti, senza distinzione di lingua, religione o gruppo sociale\u201d. I medesimi principi saranno riproposti anche nell'appello ai diplomatici, pubblicato in inglese e in esperanto alla fine del 1915, in cui l'autore si schier\u00f2 a fianco delle minoranze etniche e religiose, sottolineando che \u201cOgni paese deve appartenere moralmente e materialmente a tutti i suoi abitanti naturali e naturalizzati, qualsiasi sia la loro lingua, religione o supposta provenienza.\nIl Manifesto.\nEgli sostiene questa idea nella \"Dichiarazione riguardo l'Homaranismo\" \"(Deklaracio pri Homaranismo)\", che pu\u00f2 essere considerato il manifesto del movimento, e in altri scritti minori.\nI punti pi\u00f9 caratteristici ed importanti della \"Dichiarazione\" sono i primi due:\nL'Evoluzione del movimento.\nJohannes Dietterle, autore della pi\u00f9 completa raccolta delle opere di Zamenhof ci racconta ( \"Originala Verkaro de Zamenhof\" pp.\u00a0313\u2013343): \"\"L'ideale molto nobile dell'Homaranismo lo occup\u00f2 per tutta la vita, e mi sembra che per lui la cosa fosse ancora pi\u00f9 importante dell'intera idea della lingua internazionale, che evidentemente gli serviva solamente come strumento per raggiungere quell'obiettivo ideale che lui esprimeva con due parole, tra loro quasi sinonimi, quali \"Hilelismo\" e \"Homaranismo\".\"\"\nPer diversi motivi cominci\u00f2 a temere di pubblicare le sue idee a suo nome:\nZamenhof non riusc\u00ec a fondare il suo movimento a favore dell'Homaranismo, contrastato anche dallo scoppio della guerra; tuttavia incontr\u00f2 molte persone, principalmente tra i pacifisti, che simpatizzavano con i suoi ideali.\nAlcune delle idee espresse da Zamenhof saranno riproposte in manifesti politici, come alcuni punti del Manifesto di Ventotene, o movimenti religioso/filosofici quale il Bah\u00e1'\u00ed, credo abbracciato successivamente da Lidia Zamenhof, figlia di Ludovico Zamenhof."}
{"id": "729661", "revid": "5695", "url": "https://it.wikipedia.org/wiki?curid=729661", "title": "Martyr for love", "text": ""}
{"id": "729662", "revid": "287204", "url": "https://it.wikipedia.org/wiki?curid=729662", "title": "Africana", "text": ""}
{"id": "729663", "revid": "110157", "url": "https://it.wikipedia.org/wiki?curid=729663", "title": "Life in General", "text": "Life in General \u00e8 un album della band pop punk statunitense MxPx pubblicato nel 1996. Vi \u00e8 contenuta \u201cChick Magnet\u201d, considerata la canzone pi\u00f9 famosa del gruppo."}
{"id": "729666", "revid": "287204", "url": "https://it.wikipedia.org/wiki?curid=729666", "title": "Lingua mescera", "text": ""}
{"id": "729667", "revid": "767487", "url": "https://it.wikipedia.org/wiki?curid=729667", "title": "Cape Fear - Il promontorio della paura", "text": "Cape Fear - Il promontorio della paura (\"Cape Fear\") \u00e8 un film del 1991 diretto da Martin Scorsese con protagonisti Robert De Niro, Nick Nolte, Jessica Lange e Juliette Lewis.\nIl film \u00e8 un remake de \"Il promontorio della paura\" di J. Lee Thompson (1962). Della pellicola precedente questa mantiene, come attori, Martin Balsam, Gregory Peck e Robert Mitchum, che tornano qui in piccole parti.\nTrama.\nSam Bowden \u00e8 un avvocato di grande fama che vive con sua moglie Leigh e la figlia quindicenne Danielle in una piccola citt\u00e0 della Carolina del Nord. Dopo 14 anni di carcere, il galeotto Max Cady, apparentemente tranquillo e mite, ma in realt\u00e0 uno psicopatico sadico e violento, viene rilasciato dal penitenziario in cui stava scontando la sua pena e si trasferisce nella cittadina proprio con l'obiettivo di tormentare la vita di Sam: questi, infatti, era stato il suo difensore in un processo per stupro nel 1977 ma, secondo Cady, l'avvocato non aveva fatto tutto quello che poteva per scagionarlo.\nCady inizia a tormentare e perseguitare la famiglia senza mai sfociare nell'illegalit\u00e0: paga loro un gelato, fa apprezzamenti nei confronti della figlia di Sam e li osserva dal muro di cinta della casa, tutte azioni che fanno innervosire Sam ma che non possono essere punite. Qualche giorno dopo il cane della famiglia viene avvelenato e Cady \u00e8 il primo indiziato: Sam lo denuncia ma il criminale viene rilasciato per mancanza di prove.\nL'avvocato, sentendosi perseguitato, assolda un detective privato, Kersek, per far pedinare Cady ma anche questo espediente non porta a nulla. Nel frattempo Max rimorchia e percuote Lori Davis, l'amante di Sam, sapendo che lei non denuncer\u00e0 mai questo crimine per pudore: tutto ci\u00f2 \u00e8 servito ad allontanare l'avvocato dalla moglie Leigh. \u00c8 proprio questo che il criminale voleva: arrivato allo sfinimento, l'avvocato assolda tre uomini affinch\u00e9 pestino Cady la sera stessa. Prima dell'assalto, Sam lo va a trovare in un ristorante e lo minaccia, intimandogli di lasciare la citt\u00e0. Uscito dal locale Max viene assalito dai picchiatori, tuttavia riesce a metterli in fuga, ferendoli gravemente.\nIl giorno dopo Cady si presenta in tribunale accusando Bowden di averlo fatto pestare; prova di ci\u00f2 \u00e8 la minaccia che gli aveva rivolto prima dell'aggressione, che Max aveva furbamente registrato. Cady ottiene cos\u00ec un'istanza cautelare che ordina a Sam di doversi tenere per un periodo di prova a non meno di cinquecento metri dall'ex galeotto. L'avvocato decide di allestire una trappola per il suo persecutore: fa finta di partire per un processo e si rifugia in casa sua con la cameriera Graciella, la famiglia e l'investigatore privato, che intende sparare al criminale in quanto colpevole di violazione di domicilio. Cady tuttavia riesce ad entrare in casa mascherato da Graciella dopo averla uccisa, eliminando anche l'investigatore privato, ma fugge quando scopre che anche Sam \u00e8 in casa.\nBowden, messo alle strette, scappa con la famiglia sul suo battello ancorato a Cape Fear, ignaro che Cady, senza essere visto, si \u00e8 aggrappato sotto la sua auto. A Cape Fear la famiglia parte col battello sul fiume ma Cady li raggiunge e, durante un forte temporale, l'uomo tramortisce Sam e inizia a torturare madre e figlia. Danielle, che in precedenza aveva persino avuto un incontro intimo col criminale, riesce ad ustionarlo gravemente con un accendino e dell'alcool. Cady, sfigurato in volto, ma ancora vivo, intende uccidere definitivamente la famiglia ma le due donne riescono a mettersi in salvo mentre Sam resta ad affrontarlo da solo. Durante la colluttazione Sam riesce ad ammanettare una gamba di Cady a una sbarra poco prima che il battello vada a schiantarsi contro gli scogli. Leigh e Danielle finiscono su una spiaggetta, mentre Sam e Max continuano a combattere sulla riva del fiume: l'avvocato ha la meglio ma, mentre sta per finire il criminale con una pietra, questi viene portato via dalla corrente e muore annegato.\nNella scena finale Sam si riunisce alla propria famiglia, la quale rimarr\u00e0 per sempre segnata da questa orribile vicenda.\nProduzione.\nLa sceneggiatura venne adattata da Wesley Strick da quella di James R. Webb per il film originale, che era stata tratta a sua volta dal romanzo \"The Executioners\" di John D. MacDonald. Rispetto all'originale, fu deciso di creare dei conflitti interni nella famiglia dell'avvocato Bowden, per dare maggiore spessore psicologico ai personaggi.\nLa regia avrebbe dovuto inizialmente essere affidata a Steven Spielberg, ma egli alla fine decise che il film era troppo violento e lo pass\u00f2 a Scorsese per tornare a lavorare a \"Schindler's List - La lista di Schindler\", che invece Scorsese aveva deciso di non girare. Spielberg rimase nel progetto in qualit\u00e0 di produttore, attraverso la sua Amblin Entertainment, ma scelse di non essere accreditato nei titoli di coda del film.\nNick Nolte \u00e8 pi\u00f9 alto di Robert De Niro, ma per il film, Nolte perse molto peso mentre De Niro aument\u00f2 la propria massa muscolare allenandosi costantemente con un personal trainer in modo da sembrare pi\u00f9 forte e minaccioso. De Niro riusc\u00ec a ridurre l'indice di massa grassa del suo corpo al 4%. Inoltre, l'attore pag\u00f2 5\u00a0000 dollari a un dentista per farsi limare i denti per avere un aspetto pi\u00f9 inquietante per il ruolo. A fine riprese, pag\u00f2 il dentista 20\u00a0000 dollari per restaurarli.\nL'opera di Alfred Hitchcock fu una delle influenze stilistiche maggiori per \"Cape Fear\". Come per la pellicola originale del 1962, dove il regista J. Lee Thompson ammise esplicitamente il rimando a Hitchcock, ricorrendo al suo stile di regia, e volendo Bernard Herrmann per la colonna sonora, Scorsese gir\u00f2 la sua versione del film alla maniera di Hitchcock, specialmente attraverso l'impiego di inquadrature inusuali, illuminazione, e tecniche di montaggio. In aggiunta, nel remake di Scorsese i titoli di testa sono opera di Saul Bass, abituale collaboratore di Hitchcock, e la colonna sonora \u00e8 un rimaneggiamento di quella originale scritta da Herrmann da parte di Elmer Bernstein.\nCuriosit\u00e0.\nIn questo film, Gregory Peck, che nell'originale interpretava Sam Bowen, veste i panni dell'avvocato Lee Heller che nel procedimento per il provvedimento cautelare assume il patrocinio di Max Cady, mentre Robert Mitchum, che nel 1962 aveva vestito i panni di Cady, interpreta il tenente di polizia Elgart. Inoltre, Martin Balsam, che nel film del 1962 interpreta il ruolo del capo della polizia Mark Dutton, veste nel remake i panni del giudice chiamato a pronunciarsi sull'istanza cautelare promossa da Cady."}
{"id": "729686", "revid": "287204", "url": "https://it.wikipedia.org/wiki?curid=729686", "title": "Hilelismo", "text": "LHilelismo \u00e8 una dottrina di fratellanza umana ispirata alla figura del rabbino Hillel, contemporaneo di Ges\u00f9 Cristo.\nLudwik Lejzer Zamenhof, l'ideatore della lingua esperanto, la adott\u00f2 nell'ambito della sua proposta per risolvere i problemi dell'ebraismo nel 1901. La successiva evoluzione di questa dottrina \u00e8 l'homaranismo: mentre il primo \u00e8 stato pensato per gli ebrei, il secondo \"riguarda tutti i popoli e le religioni\".\nDopo aver rinunciato a una soluzione sionista gi\u00e0 nel 1886, Zamenhof rest\u00f2 fedele alla sua etnia originaria, la cui sorte nell'Europa Orientale era sempre pi\u00f9 disperata.\nNel 1901, sotto lo pseudonimo \"Unuel\" (\"uno del popolo\"), ricalcata da Achad Ha'am, il rabbino al cui spirito sionista Zamenhof aveva aderito (lontano dal sionismo politico e armato di Theodor Herzl e Vladimir \u017dabotinskij), Zamenhof pubblic\u00f2 le sue tesi per la messa in piedi di una nuova religione umana e neutrale, basata anche su una lingua neutrale e umana. Se il sionismo aveva usato fino in fondo il paradigma romantico, cercando di far rispettare gli ebrei quanto i francesi, i tedeschi, i russi, ecc., Zamenhof cerc\u00f2 invece di rendere non rilevante il fatto che uno fosse ebreo, francese, tedesco, russo, ecc.\nNegli ultimi anni del XIX secolo nella comunit\u00e0 israelita si rifletteva sul concetto di popolo ebraico e su quale dovesse essere il suo collante: da una parte, coloro che vedevano tale aggregante nella morale nazionale, esistente anche fuori dalla religione, dall'altra chi lo individuava nel monoteismo, e, infine, coloro che negavano l'esistenza di una qualsiasi caratteristica comune. Zamenhof partecip\u00f2 al dibattito solo a partire dal 1905, sostenendo che il tratto distintivo degli ebrei rispetto alle altre comunit\u00e0 religiose fosse il monoteismo non pensato per l'intera umanit\u00e0 ma per un gruppo di persone ben preciso.\nCercando una filosofia comune che potesse riunire tutti gli israeliti e contrapponendosi all'ebraismo di stretta osservanza, Zamenhof elesse quale figura esemplare quella di Hillel, citato nel Talmud, coevo di Ges\u00f9 e capo del Sinedrio, il quale propendeva per un'interpretazione non rigorosa della Legge, attribuendo, invece, particolare importanza all'amore verso il prossimo. Il progetto hilelista fu reso pubblico dall'autore, il quale temeva potesse interferire col nascente movimento esperantista, solo nel 1901 quando diede alle stampe, sotto lo pseudonimo \"Homo sum\", l'opuscolo \"Hillelismo, un progetto per la soluzione del problema ebraico\", che aliment\u00f2 le critiche soprattutto da parte degli esperantisti di fede cattolica, tra i quali Padre Dambrauskas e di De Beaufront, che temevano si intendesse porre Hillel in una posizione superiore a quella di Ges\u00f9. Alle proteste Zamenhof replic\u00f2 nel 1906 chiarendo subito di non voler fondare una religione in concorrenza con altre, ma piuttosto di cercare un punto di incontro tra le varie fedi: una regola di comportamento sita nel cuore di ogni uomo da applicare nella vita di tutti i giorni.\nRiguardo l'hilelismo \u00e8 da ricordare la lettera ad Antoni Kofman del 28 maggio 1901, in cui Zamenhof chiarisce che \"cento persone che abbiano imparato la lingua per via ereditaria sono pi\u00f9 importanti di milioni che l'hanno imparata per moda\" e che \"la lingua di questo piccolo popolo ha vita molto pi\u00f9 certa di una lingua senza popolo\". Per queste frasi la lettera a Kofman \u00e8 considerata il primo germe del raumismo."}
{"id": "729690", "revid": "287204", "url": "https://it.wikipedia.org/wiki?curid=729690", "title": "Juventus Football Club 1993-1994", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1993-1994.\nStagione.\nRinforzatasi con gli acquisti di Sergio Porrini e Andrea Fortunato in difesa, nonch\u00e9 del futuro \"Soldatino\" Angelo Di Livio a centrocampo, la Juventus contese, assieme a e , lo scudetto ai campioni in carica del . In campionato i bianconeri ebbero un buon avvio tanto da issarsi in vetta il 31 ottobre 1993 assieme ai blucerchiati \u2014 con Roberto Baggio che, grazie alla tripletta nel 4-0 interno al , raggiunse quota 100 gol in Serie A \u2014, ma da l\u00ec in avanti i rossoneri presero il largo rintuzzando gli attacchi della coppia Juve-Samp, che resse sino alla met\u00e0 di marzo prima di abdicare; a fine torneo i piemontesi sopravanzarono i liguri chiudendo al secondo posto della graduatoria, a tre punti da un Milan comunque con due giornate di anticipo, e per la terza volta consecutiva, campione d'Italia.\nL'esito del campionato rispett\u00f2 l'altalenante \u2014 se non deludente, a fronte degli intenti della vigilia \u2014 annata juventina, a causa di \u00abun gruppo di calciatori sbandati, un allenatore in congedo, una societ\u00e0 che non esiste\u00bb: oltre al mancato raggiungimento di allori sportivi, infatti, lo spogliatoio si ritrov\u00f2 anche distratto dall'irrompere del riassetto ai vertici d'inizio 1994, col prossimo insediamento di Umberto Agnelli che nel frattempo sfoci\u00f2 nel ritorno in societ\u00e0 della \"bandiera\" Roberto Bettega, inizialmente affiancato allo storico dirigente Giampiero Boniperti ma gi\u00e0 dopo poche settimane chiamato a raccogliere i \u00abpieni poteri\u00bb del club.\nIn questo clima da \"redde rationem\" tra vecchia e nuova gestione, gli uomini di Giovanni Trapattoni fallirono l'appuntamento con la fase decisiva della stagione: pi\u00f9 di tutti fu cocente l'epilogo del cammino in Coppa UEFA dove la Juventus, detentrice del trofeo, venne estromessa ai quarti di finale dai meno quotati connazionali del , poi sorprendenti semifinalisti dell'edizione; un'eliminazione che, cosa rara nella storia bianconera, provoc\u00f2 una pesante contestazione da parte della tifoseria, financo ad aggressioni fisiche verso i giocatori. Ben pi\u00f9 effimera ma similmente deludente si rivel\u00f2 anche la partecipazione alla Coppa Italia, da cui i bianconeri erano stati eliminati gi\u00e0 in ottobre, cadendo abbastanza inaspettatamente al secondo turno contro i cadetti del .\nSul piano personale Roberto Baggio si conferm\u00f2 migliore goleador stagionale della Juventus, con 17 reti in Serie A che gli valsero il terzo posto nella classifica marcatori (in coabitazione col granata Silenzi), dietro al parmense Zola e al capocannoniere, il laziale Signori. Le prestazioni offerte a livello internazionale dal capitano bianconero nel corso dell'anno solare gli valsero, sul finire del 1993, l'assegnazione dei due massimi riconoscimenti individuali dell'epoca, il Pallone d'oro di \"France Football\" (svettando in una classifica che vide, in undicesima posizione, anche l'altro juventino M\u00f6ller) e il World Player of the Year della FIFA.\nIn quest'annata inizi\u00f2 inoltre a mettersi in mostra un giovane astro nascente, il diciottenne Alessandro Del Piero, promettente attaccante arrivato a Torino in estate e impegnato nella spola tra la formazione giovanile di Antonello Cuccureddu \u2014 con cui conquister\u00e0 Torneo di Viareggio e Campionato Primavera \u2014 e la prima squadra del \"Trap\": colui che diverr\u00e0 la \"bandiera\" juventina dei due decenni successivi realizz\u00f2 il 19 settembre 1993, una settimana dopo l'esordio assoluto in maglia bianconera, la prima delle sue future 290 reti all'ombra della Mole, siglando il definitivo 4-0 interno alla .\nLa stagione chiuse di fatto un'epoca nella storia della Juventus. Coi nomi dell'emergente tecnico Marcello Lippi e dei dirigenti Luciano Moggi e Antonio Giraudo che gi\u00e0 iniziavano a circolare nell'ambiente, a fine campionato Trapattoni lasci\u00f2 la squadra che aveva allenato a periodi alterni per tredici anni (1976-1986 e 1991-1994), accettando la corte del , mentre ben pi\u00f9 rumore fecero le dimissioni di Boniperti dalla societ\u00e0 che l'aveva visto alla testa per oltre vent'anni, dapprima come presidente (1971-1990) e poi come amministratore delegato (1991-1994).\nMaglie e sponsor.\nIl fornitore tecnico per la stagione 1993-1994 fu Kappa, mentre lo sponsor ufficiale fu Danone.\nGiovanili.\nOrganigramma.\nArea tecnica"}
{"id": "729696", "revid": "110157", "url": "https://it.wikipedia.org/wiki?curid=729696", "title": "Slowly Going the Way of the Buffalo", "text": "Slowly Going the Way of the Buffalo \u00e8 un album del gruppo pop punk statunitense MxPx pubblicato nel 1998. Il nome dell'album viene da una lettera scritta da un fan, che, con l'espressione \u201cGoing the way of the buffalo\u201d, si lamentava del fatto che la musica del gruppo stava cambiando, in peggio a suo parere."}
{"id": "729708", "revid": "65435", "url": "https://it.wikipedia.org/wiki?curid=729708", "title": "Abissine", "text": ""}
{"id": "729716", "revid": "36426", "url": "https://it.wikipedia.org/wiki?curid=729716", "title": "Sbarramento Pian dei Morti", "text": "Lo sbarramento di Pian dei Morti (in tedesco Sperre Plamort) \u00e8 uno sbarramento difensivo che fa parte del \"XIII Settore di Copertura Venosta\", all'interno del Vallo alpino in Alto Adige.\nStoria.\nLa localit\u00e0 Pian dei Morti si trova a 2.000 metri di quota, sopra al lago di Resia, al confine con l'Austria, in alta val Venosta, in Alto Adige. Il toponimo \"Pian dei Morti\" deriva dall'italianizzazione di epoca fascista del toponimo originale tedesco \"Plamort\". Lo sbarramento rientra a far parte del pi\u00f9 ampio e sottostante sbarramento Passo Resia.\nLo sbarramento Pian dei Morti prevedeva inizialmente tre centri di tipo \"450\" armati con 6 mitragliatrici; inoltre erano previste due postazioni in barbetta: una armata con una mitragliatrice, l'altra con un pezzo anticarro da 47/32 Mod. 1935 posta a est del fossato.\nI lavori furono avviati nel giugno del 1938, ma gi\u00e0 nel 1939 si modific\u00f2 il progetto seguendo i dettami della circolare 7000, costruendo altre cinque postazioni armate con altrettante mitragliatrici con l'aggiunta di un cannone controcarro pi\u00f9 moderno. Ancora nel 1940 furono iniziati nuovi lavori per allargare ulteriormente questo sbarramento, andando a costruire anche altre opere che seguissero i dettami della circolare 15000.\nNel 1942 in tutto l'Alto Adige furono sospesi i lavori. Alla Guardia alla Frontiera furono assegnate le opere completate nella zona del Pian dei Morti, ovvero:\nLungo tutta la strada che dalla valle porta allo sbarramento su un dislivello di circa 500 metri, sono presenti diversi tombini per lo scolo dell'acqua. Questi nascondono sotto dei fornelli di mina, ovvero una galleria che passa sotto la sede stradale, piena di mattoni che servivano per intasare la mina.\nA seguito dell'armistizio di Cassibile, quando vi fu l'invasione delle truppe naziste nel nord Italia attraverso l'Alto Adige nel settembre del 1943, le opere di questo sbarramento erano armate e occupate da soldati. Nel generale clima di sbandamento delle truppe italiane, poca fu la resistenza che i tedeschi trovarono mentre varcavano il confine: unica eccezione fu un bunker appartenente a questo sbarramento che quando fu attaccato rispose al fuoco (i crateri sono ancora visibili). Ciononostante la sua difesa fu vana e le fortificazioni dello sbarramento a valle, quello al passo Resia, furono ben presto occupate dalla scuola d'alta montagna delle SS \"Neustift\" (\"SS-Hochgebirgsschule\").\nNel dopoguerra, precisamente tra il 1959 e il 1962, tutto lo sbarramento fu mantenuto operativo, garantendo ancora la difesa anticarro. Dal 1962 al 1998 lo sbarramento fu solamente controllato periodicamente. Venne utilizzato per l'addestramento delle truppe alpine appartenenti alla Brigata alpina \"Orobica\" dell'Esercito Italiano. Pi\u00f9 che le opere, questi utilizzarono le postazioni campali appena fuori da queste. Alcuni evidenti segni di ci\u00f2 sono i fori di proiettili calibro 7,62 mm e 12,7\u00a0mm sulle porte metalliche delle opere di difesa. Delle opere costruite, due non esistono pi\u00f9, mentre le restanti si trovano ancora in condizioni di conservazione discrete.\nNel giugno 2010, l'\"Associazione Italia\" ha voluto registrare un documentario sulle opere del Vallo alpino e alcune scene sono state registrate in questo sbarramento. Il regista Hans Hofer in collaborazione con il colonnello Licio Mauro, ultimo comandante del Vallo in Alto Adige, ha voluto che le opero fossero riarmate come dovevano essere durante il conflitto; quindi per l'occasione sono state ricollocate radio, mitragliatrici, maschere antigas ed elmetti.\nNell'anno 2011 alcune opere dello sbarramento sono state messe in sicurezza dalla provincia autonoma di Bolzano, all'interno del \"progetto Bunker\"; nelle vicinanze delle opere difensive sono state quindi poste alcune tabelle descrittive.\nIl fossato anticarro.\nLo sbarramento ha una caratteristica unica nel suo genere, infatti esso presenta un ostacolo anticarro del tutto particolare, a forma di \"denti di drago\". Questo particolare ostacolo fu realizzato nel giugno del 1938 in una torbiera.\nIn realt\u00e0 dal versante austriaco ai tempi non esisteva una vera e propria strada carreggiabile, ma soltanto una mulattiera. Quest'ultima poteva essere, secondo lo stato maggiore italiano, in breve tempo adattata per renderla percorribile anche da mezzi corazzati, quindi lo sbarramento \u00e8 stato costruito in previsione della costruzione di una strada carrabile. Questa soluzione, unica nel suo genere, conferisce un aspetto caratteristico all'intero sbarramento.\nQuesto sbarramento anticarro \u00e8 quindi costituito da due tipologie di ostacoli che si alternano a seconda del terreno sul quale poggiano: dove vi \u00e8 la torbiera sono presenti i \"denti di drago\", mentre dove vi \u00e8 terreno solido \u00e8 stato costruito il tipico fossato anticarro. \u00c8 spesso alla base 120\u00a0cm e nella sua parte superiore 60\u00a0cm; \u00e8 realizzato con massi ed \u00e8 alto 1,5 metri. In tal modo lo spazio reso inaccessibile diviene spesso 6 metri.\nIn alcune zone del Pian dei Morti non era concepibile costruire un fossato di questo tipo a causa della conformazione del terreno, di tipo acquitrinoso; si \u00e8 quindi interrotto la linea del tipico fossato in tre punti, costruendo qui degli spuntoni denominati \"denti di drago\", un ostacolo ideale per tali zone. I denti di drago furono quindi disposti su tre linee parallele ed infissi nel terreno con lo stesso principio delle palafitte (palificazione su terreno acquitrinoso). Sono di forma tronco-conica e sono costituiti da un corpo centrale (anima) in legno, rivestito di calcestruzzo con diametro di 50\u00a0cm alla base. Le altezze dei coni variano tra i 90 e i 120\u00a0cm; i coni di diversa altezza sono disposti in maniera alternata. Il basamento di calcestruzzo \u00e8 sormontata da un cappellotto conico in acciaio con un diametro di circa 40\u00a0cm alla base, saldamente ancorato all'anima di legno sottostante.\nQuesta soluzione permetteva il drenaggio delle acque e dei detriti, ma allo stesso tempo costituiva un ostacolo insormontabile per il passaggio dei carri armati. Il fossato era inoltre battuto da due piccole postazioni situate oltre questo.\nData l'altitudine alla quale si trova lo sbarramento \u2013 2000 metri circa \u2013 la zona era per buona parte dell'anno sepolta da uno spesso strato di neve. I denti di drago anche in questa situazione riuscivano ad ogni modo a svolgere perfettamente la loro funzione, in quanto causavano comunque l'arenamento dei carri che si trovavano a transitare al di sopra dei coni, a causa dello sprofondamento e del conseguente urto contro i coni stessi.\nCon gli anni alcuni dei rivestimenti in ferro (i cappellotti metallici) sono andati distrutti a causa dei fulmini che li hanno colpiti.\nTabella delle opere dello sbarramento.\nQuesto sbarramento presenta due differenti numerazioni a seconda del periodo in cui le opere furono operative. Dapprima furono utilizzati i numeri arabi, mentre in seguito si utilizzarono quelli romani. Risulta quindi difficile trovare una corrispondenza per le opere di questo sbarramento.\nNella tabella qui di seguito sono riportate tutte le opere progettate e costruite prima del 1940, numerate con i numeri arabi, con i dati relativi a quell'epoca. Per le altre opere non vi sono dati ufficiali e le uniche informazioni su queste sono relative alle tabelle esplicative presenti in loco, che riportano i dati relativi al secondo periodo di utilizzo delle opere.\nDescrizione delle opere dello sbarramento.\nLe opere di questo sbarramento possono essere suddivise in tre raggruppamenti: uno a monte del fossato, uno arretrato, ma dominante su di una collina, e il terzo arretrato a ovest.\nSi pu\u00f2 notare come le opere siano tutte di piccole dimensioni, ovvero che rispettavano le direttive della circolare 450; spesso la camera di combattimento era collegata attraverso un tunnel o camminamento a trincea con una piccola casermetta o ad un rifugio.\nQueste opere, per quanto completate nella parte muraria, non furono mai dotate di tutti gli impianti tecnologici e del loro totale armamento."}
{"id": "729721", "revid": "33689", "url": "https://it.wikipedia.org/wiki?curid=729721", "title": "Giuseppe Pizzigoni", "text": "Biografia.\nDopo la laurea al Politecnico di Milano, lavora con Giovanni Muzio alla Banca Bergamasca. Con Muzio e Mario Sironi partecipa alle esposizioni internazionali di Barcellona e di Colonia nel 1928 e 1929. La sua prima opera, la casa per il padre (1925-27), viene sempre citata tra le opere pi\u00f9 significative del Novecento milanese.\nHa insegnato all'Accademia di Belle Arti di Bergamo, pubblicando anche un piccolo volume sulla prospettiva. Tra le opere principali, la casa \"Cubo\" del 1936, la ristrutturazione del Teatro Donizetti, la chiesa dell'Immacolata a Longuelo (quartiere di Bergamo), il condominio Pagoda a Bergamo, il municipio di Zandobbio.\nLe architetture di Pizzigoni possiedono sempre importanti aspetti innovativi, che connotano il suo lavoro come una ricerca costante. Tra questi, gli esperimenti nell'uso dei materiali: l'uso strutturale della pietra e del granito (es. cappella Bay al cimitero di Bergamo, una delle opere pi\u00f9 plasticamente riuscite, definita da Giovanni Muzio \"semplice, cerebrale e intuitiva\") e le variazioni spaziali con vele sottili in cemento armato. Nel secondo dopoguerra costruisce diversi esempi di paraboloidi iperbolici in cemento armato per edifici scolastici (Zandobbio, Monterosso), edifici industriali (stabilimento Comana a Seriate, porcilaie di Torre Pallavicina), la chiesa di Longuelo, oltre a case private come la villa in via Masone a Bergamo."}
{"id": "729722", "revid": "15756", "url": "https://it.wikipedia.org/wiki?curid=729722", "title": "Transistore unigiunzione", "text": "Un transistore unigiunzione (\"Uni-junction transistor\" o UJT) \u00e8 un dispositivo elettronico a semiconduttore.\nTipologie.\nCe ne sono di due tipi:\nEntrambe le tipologie di dispositivo trovano applicazione come trigger per i tiristori e come dispositivi attivi negli oscillatori a rilassamento. La caratteristica della tensione di emettitore rispetto alla corrente di emettitore mostra una area a resistenza differenziale negativa; questo \u00e8 ci\u00f2 che rende interessanti e utilizzabili tali circuiti. Il transistore unigiunzione presenta un'unica giunzione e da qui deriva il nome transistor 'UNI'giunzione. Un dispositivo UJT presenta tre terminali. Tali terminali sono un \"emettitore\" (E) e due \"basi\" (B1 e B2). La base\n\u00e8 realizzata da una sezione di silicio poco drogata di tipo \"n\". Due contatti ohmici B1 e B2 sono collegati\nalle sue estremit\u00e0. L'emettitore \u00e8 di tipo \"p\" ed \u00e8 drogato fortemente. La resistenza presente tra B1 e B2 quando l'emettitore \u00e8 \"aperto\" \u00e8\nchiamata resistenza di interbase.\nFunzionamento.\nNormalmente il dispositivo viene utilizzato collegando ogni base all'alimentazione tramite un resistore, B2 al positivo e B1 al negativo. In questo modo nella resistenza interbase circola una corrente che produce una caduta di tensione distribuita lungo il semiconduttore. Attraverso l'emettitore non \u00e8 possibile iniettare corrente fintanto che la tensione applicata non superi quella indotta dalla corrente interbase (che dipende dalla tensione di alimentazione Vs attraverso un fattore di partizione chiamato formula_1). Quando questo accade la resistenza tra emettitore e B1 si abbassa bruscamente. Si ha cos\u00ec sulle due basi un impulso, positivo per B1 e negativo per B2, ed un forte incremento della corrente di emettitore.\nPer costruire un oscillatore a rilassamento si procede quindi collegando all'emettitore una rete RC con resistore al positivo e condensatore verso massa. Mentre il condensatore si carica la corrente \u00e8 molto bassa, ma quando l'unigiunzione commuta, il condensatore si scarica attraverso l'emettitore e viene generato l'impulso d'uscita. A questo punto il ciclo riprende."}
{"id": "729729", "revid": "4396", "url": "https://it.wikipedia.org/wiki?curid=729729", "title": "Villa d'Agri", "text": ""}
{"id": "729730", "revid": "767487", "url": "https://it.wikipedia.org/wiki?curid=729730", "title": "L'uscita dalle officine Lumi\u00e8re", "text": "L'uscita dalle officine Lumi\u00e8re (\"La Sortie de l'usine Lumi\u00e8re\") \u00e8 un film dei fratelli Auguste e Louis Lumi\u00e8re, compreso tra i dieci film che vennero proiettati al primo spettacolo pubblico di cinematografo del 28 dicembre 1895 al Salon indien du Grand Caf\u00e9 di Boulevard des Capucines a Parigi. Fu il primo film a venire visto dal pubblico, per cui viene solitamente indicato come il punto di partenza della storia del cinema.\nProduzione.\nSoggetto.\nIl film mostra un ampio gruppo di operai, per la maggior parte donne, al momento dell'uscita dalla fabbrica Lumi\u00e8re a Montplaisir, alla periferia di Lione. L'edificio, situato al n\u00b0 25 di \"rue Saint Victor\" (successivamente ribattezzata \"rue du Premier Film\"), \u00e8 stato demolito nel 1970, ma il capannone rappresentato nella scena \u00e8 stato risparmiato. Classificato monumento storico nel 1995 e restaurato alla fine degli anni 90, l\"'Hangar du Premier-Film\" ospita la sala cinematografica dell'Istituto Lumi\u00e8re.\nCritica.\nGeorges Sadoul:"}
{"id": "729733", "revid": "201394", "url": "https://it.wikipedia.org/wiki?curid=729733", "title": "On Your Feet or on Your Knees", "text": "On Your Feet or on Your Knees \u00e8 un album discografico dei Blue \u00d6yster Cult registrato dal vivo uscito a inizio 1975, edito dalla Columbia Records e prodotto dalla coppia Krugman-Pearlman."}
{"id": "729737", "revid": "1543377", "url": "https://it.wikipedia.org/wiki?curid=729737", "title": "Sasso d'Ombrone", "text": "Sasso d'Ombrone \u00e8 una frazione del comune italiano di Cinigiano, nella provincia di Grosseto, in Toscana.\nIl borgo \u00e8 situato a 9\u00a0km dal centro del capoluogo comunale, nella parte nord-occidentale del territorio cinigianese.\nStoria.\nLa localit\u00e0 era nota in epoca medievale con la denominazione di \"Sasso di Maremma\"; sorse in un punto strategico in corrispondenza di un antico attraversamento sul fiume Ombrone. Originariamente era controllato dagli Aldobrandeschi che vi costruirono nella parte sommitale un castello oramai scomparso, di cui restano solo alcuni ruderi sulla vetta della collina.\nIn seguito pass\u00f2 agli Ardengheschi, il cui potere interessava anche altre localit\u00e0 della parte settentrionale della provincia di Grosseto lungo la Valle dell'Ombrone. Successivamente, pass\u00f2 sotto il controllo di Siena, che lo cedette prima allo Spedale di Santa Maria della Scala e infine alla famiglia dei Buonsignori.\nA met\u00e0 del XVI secolo, Sasso d'Ombrone entr\u00f2 a far parte del Granducato di Toscana, a seguito della definitiva caduta della Repubblica di Siena.\nIl centro fu sede di una commenda dei Cavalieri di Malta.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Sasso d'Ombrone. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione."}
{"id": "729743", "revid": "552314", "url": "https://it.wikipedia.org/wiki?curid=729743", "title": "Llobregat", "text": "Il Llobregat (pron. ) \u00e8 uno dei pi\u00f9 importanti fiumi della Catalogna, in Spagna. Nasce a Castellar de n'Hug, nella comarca del Bergued\u00e0, e sfocia dopo un corso di 170\u00a0km nel Mar Mediterraneo non lontano da Barcellona, presso El Prat de Llobregat. Tutto il suo bacino imbrifero \u00e8 situato in Catalogna.\nIl Llobregat \u00e8 il secondo fiume della Catalogna per ordine di lunghezza, essendo superato dal fiume Ter. Durante il suo corso riceve le acque dei fiumi tributari Cardener (presso Manresa) e Anoia (presso Martorell)."}
{"id": "729747", "revid": "287204", "url": "https://it.wikipedia.org/wiki?curid=729747", "title": "Ian Scott (attore)", "text": "Biografia.\nDebutta nel mondo a \"luci rosse\" nel 1998 diventando subito un attore molto apprezzato dal pubblico, sia eterosessuale che omosessuale: questo si deve soprattutto alla notevole misura del suo pene eretto, 20\u00a0cm.\nNel gennaio 2005, al ritorno da Panama dopo un viaggio di lavoro, venne arrestato e imprigionato per motivi ancora sconosciuti, assieme ad un attore ceco, uno tedesco e Fred Salaff (produttore statunitense di film hard). Venne liberato nel luglio 2005. \nIan Scott \u00e8 padre di due bambini e nel 2006 \u00e8 stato interprete di numerosi film pornografici."}
{"id": "729750", "revid": "767487", "url": "https://it.wikipedia.org/wiki?curid=729750", "title": "Punto riso", "text": "Il punto riso o grana di riso \u00e8 un particolare punto della lavorazione a maglia.\nViene particolarmente usato per i \"maglioni irlandesi\" (con lavori a rilievo): iniziare e terminare il ferro con un po' di punti a punto riso consente poi di fare cuciture invisibili.\nUna sua variante \u00e8 la grana di riso doppia, che si lavora su un numero di punti pari, alternando due serie di ferri: la prima con una maglia a diritto e una a rovescio, la seconda con un punto rovescio e uno diritto.\nEsiste anche il falso punto riso tunisino, che \u00e8 una lavorazione che si fa con un particolare uncinetto, l'uncinetto tunisino."}
{"id": "729761", "revid": "767487", "url": "https://it.wikipedia.org/wiki?curid=729761", "title": "Daredevil (album)", "text": "Daredevil \u00e8 il secondo album del gruppo stoner rock statunitense Fu Manchu, pubblicato nel 1995 dalla Bong Load Records."}
{"id": "729764", "revid": "125250342", "url": "https://it.wikipedia.org/wiki?curid=729764", "title": "KDevelop", "text": "KDevelop \u00e8 un free software IDE per GNU/Linux e altri Unix-like sistemi operativi integrato nell'ambiente desktop KDE e distribuito sotto licenza GPL. \u00c8 stato completamente riscritto rispetto a KDevelop 2, non include un compilatore, ma all'interno usa il GNU Compiler Collection (oppure, opzionalmente, altri compilatori) per produrre codice eseguibile. La versione corrente supporta diversi linguaggi di programmazione come Ada, Bash, C, C++, Fortran, Java, Pascal, Perl, PHP, Python, Ruby ed SQL.\nCaratteristiche.\nKdevelop usa un editor di testi integrato componente della tecnologica KPart. Per default l'editor \u00e8 Kate. Sono molte le caratteristiche di Kdevelop:\nVersioni future.\nDopo l'uscita di KDE 4, KDevelop \u00e8 stato riscritto in Qt 4, dato che la versione precedente, scritta in Qt 3, non poteva girare in KDE 4 per motivi di incompatibilit\u00e0.\nNella versione 4 \u00e8 notevolmente migliorato tutto l'IDE, a partire dall'integrazione del designer Qt4 fino all'introduzione dei progetti C#, dato che lo scopo degli sviluppatori, \u00e8 quello di avere 4 punti cardine:"}
{"id": "729765", "revid": "536103", "url": "https://it.wikipedia.org/wiki?curid=729765", "title": "Lenzuolo", "text": "Un lenzuolo \u00e8 un telo di stoffa che si pone sul materasso per far s\u00ec che non si poggi il corpo direttamente su questo. \u00c8 una tela di tessuto leggero di cotone o anche di seta che \u00e8 destinato a venire a contatto con l'epidermide di chi si posa sul letto per dormire. Ha forma diversa a seconda che sia per lettino o per letto matrimoniale e pu\u00f2 essere bianco o colorato. \u00c8 sempre pi\u00f9 largo e lungo rispetto alle dimensioni del letto in quanto quello inferiore deve essere rimboccato sotto il materasso per renderlo ben teso, oppure possiede degli elastici agli angoli per far s\u00ec che si presenti ben tirato sul materasso. Il lenzuolo superiore deve pendere ai lati ed in fondo al letto per far s\u00ec che con i movimenti del corpo non si rimanga scoperti durante il sonno. Su questo si pongono coperte o copriletto a seconda della stagione e della temperatura della camera da letto.\nLa loro foggia varia da paese a paese ed il lenzuolo superiore -che peraltro non viene utilizzato dovunque- pu\u00f2 essere la fodera del piumino o della coperta, come avviene nei paesi del nord Europa. In alcuni paesi asiatici si usa il \"ralli quilt\" come lenzuolo superiore.\nNella cinematografia o nei romanzi, ma anche nella vita reale, il lenzuolo (o pi\u00f9 lenzuola annodate) pu\u00f2 servire da fune per carcerati che cercano di evadere dal loro luogo di detenzione."}
{"id": "729768", "revid": "729019", "url": "https://it.wikipedia.org/wiki?curid=729768", "title": "Ostracodermi", "text": "Gli ostracodermi (letteralmente \"con pelle a conchiglie\") sono alcuni gruppi di pesci estinti, primitivi e senza mascella che erano coperti da un'armatura di piastre ossee.\nFossili appartenenti al taxon Ostracodermi sono stati trovati negli strati dei periodi dall'Ordoviciano al Devoniano di molte zone del mondo.\nLa superclasse Ostracodermi \u00e8 stata disposta nell'infraphylum Agnatha assieme con la superclasse esistente dei Cyclostomata, che include le lamprede e le mixine. \nNon compare spesso oggi nelle classificazioni perch\u00e9 \u00e8 parafiletica o polifiletica, ma \"ostracodermi\" ancora \u00e8 usato come termine informale per i pesci privi di mascella corazzati del Paleozoico.\nErano spesso lunghi meno di 30 centimetri ed erano probabilmente lenti animali bentonici che dimoravano sul fondo del mare.\nOltre alla corazza un'altra innovazione dei ostracodermi era l'uso delle branchie non per l'alimentazione, ma esclusivamente per la respirazione. In tutte le forme di vita precedenti che le avevano, le branchie erano usate sia per respirare che per alimentarsi. \nAvevano sacchetti faringei separati della branchia lungo il lato della testa, che erano permanente aperti senza l'opercolo protettivo. \nDiversamente dagli invertebrati che usano il movimento di ciglia per spostare l'alimento, gli ostracodermi usavano il loro sacchetto muscolare della branchia per generare un'aspirazione che tirava dentro piccole lente prede o i detriti ricchi di nutrimento sul fondo del mare.\nGli ostracodermi sono esistiti in due gruppi importanti, gli eterostraci pi\u00f9 primitivi e gli Anaspida, celolepidi, osteostraci. Questi ultimi, noti anche come cefalaspidi (dal genere tipico, \"Cephalaspis\"), avevano stabilizzatori laterali per controllare meglio il loro nuoto.\nDopo la comparsa dei pesci con mascelle (placodermi, attinotterigi, squali, ecc.) circa 400 milioni di anni fa, la maggior parte delle specie di ostracodermi sub\u00ec un declino e gli ultimi ostracodermi si sono estinti alla conclusione del periodo Devoniano."}
{"id": "729769", "revid": "1904508", "url": "https://it.wikipedia.org/wiki?curid=729769", "title": "Casa d'Alba", "text": "La Casa d'Alba (in spagnolo: \"La Casa de Alba\") \u00e8 un'importante famiglia aristocratica di origine spagnola la cui ascendenza risale al 1429, quando il primo \"Alba\", dal lignaggio della Casa di Toledo, fu insignito del titolo di \"Signore della Citt\u00e0 di Alba de Tormes\". \nNel 1492, un membro di questa famiglia, il \"II Duca di Alba\", divenne protagonista della capitolazione di Granada. Don Fernando Alvarez de Toledo, III duca di Alba, fu nominato \"Governatore generale dei Paesi Bassi del Sud\". Durante il XVIII secolo il ducato di Alba fu ereditato dal Duca di Berwick insieme all'intero patrimonio della Famiglia di Alba."}
{"id": "729771", "revid": "729019", "url": "https://it.wikipedia.org/wiki?curid=729771", "title": "Batteria Martignano", "text": "La batteria di Martignano (originariamente \"Batterie Martignano\") \u00e8 una delle fortificazioni austro-ungariche facente parte della Fortezza di Trento (\"Festung Trient\"). Essa appartiene al grande sistema di fortificazioni austriache al confine italiano. Anche se viene spesso identificata come \"Forte Martignano (Werk Martignano)\", i documenti originali della direzione del Genio di Trento la identificano come batteria.\nUbicazione.\nLa batteria si trova a una quota di circa 405 metri in frazione Martignano sul versante sinistro del fiume Adige. Una strada asfaltata sul tracciato della strada militare originale alla destra della chiesta di Martignano conduce al cancello della villa privata nel cui parco sorgono i resti della batteria.\nStoria.\nQuesta fortezza \u00e8 una delle pi\u00f9 antiche della \"Festung Trient\" e copre superficie di 7091 m\u00b2. Infatti esso venne costruito nei primi anni del 1860, in un'ottima posizione strategica che gli permetteva di fungere da perno di collegamento tra il fronte occidentale della fortezza di Trento, il fronte settentrionale (forte Rocchetta) e il fronte orientale (Complesso fortificato di Civezzano).\nDall'altura dove si trova, poteva controllare la Val d'Adige sia a nord che a sud. Infatti l'armamento comprendeva ben 12 bocche da fuoco da 15\u00a0cm e da 12\u00a0cm, di tipo M61: due erano rivolte al tagliata stradale Bus de Vela, due verso il Doss Trento, due verso Gardolo, quattro verso Martignano ed infine due verso le retrovie del complesso di Civezzano. In definitiva poteva colpire in direzione di tutti e quattro i punti cardinali, ed a ci\u00f2 \u00e8 dovuta la sua forma estremamente irregolare.\nCome tanti altri forti ottocenteschi, allo scoppio della prima guerra mondiale era gi\u00e0 obsoleto. Fu quindi disarmato e adibito a magazzino mentre i suoi armamenti principali e secondari vennero spostati in postazioni campali poste nelle vicinanze. Alla fine della seconda guerra mondiale, e precisamente il 28 settembre 1947, fu dimesso dal Ministero della difesa e inizialmente valutato 100.000 lire e nel 1955 un milione di lire. In seguito fu trasferito dal demanio militare a quello civile; per 3 anni a Remigio Serafini con un canone pari a 500 lire l'annue e in seguito per sei anni a Carlo Giuliani. Il 3 settembre 1955 il demanio lo radi\u00f2 e fu venduto il 20 novembre dell'anno successivo alla \"Societ\u00e0 Italiana Esplosivi Cheddite\" di Torino, la quale lo utilizz\u00f2 come polveriera. Oggi, il forte \u00e8 stato incluso nel parco di una villa ed \u00e8 propriet\u00e0 privata.\nDescrizione.\nLa batteria fu costruita su di un solo livello con pietra ricavata dalle cave limitrofe. Alla fine degli anni 1860 venne continuamente ammodernata con varie aggiunte. La sua struttura si presenta irregolare, con una caponiera, e due mura che, fuoriescendo da questa, riparavano cortili interni.\nPercorrendo il suo interno si trovano a partire dalla destra, l'alloggio degli ufficiali, uno primo alloggio per la guarnigione e la cucina. Di fronte a questi, vi erano altri tre alloggi per i soldati; infine il deposito munizioni e quello per i viveri. La parte attiva del forte, ovvero da dove di sparava, era posta a nord tra la caponiera che a sua volta era dotata di feritoie per la difesa da vicino. Altre feritoie erano naturalmente presenti lungo tutto il perimetro del forte."}
{"id": "729775", "revid": "729019", "url": "https://it.wikipedia.org/wiki?curid=729775", "title": "Complesso fortificato di Civezzano", "text": "Il complesso fortificato di Civezzano \u00e8 un sistema di fortificazioni austro-ungariche, in localit\u00e0 Civezzano, in Alta Valsugana, in provincia di Trento. \u00c8 parte della fortezza di Trento (\"Festung Trient\") oltre che appartenente al grande sistema di fortificazioni austriache al confine italiano.\nStoria.\nLa Valsugana \u00e8 gi\u00e0 stata usata dal generale Medici, nelle operazioni militari del 1866, come porta di accesso alla citt\u00e0 di Trento. Essendo questa via una buona entrata per degli ipotetici invasori, la stretta gola del torrente Fersina in Valsugana fu fatta fortificare dal generale Kuhn.\nL'area compresa tra il monte Celva, il monte Calisio e il Soprasasso costituiva il IV distretto di Trento. \nLo sbarramento previsto era articolato in tre opere permanenti volte ad impedire l'accesso alla citt\u00e0 di Trento attraverso le uniche due vie possibili:\nI lavori di costruzione furono affidati all'impresa trentina di Francesco Ranzi, e durarono dal 1868 e il 1876.\nNell'ambito della fortezza di Trento il sistema fortificato di Civezzano offre motivo particolare interesse per lo studio di architettura militare, per la ragione che il progettista, Daniel von Salis da Soglio, lo utilizz\u00f2 come laboratorio di ricerca di nuove soluzioni per le fortezze di montagna. Tanto nell'opera principale che nella tagliata stradale superiore, Salis stabil\u00ec di proteggere il fronte delle cannoniere tramite masse di terra nelle quali si aprivano le feritoie (sistema Haxo).\nTale gioiello di architettura dove si erano sperimentate moderne soluzioni militari non entr\u00f2 mai in guerra. Vari recuperanti riutilizzarono i materiali ancora presenti per la ricostruzione delle proprie abitazioni mentre le diverse gallerie e trincee vennero riutilizzate durante la seconda guerra mondiale.\nStruttura dello sbarramento.\nIl forte.\nA causa della scarsa superficie disponibile, l'opera principale venne sviluppata in senso verticale, con un duplice ordine dei cannoniere su due livelli diversi: una soluzione questa che il progettista aveva gi\u00e0 visto applicare a Peschiera del Garda, nel cantiere del forte Monte Croce. In questo modo era possibile assicurare al forte una notevole potenza di fuoco.\nEsso era posto sull'appendice del Dos di Castel Vedro, una postazione strategica per osservare e controllare la fine della valle. Questo era inizialmente un antico castelliere romano, divenuto nel Medioevo un vero e proprio castello. Venne distrutto nel 1254 dalla spedizione di Ezzelino III da Romano.\nEra armato con cinque grossi cannoni da 15\u00a0cm modello 61 e, per la difesa ravvicinata contro l'assalto di truppe di fanteria, 2 cannoni da 9\u00a0cm modello 75/96 posti a fianco dell'ingresso rivolti verso est. Erano inoltre compresi profondi fossati sia nella parte anteriore che sul lato sinistro, il tutto ben circondato da filo spinato.\nLa guarnigione in tempo di guerra era calcolata in 3 ufficiali e 146 uomini.\nPurtroppo esso fu totalmente distrutto gi\u00e0 nel 1915 e al suo posto venne collocata una batteria in caverna ancora presente sulla cima del Dos di Castel Vedro. Altre artiglierie vennero invece ricollocate in localit\u00e0 Le Finestre, Dos Castion e Campell.\nTagliata stradale superiore.\nLa tagliata stradale superiore \u00e8 un'opera in muratura a un solo piano posta sull'odierna strada che collega Civezzano a Cognola. Fu costruita tra il 1869 e il 1872 in pietra calcarea squadrata e rimodernata nel 1914. In seguito divenne polveriera fino ad essere dismessa dal Demanio Militare. Infine ha ospitato una cantina mentre oggi \u00e8 l'unica parte visitabile, infatti la tagliata \u00e8 stata restaurata nel 2016.\nL'opera consisteva di una batteria di casematte attorniate da fossati asciutti e da un tratto difensivo con un grosso portone per tenere sotto sorveglianza il traffico lungo la strada. Mediante le feritoie poste lungo le mura esterne si riusciva a controllare anche l'ingresso al forte principale.\nPer la tagliata stradale superiore l'armamento era ben pi\u00f9 modesto, infatti consisteva in soli due cannoni da 12\u00a0cm modello 61 entrambe rivolte verso Pergine, fungevano anche da finestrature. In totale, vi erano 30 feritoie. \nQuesta fortificazione poteva ospitare in tempi di guerra 48 soldati.\nQuest'opera sub\u00ec durante il conflitto una chiusura del cortile interno e alla copertura del tetto in calcestruzzo, e sempre ben collegate mediante trincea coperta alla tagliata sottostante. I suoi cannoni furono trasferiti sul Dos Castion.\nTagliata stradale inferiore.\nQuesta tagliata stradale fu costruita nella parte pi\u00f9 stretta della serra di Cantanghel sul torrente Fersina su una posizione quasi invisibile e protetta da solide rocce; questa sbarrava la cosiddetta \"strada dei Crozi\". \nSu questa fortificazione vennero adottate le soluzioni pi\u00f9 innovative, furono infatti realizzate due casematte per artiglierie scavate interamente nella roccia. Una novit\u00e0 per l'impero austro-ungarico. Una terza cannoniera fu aggiunta nel 1896 con lo scopo di sorvegliare la ferrovia della Valsugana, allora da poco compiuta.\nIn seguito all'apertura della linea ferroviaria, nel 1897 si aggiunse allo sbarramento un fortino per fucilieri alla sbocco del tunnel \"Serra\". Questo fortino era collegato tramite un passaggio nascosto alla tagliata.\nL'armamento comprendeva 3 cannoni da 8\u00a0cm modello 95 e una guarnigione in tempi di guerra composta da 1 ufficiale e 60 soldati.\nQuesta tagliata fu l'unica a non essere disarmata infatti gi\u00e0 nel 1898 era armata con una batteria composta da tre cannoniere posta in caverna e che puntavano verso Civezzano.\nArmamento.\nL'armamento previsto per l'intero complesso fortificato era:"}
{"id": "729776", "revid": "1628923", "url": "https://it.wikipedia.org/wiki?curid=729776", "title": "Effetto inverso di Faraday", "text": "L'effetto inverso di Faraday \u00e8 l'effetto opposto all'effetto Faraday. Una magnetizzazione stazionaria formula_1 \u00e8 indotta da un campo elettrico esterno oscillante con frequenza formula_2, ci\u00f2 che si pu\u00f2 ottenere, per esempio, con un impulso laser di elevata intensit\u00e0. La magnetizzazione indotta \u00e8 proporzionale al prodotto vettoriale di formula_3 e formula_4:\nQuesta equazione evidenzia che la luce di frequenza formula_2 polarizzata circolarmente deve indurre una magnetizzazione allineata col vettore formula_7. Poich\u00e9 formula_3 insiste sul prodotto vettoriale, onde polarizzate sinistrorse e destrorse devono indurre una magnetizzazione di segni opposti.\nLa magnetizzazione indotta si pu\u00f2 comparare ad una magnetizzazione satura del mezzo."}
{"id": "729780", "revid": "345405", "url": "https://it.wikipedia.org/wiki?curid=729780", "title": "Mesosfera (atmosfera)", "text": "La mesosfera (dal greco \"mesos\" \"mezzo\" e \"sphaira\" \"palla, sfera\") \u00e8 il terzo dei cinque strati in cui \u00e8 suddivisa l'atmosfera ed \u00e8 compresa tra la stratosfera e la termosfera. Si tratta dello strato di atmosfera terrestre che si trova direttamente sopra la stratopausa e direttamente sotto la mesopausa. In essa la temperatura dell'aria diminuisce con l'aumentare dell'altezza. Il limite superiore della mesosfera \u00e8 la mesopausa, etichettato come luogo pi\u00f9 freddo a livello naturale sulla Terra, con temperature inferiori a 130 K (pari a circa -143 \u00b0C). \nI confini esatti superiori e inferiori della mesosfera variano con la latitudine e con la stagione, ma il limite inferiore della mesosfera solitamente si trova ad un'altezza di circa 50 km sopra la superficie terrestre e la mesopausa \u00e8 di solito ad altezze nei pressi di 100\u00a0km, se non a latitudini medie e superiori in estate dove si scende ad altezze di circa 85\u00a0km. La stratosfera, la mesosfera e la parte pi\u00f9 bassa della termosfera sono indicate collettivamente come \"atmosfera di mezzo\".\nDescrizione.\nTemperature.\nLa mesosfera \u00e8 caratterizzata da una accentuata rarefazione degli elementi gassosi e da un graduale aumento di quelli pi\u00f9 leggeri a scapito di quelli pi\u00f9 pesanti. In questa parte dell'atmosfera la temperatura riprende a diminuire con l'altezza e raggiunge il valore minimo, variabile tra i \u221270 ed i -140 \u00b0C, intorno agli 80 km.\nCaratteristiche.\nAttorno agli 80\u00a0km di quota si possono osservare, talvolta, le nubi nottilucenti, costituite probabilmente di cristalli di ghiaccio e minutissime polveri. Tali nubi sono visibili durante l'estate, in genere dalle alte latitudini, al crepuscolo, e si presentano come sottili e brillanti, intensamente illuminate dagli ultimi raggi del Sole. L'osservazione di queste nubi mostra che nell'alta mesosfera esiste un complesso sistema di correnti aeree, ad andamento variabile, che dovrebbero raggiungere velocit\u00e0 fino a 300 km/h. Connesse a questi moti sono le variazioni di altezza della mesopausa, come avviene anche nella tropopausa e nella stratopausa.\nIncertezze.\nLa mesosfera si trova sopra la quota massima per gli aeromobili e al di sotto della quota minima per il veicolo spaziale orbitale. \u00c8 stata attraversata soltanto tramite i vari tipi di razzo-sonda. Ancora oggi risulta essere la porzione di atmosfera meno conosciuta. La presenza di spettri rossi e getti blu (scariche elettriche o pseudo-fulmini all'interno della mesosfera bassa), nubi nottilucenti e altri fenomeni rende questa parte incompresa di atmosfera una delle pi\u00f9 studiate dalla comunit\u00e0 scientifica.\nMeteore.\nMilioni di meteore entrano nell'atmosfera, una media di 40 t l'anno anche se le stime non sono unanimi. All'interno della mesosfera, la maggior parte si scioglie o si vaporizza, risultato delle numerose collisioni con le particelle di gas presenti nella nostra atmosfera. Questo si traduce in una maggiore concentrazione di ferro e altri materiali sulla superficie terrestre."}
{"id": "729786", "revid": "279437", "url": "https://it.wikipedia.org/wiki?curid=729786", "title": "Funicolare di Bom Jesus", "text": "La funicolare di Bom Jesus (in portoghese \"elevador do Bom Jesus\") \u00e8 una linea di trasporto funicolare della citt\u00e0 di Braga, in Portogallo.\nFu costruita nel 1882, ed \u00e8 la pi\u00f9 antica della Penisola iberica.\nDati tecnici.\n\u00c8 la pi\u00f9 vecchia funicolare al mondo tuttora in uso, ed oggi una delle poche ad utilizzare l'acqua come energia motrice: i veicoli sono dotati di serbatoi i quali, riempiti o svuotati, ne variano il peso e conseguentemente l'equilibrio fra essi, generando cos\u00ec il movimento.\n\u00c8 costituita da due cabine unite da un cavo che scorre lungo una puleggia posizionata a monte in maniera che una sale e l'altra scende allo stesso tempo. La linea \u00e8 costituita da due binari.\nLa velocit\u00e0 massima \u00e8 di 1,8 metri al secondo.\nOgni cabina pu\u00f2 trasportare 38 passeggeri.\nLa lunghezza della linea \u00e8 di 274 metri, con un dislivello di 116 metri, corrispondente a un gradiente del 42%."}
{"id": "729787", "revid": "59966", "url": "https://it.wikipedia.org/wiki?curid=729787", "title": "Meerschaum", "text": ""}
{"id": "729788", "revid": "1568601", "url": "https://it.wikipedia.org/wiki?curid=729788", "title": "Monticello Amiata", "text": "Monticello Amiata \u00e8 una frazione del comune italiano di Cinigiano, nella provincia di Grosseto, in Toscana.\nGeografia fisica.\nIl borgo \u00e8 situato a 734 metri sul livello del mare, lungo la strada che conduce verso il Monte Amiata alle porte della riserva naturale Poggio all'Olmo. L'area collinare in cui \u00e8 posto segna il definitivo passaggio dalla valle dell'Ombrone al massiccio del Monte Amiata. Monticello Amiata dista circa 50 chilometri da Grosseto e poco pi\u00f9 di 9 chilometri dal capoluogo comunale.\nStoria.\nAnticamente chiamato \"Montepinzutolo\", ricordato per la prima volta in un diploma del 5 aprile 1027 di Corrado II e poi feudo dei signori di Tintinnano, niente rimane oggi dell'antico borgo alto-medievale, completamente distrutto da un incendio nel 1240. Il nuovo borgo fu ricostruito dagli abitanti di Montepinzutolo con il nome di \"Monticlo\", e nel 1261 divenne comune autonomo. Agli inizi del XIV secolo venne posto sotto la protezione di Siena e nel 1348, per insubordinazioni riguardanti il doppio pagamento di tasse all'abbazia di San Salvatore e a Siena, ricevette una scomunica che, curiosamente, ad oggi non \u00e8 mai stata formalmente ritirata. Annesso al Granducato di Toscana nella met\u00e0 del XVI secolo, nel 1783 perse la sua autonomia, venendo accorpato a Cinigiano, nuova sede comunale.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Monticello Amiata. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nCultura.\nPresso la frazione, nei locali dell'ex Palazzo Comunale, \u00e8 situata la casa museo di Monticello Amiata, museo etnografico inaugurato nel 1989, che riproduce una tipica abitazione contadina ottocentesca e pone particolare attenzione agli antichi mestieri legati alla lavorazione dell'olio e delle castagne.\nSono stati inoltre realizzati due percorsi naturalistici per la conoscenza del territorio circostante: la \"via delle fonti\" e la \"via della castagna\". La via delle fonti costituisce un itinerario storico-ambientale attorno al paese di Monticello Amiata, scendendo verso le sorgenti d'acqua conosciute con i nomi di Fonte vecchia e Fonte di sotto, utilizzate in passato come abbeveraggio per gli animali e per rifornimenti ad uso domestico. La via della castagna \u00e8 un percorso naturalistico che si inoltra nei boschi sotto al paese fino a raggiungere una vasta area di castagneti da frutto: l'itinerario si caratterizza anche per elementi di tipo antropologico, grazie alla presenza di essiccatoi, capanne e muri a secco.\nInfrastrutture e trasporti.\nLa frazione di Monticello Amiata \u00e8 attraversata da ovest a est dalla strada provinciale 7 Cinigianese che collega il capoluogo comunale con Arcidosso. A nord \u00e8 collegata alla strada provinciale del Cipressino dalla strada provinciale 70 di Monticello, mentre a sud, a circa 3 chilometri dal paese, \u00e8 possibile imboccare la strada provinciale 55 di Stribugliano, che la collega ai borghi di Castiglioncello Bandini, Stribugliano e Vallerona."}
{"id": "729791", "revid": "1005847", "url": "https://it.wikipedia.org/wiki?curid=729791", "title": "Radio Rurale", "text": "La Radio Rurale \u00e8 un apparecchio radiofonico che inizia a diffondersi nella seconda met\u00e0 del 1933 e la cui produzione cessa nel 1939.\nCaratteristiche.\nSi tratta di un ricevitore radiofonico con caratteristiche standardizzate, promosso in epoca fascista dall'Ente Radio Rurale per essere installato in zone di riunione collettiva segnatamente negli ambienti rurali e nelle scuole.\nL'apparecchio era acquistabile solo dagli istituti scolastici, dalle sedi dell'O.N.B., del P.N.F., dalle Parrocchie rurali, dalle sedi rurali dell'Opera nazionale dopolavoro, dalle Cattedre ambulanti di agricoltura, dalle sedi della Confederazione sindacale fascista dell'agricoltura e dalle sedi della Confederazione agricoltori o per donazione agli stessi. Grazie a questa manovra tre milioni di scolari italiani hanno avuto la possibilit\u00e0 di entrare in contatto con un mezzo di comunicazione allora altamente elitario.\nIl prezzo al momento dell'uscita, calmierato per legge, \u00e8 di 600 Lire, pagabile anche a rate anticipando al momento dell'ordinazione la cifra di 207,80 Lire (200 Lire di anticipo pi\u00f9 7,80 Lire per il rimborso delle spese dei bolli) e sottoscrivendo 10 cambiali per le rate mensili di 40 Lire ciascuna. Il prezzo viene poi diminuito a 575 Lire nel marzo del 1935 e a 475 Lire nel settembre dello stesso anno. Il 15 gennaio del 1936 il prezzo viene aumentato a 550 Lire. Le spese di spedizione sono a carico dell'acquirente. L'apparecchio viene spedito con le valvole smontate e la fornitura comprende: una presa di corrente con attacco a vite Edison per la derivazione da un portalampade, 4 metri di filo di rame per la presa di terra, 10 metri di filo per l'antenna interna, 12 isolatori di porcellana per l'installazione dell'antenna.\nIl Ministero delle comunicazioni indice due concorsi: con il primo del maggio del 1931 si individuano le caratteristiche tecniche ed i requisiti del futuro ricevitore, con il secondo del luglio del 1932, si individuano i costruttori. La radio deve essere idonea a ricevere le stazioni radiofoniche con lunghezza d'onda compresa tra i 200 e i 580 metri (onde medie).\nLasciando liberi i costruttori nella scelta degli schemi e del numero delle valvole, si impone la condizione che i ricevitori debbano essere idonei a garantire una potenza tale che, mediante l'impiego di una comune presa di terra e di un'antenna interna, la ricezione della stazione E.I.A.R. pi\u00f9 vicina o di quella meglio ricevibile, deve essere chiara e ben comprensibile in qualunque localit\u00e0 per un pubblico non inferiore a 60 persone. Anche i comuni in fondo valle, dove la ricezione \u00e8 pi\u00f9 difficile per l'attenuazione del campo elettromagnetico, devono poter ricevere le emissioni di una stazione radio distante tra i 100 e i 150\u00a0km.\nL'apparecchio \u00e8 una supereterodina con alimentazione a corrente alternata con tensioni tra i 110 e 220 Volt. Solo successivamente si provvede alla produzione di apparecchi a batteria e di quelli a corrente continua (prodotti dalla ditta Geloso). \u00c8 prevista la possibilit\u00e0 di collegare all'apparecchio un altoparlante esterno, al fine di servire un ulteriore ambiente principale, e un fonografo.\nTutti i produttori muniti della cosiddetta licenza di costruzione, sono stati invitati a partecipare al concorso. Risultano idonei 10 produttori (riportati con la ragione sociale dell'epoca): Allocchio e Bacchini, C.G.E., F.I.M.I (Phonola), Marelli, Safar, Savigliano, Philips, Siemens, Siti \u2013 Acesa ed Unda. Al fine di rientrare nel prezzo imposto i produttori adottano le specifiche estetiche richieste e, il pi\u00f9 delle volte, invece di realizzare un modello completamente nuovo, adattano un modello gi\u00e0 in produzione. Ad esempio la Philips, con la sua R.R. XVI Radiorurale, utilizza come base di partenza lo chassis della Philips 764M (prodotta sia in Italia che in Germania) e la maggior parte dei suoi componenti lasciando le sole Onde medie e togliendo l'indicatore di sintonia e il controllo di tono.\nIn quanto stabilmente collocato nell'edificio scolastico ed adibito a scopi educativi, per l'apparecchio Radiorurale \u00e8 prevista l'esenzione del pagamento della licenza annuale alle radioaudizioni, che all'epoca era di 80 Lire annuali.\nAlla fine dell'epoca fascista, come sentimento di rivolta e di disprezzo a quella ideologia totalitaria, moltissime radio sono state distrutte o mutilate dei simboli fascisti in esse riprodotti. La scarsa produzione di questi apparecchi, non acquistabili direttamente dai privati e le numerose distruzioni effettuate, hanno fatto s\u00ec che la quotazione delle radio arrivate ai giorni nostri sia molto elevata."}
{"id": "729797", "revid": "129019", "url": "https://it.wikipedia.org/wiki?curid=729797", "title": "Baix Llobregat", "text": "Il Baix Llobregat (che in catalano significa \"Basso Llobregat\", con riferimento all'omonimo fiume; in spagnolo \"Bajo Llobregat\") \u00e8 una delle 41 comarche della Catalogna, con una popolazione di 757.814 abitanti. Il suo capoluogo \u00e8 Sant Feliu de Llobregat.\nAmministrativamente fa parte della provincia di Barcellona, che comprende 11 comarche."}
{"id": "729798", "revid": "1543377", "url": "https://it.wikipedia.org/wiki?curid=729798", "title": "K\u014dshi Rikud\u014d", "text": "Il suo lavoro pi\u00f9 noto \u00e8 la serie manga \"Excel Saga\" (trasposta poi in un anime trasmesso anche in Italia da MTV, in cui lui stesso compare per dare la sua approvazione agli episodi), ed altri lavori come \"Arahabaki\" e \"Holy Brownie\".\nRikud\u014d ha conseguito la laurea alla Kyushu Sangyo University ed attualmente vive a Dazaifu, Fukuoka. Condivide e mostra alcuni dei segni solitamente associati agli otaku, infatti colleziona oggetti kitsch e ama giocare ai videogiochi.\nNel 2010 pubblica anche il manga \"Deathless\"."}
{"id": "729801", "revid": "767487", "url": "https://it.wikipedia.org/wiki?curid=729801", "title": "In Search Of... (Fu Manchu)", "text": "In Search of... \u00e8 il terzo album del gruppo stoner rock statunitense Fu Manchu, pubblicato nel 1996 dalla Mammoth Records. \u00c8 anche l'ultimo album che vede la presenza di Eddie Glass e Ruben Romano, che formeranno subito dopo la loro fuoriuscita dai Fu Manchu il gruppo stoner rock Nebula."}
{"id": "729808", "revid": "158913", "url": "https://it.wikipedia.org/wiki?curid=729808", "title": "Zaccaria (profeta minore)", "text": "Il suo nome (ebraico \u05d6\u05b0\u05db\u05b7\u05e8\u05b0\u05d9\u05b8\u05d4, Zekharyah/Z\u0259\u1e35ary\u0101h) significa \"Jahv\u00e9 ricorda\" ed \u00e8 autore dell'omonimo libro classificato tra i libri profetici (detti \"Nevi\u00ecm\") nella Bibbia ebraica e nell'Antico Testamento nella Bibbia cristiana. Inizi\u00f2 la sua missione profetica intorno al 520 a.C., cio\u00e8 \"nell'ottavo mese dell'anno secondo di Dario\" (Zc 1, 1).\nVisse nel periodo dopo l'esilio babilonese e si preoccup\u00f2 molto della ricostruzione del tempio di Gerusalemme.\nCome il profeta Ezechiele ebbe un'estrazione sacerdotale.\nZaccaria \u00e8 venerato come santo dalla Chiesa cattolica e celebrato il 6 settembre.\nCol nome di Zakariy\u0101\u02be, \u00e8 annoverato dall'Islam tra i profeti che precedettero Maometto. La tradizione vuole la sua tomba nella moschea degli Omayyadi di Aleppo."}
{"id": "729809", "revid": "78273", "url": "https://it.wikipedia.org/wiki?curid=729809", "title": "Nodo 2", "text": ""}
{"id": "729810", "revid": "1643009", "url": "https://it.wikipedia.org/wiki?curid=729810", "title": "Nodo-3", "text": ""}
{"id": "729823", "revid": "287204", "url": "https://it.wikipedia.org/wiki?curid=729823", "title": "Inferno sulla Terra", "text": "Inferno sulla Terra \u00e8 il primo album studio del gruppo musicale hardcore punk italiano Woptime, pubblicato nel 2000."}
{"id": "729824", "revid": "1718925", "url": "https://it.wikipedia.org/wiki?curid=729824", "title": "Emipene", "text": "Un emipene (plurale \"emipeni\") \u00e8 una delle due parti degli organi riproduttivi di un esemplare maschio di alcuni ordini dei rettili (squamata: serpenti, lucertole e Amphisbaenia) e dei pesci (squali).\nGli emipeni sono normalmente coperti, all'interno del corpo, e sono scoperti per la riproduzione attraverso il tessuto erettile, come avviene per il pene umano. Solo un pene pu\u00f2 essere utilizzato per volta, e diverse prove indicano che i maschi ne alternano l'uso durante l'accoppiamento. Gli emipeni possono assumere una variet\u00e0 di conformazioni, secondo la specie, e spesso comprendono spine o ganci per ancorare il maschio alla femmina. Alcune specie hanno persino emipeni biforcati (ogni emipene ha due punte). Necessitando di essere rovesciati e scoperti, gli emipenidotteri non hanno un condotto completamente interno per l'afflusso dello sperma, ma piuttosto una \"scanalatura seminale\" che lo sigilla durante l'espansione del tessuto erettile. Gli emipeni sono posti dietro la cloaca."}
{"id": "729825", "revid": "21079", "url": "https://it.wikipedia.org/wiki?curid=729825", "title": "Successioni complesse", "text": ""}
{"id": "729826", "revid": "599013", "url": "https://it.wikipedia.org/wiki?curid=729826", "title": "Montespertoli (sottozona)", "text": "Montespertoli \u00e8 una delle sottozone di produzione del vino Chianti.\nStoria.\nIl territorio facente parte oggi della sottozona Montespertoli era fino alla vendemmia 1996 ricompreso per un terzo nella sottozona Colli Fiorentini e per due terzi privo di sottozona (pur facendo parte dell'area di produzione del vino Chianti), cos\u00ec come era stato deciso con il Decreto Ministeriale del 31 luglio 1932. Nel 1997 tutto il territorio comunale \u00e8 stato ricompreso nella nuova sottozona, chiamata appunto Montespertoli.\nArea geografica.\nIl territorio della sottozona coincide con il territorio comunale di Montespertoli estendendosi su di un'area pari a 125 km\u00b2. Circa un terzo del territorio (la parte sud e sud-est, con un'altitudine variabile tra 257 e 442 m sul livello del mare) fa parte anche della sottozona Colli Fiorentini. La superficie vitata \u00e8 di circa 2200 ha anche se solo 1400 hanno diritto al riconoscimento della DOCG Chianti. L'altitudine dell'intera sottozona varia da 170 a 442 m sul livello del mare."}
{"id": "729827", "revid": "53508", "url": "https://it.wikipedia.org/wiki?curid=729827", "title": "Rodrigo de Triana", "text": "Fu l'uomo che per primo avvist\u00f2 le Americhe nel primo viaggio di Cristoforo Colombo.\nBiografia.\nAndaluso, Triana era figlio di un commerciante hidalgo e aveva la funzione di accompagnatore di Cristoforo Colombo nel suo primo viaggio.\nEssendo di religione islamica, dovette convertirsi al Cristianesimo per imbarcarsi sulle caravelle che componevano la spedizione.\nAlle due di notte del 12 ottobre 1492, dalla coffa della \"Pinta\", avvist\u00f2 per primo la terra illuminata dalla luna. Questa terra, erroneamente scambiata per le Indie da Cristoforo Colombo, fu poi chiamata America in onore del navigatore fiorentino Amerigo Vespucci.\nOnori.\nNel quartiere di a Siviglia si trova un monumento, eretto in onore del marinaio.\nBibliografia.\nStefano Testa, \"Il Testamento di Don Rodrigo\", Pulp Edizioni, 2008"}
{"id": "729828", "revid": "842", "url": "https://it.wikipedia.org/wiki?curid=729828", "title": "MPLM", "text": ""}
{"id": "729832", "revid": "767487", "url": "https://it.wikipedia.org/wiki?curid=729832", "title": "Il giorno del giudizio (Woptime)", "text": "Il giorno del giudizio \u00e8 il secondo album studio della band Hardcore punk torinese Woptime."}
{"id": "729833", "revid": "438678", "url": "https://it.wikipedia.org/wiki?curid=729833", "title": "Secondo molare inferiore", "text": "Il secondo molare inferiore \u00e8 simile al primo. \nHa un'altezza di 20 mm, di cui 7 coronali e 13 radicolari. Il diametro vestibolo-linguale coronale \u00e8 di 10 mm, e si riduce al colletto di 1-2 mm. \n\u00c8 quindi leggermente pi\u00f9 piccolo del primo molare in tutte le misurazioni, possiede generalmente 4 cuspidi separate da un solco cruciforme caratteristico.\nDisposizione e rapporti.\nMesialmente entra in contatto con il primo molare inferiore, mentre distalmente con l'ottavo. Entrambi i contatti avvengono a livello del quarto occlusale, con il mesiale spostato vestibolarmente.\nMorfologia coronale.\n\"Vestibolarmente\" (quindi frontalmente) \u00e8 possibile vedere tutte le cuspidi, in quanto le vestibolari sono leggermente pi\u00f9 basse delle linguali.\nIl contorno occlusale \u00e8 formato dalle coste delle cuspidi vestibolari, uguali tra loro. Quello cervicale \u00e8 concavo coronalmente, e in posizione mediana pu\u00f2 proiettarsi verso la biforcazione radicolare.\nLa superficie cervicale \u00e8 convessa, mentre occlusalmente presenta due lobi uguali e simmetricamente separati dal solco intercuspidale vestibolari.\nLa faccia \"linguale\" (rivolta alla cavit\u00e0 orale) mostra solo le due cuspidi linguali, ed \u00e8 molto simile alla vestibolare.\n\"Distalmente\" e \"mesialmente\" ha forma di un trapezio rettangolo, con base minore occlusale e lato obliquo vestibolare. \nIl contorno vestibolare \u00e8 molto inclinato, presenta un bomb\u00e8 cervicale ancor pi\u00f9 marcato del primo molare, e la sommit\u00e0 cuspidale \u00e8 decisamente interna rispetto al colletto vestibolare; viceversa il contorno linguale descrive un angolo ottuso con il colletto, presentando un bomb\u00e8 coronale, mentre la cuspide \u00e8 allineata al colletto linguale. \nIl colletto \u00e8 appiattito e presenta una minima concavit\u00e0 radicolare.\n\"Occlusalmente\" ha forma grossonalamente rettangolare, molto arrotondato agli angoli, con le creste vestibolare e linguale che formano i lati lunghi. I lati corti differiscono tra loro, con il mesiale pi\u00f9 largo e meno convesso del distale.\nLa coppia di cuspidi vestibolari ha dimensioni maggiori della coppia delle linguali; le cuspidi sono uguali a due a due. Le cuspidi sono divise da due solchi intercuspidali ortogonali, piuttosto rettilinei, crociformi. Talvolta il solco vestibolare \u00e8 mesializzato, determinando una disposizione simile alla forma driopiteca del primo molare; oppure pu\u00f2 essere distalizzato, determinando una forma a scalino. La fossa centrale \u00e8 comunque sempre centrata nella faccia occlusale.\nMorfologia radicolare.\nIl secondo molare inferiore \u00e8 dotato di 2 radici: una mesiale ed una distale. Nel 20% dei casi le radici possono essere fuso in un unico blocco radicolare; molto raramente pu\u00f2 presentare 3 radici.\nNel 15% dei casi una delle due radici pu\u00f2 ripiegarsi verso quella eterolaterale, conferendo la caratteristica forma a baionetta.\nPresenta generalmente 3 canali (64% dei casi), due nella radice mesiale (con il forame in comune o con due forami) ed uno nella distale. \nNel 13% dei casi la radice mesiale presenta solo un canale.\nOdontogenesi.\nLa calcificazione della corona inizia verso i 3 anni e viene completata entro gli 8-9 anni. Il dente erompe verso i 12-13 anni e la rizogenesi \u00e8 completata entro i 15 anni."}
{"id": "729840", "revid": "4711", "url": "https://it.wikipedia.org/wiki?curid=729840", "title": "Thule Gesellschaft", "text": ""}
{"id": "729843", "revid": "124104198", "url": "https://it.wikipedia.org/wiki?curid=729843", "title": "Il corsaro (Verdi)", "text": "Il corsaro \u00e8 un melodramma tragico in tre atti di Giuseppe Verdi su libretto di Francesco Maria Piave tratto dall'omonima novella in versi di George Byron. L'opera debutt\u00f2 al Teatro Grande di Trieste il 25 ottobre 1848. Gli interpreti e gli artisti coinvolti furono i seguenti:\nVerdi per\u00f2, in rotta con il proprio editore Francesco Lucca, perse entusiasmo per quell'opera ormai finita e forse gi\u00e0 pensava alla composizione di \"Luisa Miller\", tant'\u00e8 che disert\u00f2 la prima rappresentazione al teatro Grande di Trieste, non dirigendo dopo anni una sua prima rappresentazione.\nTrama.\nCorrado, corsaro in esilio in un'isola dell'Egeo, \u00e8 stanco della sua prigionia. Pur vivendo con l'amata Medora, decide di andarsene e di sconfiggere l'odiato pasci\u00e0 Seid a Corone, con un attacco di sorpresa. Durante una festa a Corone, cui partecipa Guln\u00e0ra, prediletta di Seid, che lei odia, Corrado, sotto mentite spoglie, irrompe nel bel mezzo della festa, combattendo contro Seid, mentre i suoi corsari tentano d'incendiare le navi ottomane. Ma l'impresa fallisce: sconfitti i corsari, Corrado \u00e8 condannato a morte. Guln\u00e0ra, per\u00f2, innamoratasi di lui, durante la notte uccide Seid e libera il corsaro. I due tornano sull'isola dove trovano Medora che, alla falsa notizia che l'amato era morto, si \u00e8 avvelenata. Quando Medora muore, Corrado, ignorando le preghiere di Guln\u00e0ra, si suicida gettandosi dalla scogliera.\nCommento.\n\"Il corsaro\" \u00e8 immeritatamente considerata un'opera minore di Verdi, ed \u00e8 poco rappresentata.\nSuoi altissimi pregi sono le stupende arie, gli straordinari finali del II atto (dove l'Autore raggiunge i vertici del grande concertato operistico per soli, coro e orchestra) e un'appassionata \"inquietudine\" melodica e armonica che segna la fine di un periodo e introduce al Verdi della \"Luisa Miller\".\nI suoi \"difetti\" si possono ricondurre alla squilibrata architettura narrativa, e quindi musicale, dovuta sia al libretto (che pure aveva grandemente appassionato Verdi all'inizio) sia al fatto che, durante la composizione de \"Il corsaro\", Verdi stesso si invagh\u00ec di un nuovo testo che, evidentemente, si confaceva di pi\u00f9 alla nuova espressivit\u00e0 che ne \"Il corsaro\" appare gi\u00e0 con chiarezza ma ancora in nuce. Tale testo era, per l'appunto, il libretto della \"Luisa Miller\" e fu probabilmente questo che indusse il Maestro a terminare un poco frettolosamente \"Il corsaro\" e, dopo il crollo dell'opera alla prima rappresentazione, a seppellirne lo spartito in un cassetto.\nMa lo strano destino di quest'opera continu\u00f2 con la seconda rappresentazione, tenutasi ben 115 anni dopo e organizzata da Franco Ferrara in seno alle \"Vacanze Musicali Veneziane\" in forma di concerto, all'aperto, nel cortile di Palazzo Ducale, il 31 agosto 1963, con le voci di Maria Battinelli (Medora), Virginia Denotaristefani (Guln\u00e0ra), Aldo Bottion (Corrado) e Silvano Carroli (Seid), sotto la direzione del polacco Piotr Wolny. La sera dell'unica rappresentazione alla Battinelli manc\u00f2 la voce, sicch\u00e9, non essendo stati previsti i sostituti, sul finire del terzo atto il maestro Wolny dovette fermare l'esecuzione, non solo perch\u00e9 la Battinelli ormai non emetteva pi\u00f9 suono, ma anche perch\u00e9 al pizzicato dei violini (\"Oh mio Corrado appressati\") si sovrapposero i dodici rintocchi del campanile di S. Marco che era stato bloccato solo fino alle 23,30. Ne segu\u00ec un pandemonio generale fra le violente proteste del pubblico, la fuga degli orchestrali e degli artisti e l'intervento dei carabinieri. Per fortuna, di questa seconda, tragica rappresentazione, la Rai aveva effettuato la registrazione la sera precedente nel Teatro La Fenice, che fu in seguito regolarmente trasmessa. Dopo pochi anni, per\u00f2, \"Il corsaro\" fu riproposto in eccellenti edizioni, fra cui spicca quella andata in scena il 9 settembre 1980 al Teatro dell'Opera del Casin\u00f2 di Sanremo sotto la direzione del M\u00b0 Maurizio Rinaldi e la regia di Franca Valeri."}
{"id": "729844", "revid": "767487", "url": "https://it.wikipedia.org/wiki?curid=729844", "title": "Fotofono", "text": "Il fotofono \u00e8 un apparecchio per telecomunicazione audio o telegrafica in cui il mezzo portante \u00e8 un'onda elettromagnetica nello spettro visibile o infrarosso. Fu inventato da Alexander Graham Bell nel 1880.\nIl sistema prevede un'unit\u00e0 trasmittente ed una ricevente, che possono essere presenti in entrambe le postazioni per assicurare un collegamento full duplex.\nL'unit\u00e0 trasmittente \u00e8 costituita da una lampada la cui luminosit\u00e0 \u00e8 funzione di un segnale elettrico modulato con il segnale sonoro da inviare, per esempio captato da un microfono.\nIl ricevitore \u00e8 realizzato con una cellula fotoelettrica in grado di convertire la variazione di intensit\u00e0 luminosa in una corrispondente variazione di corrente elettrica che, previa amplificazione, viene inviata ad una cuffia per l'ascolto.\nAlloggiando le unit\u00e0 trasmittenti e riceventi in brevi tubi \u00e8 possibile schermare l'influenza della luce\nambientale ottenendo una portata di diversi chilometri di giorno che aumentano notevolmente di notte\nma si riducono drasticamente con condizioni meteorologiche sfavorevoli (pioggia, nebbia ecc).\nQuesto sistema di telecomunicazione era impiegato, per scopi militari, tra le postazioni fisse del Vallo Alpino.\nStoria.\nL'invenzione del fotofono si deve ad Alexander Graham Bell, il quale nel 1880 riusc\u00ec con questo sistema a trasmettere il primo messaggio vocale per mezzo della luce.\nL'esperimento fu ispirato all'idea di trasmettere la voce per mezzo di un fascio luminoso, in seguito ai brillanti successi conseguiti con il telefono.\nPer fare questo, Bell ide\u00f2 un microfono costituito da una membrana riflettente su cui veniva fatto incidere un raggio di sole che veniva convogliato per mezzo di uno specchio.\nLa membrana era preceduta, a breve distanza, da un diaframma contenente un gran numero di piccoli forellini. La voce, immessa attraverso un tubo, metteva in vibrazione la membrana; in questo modo il raggio di luce che ne veniva riflesso veniva poi modulato dalle variazioni di distanza tra la membrana ed il diaframma, a tutti gli effetti, trasportava l'informazione vocale sotto forma di variazione di intensit\u00e0 luminosa.\nCome rivelatore, Bell impieg\u00f2 una cella al selenio, su cui il fascio di luce veniva focalizzato per mezzo di uno specchio concavo. Le propriet\u00e0 fotosensibili del selenio furono indagate molto accuratamente da Bell. Durante i primi accertamenti, questo materiale presentava una resistenza elettrica variabile, in funzione dell'esposizione alla luce, da alcuni M ohm a qualche centinaio di K ohm. In seguito agli studi condotti, lo scienziato riusc\u00ec a produrre, tramite un particolare processo di lavorazione, una cella che offriva una resistenza relativamente piccola (da 300 a 150 ohm), tale quindi da condurre correnti abbastanza intense da essere percepibili in cuffia.\nFu proprio questo il punto di partenza che port\u00f2 all'ideazione del Fotofono.\nIl rilevatore traduceva quindi le deboli fluttuazioni di luce in variazioni di resistenza elettrica proporzionali alle vibrazioni meccaniche originali.\nIl circuito di ricezione era costituito da un collegamento in serie contenente la cella rivelatrice (R), le batterie di alimentazione (B) e la cuffia (C) per l'ascolto\nIn questo modo Bell e il suo assistente Sumner Tainer effettuarono la prima trasmissione telefonica \u201cwireless\u201d alla considerevole distanza di 213 metri.\nIl trasmettitore era sistemato sul tetto della scuola Franklin House (Washington) mentre il ricevitore si trovava alla finestra del laboratorio privato di Bell."}
{"id": "729847", "revid": "34971", "url": "https://it.wikipedia.org/wiki?curid=729847", "title": "Slamd64", "text": "Slamd64 \u00e8 una distribuzione GNU/Linux. Si tratta di un porting non ufficiale e non commerciale di Slackware per la piattaforma x86-64. Questa distribuzione \u00e8 compilata in modo da funzionare sui processori AMD64 di AMD e sugli EM64T di Intel.\nAlcune librerie essenziali a 32 bit sono incluse in modo da garantire una minima compatibilit\u00e0 anche con software compilato per sistemi a 32 bit, quindi \u00e8 possibile installare pacchetti originali di Slackware o software di terze parti non disponibile per architetture x86-64.\nBreve storia.\nIl progetto prende il via nel gennaio 2005 e dopo pochi mesi esce la prima release pubblica, il creatore e \"maintainer\" di Slamd64 \u00e8 Fred Emmott, uno studente di informatica all'universit\u00e0 di Warwick, in Inghilterra.\nLe versioni di Slamd64 seguono la stessa numerazione e cadenza della sorella maggiore Slackware, l'ultima, la 11.0, \u00e8 stata pubblicata il 3 ottobre 2006, in concomitanza con la stessa versione di Slackware.\nIl progetto, data la sua tenera et\u00e0, \u00e8 da ritenersi ancora in evoluzione, numerosi infatti sono ancora i bug da correggere per raggiungere il livello di stabilit\u00e0 e l'eleganza della sua progenitrice, senza contare che molti software hanno problemi \"intrinseci\" di compatibilit\u00e0 con le architetture a 64 bit; inoltre sono ancora poche le persone coinvolte nello sviluppo di applicazioni per queste nuove architetture.\nVersioni.\nLa prima versione, 10.1, \u00e8 stata pubblicata il 14 giugno 2005. Era piuttosto scarna e inadatta per gli utenti.\nSlamd64 10.2/10.2b.\nLa versione 10.2b \u00e8 stata pubblicata il 13 febbraio 2006.\nRispetto alla precedente \u00e8 da rilevare un notevole miglioramento nell'usabilit\u00e0, anche se la stabilit\u00e0 non era ancora delle migliori, scarso il software precompilato reperibile e relativamente complicata anche la fase di compilazione del software partendo dai sorgenti.\nSlamd64 11.0.\nRilasciata il 3 ottobre 2006.\nLa prima release veramente utilizzabile anche da utenti meno esperti, miglioramenti generali di usabilit\u00e0, affidabilit\u00e0 e stabilit\u00e0.\nQuesta versione monta un kernel 2.6.16 di base e offre il nuovissimo desktop grafico KDE 3.5.\nAnche se il software precompilato risulta essere ancora scarsamente reperibile \u00e8 migliorata molto la fase di compilazione a partire da pacchetti sorgenti (i cosiddetti tarball)."}
{"id": "729850", "revid": "474175", "url": "https://it.wikipedia.org/wiki?curid=729850", "title": "Colorado (fiume Argentina)", "text": "Il Colorado \u00e8 un fiume del sud dell'Argentina. Comunemente (anche se non corrisponde esattamente) \u00e8 utilizzato in maniera convenzionale per segnalare il confine settentrionale della Patagonia argentina.\nLe sue sorgenti si trovano nella Cordigliera delle Ande (approssimativamente a ), tra il Mary a nord e le falde del Vulcano Domuyo a sud, a pochi chilometri dalla localit\u00e0 argentina di \"El Mont\u00f3n\", praticamente ad est del \"passo transandino\" chiamato \"Paso Barrancas\".\nQuesto importante corso fluviale si chiama, nel suo tratto andino r\u00edo Barrancas; fino ai 36\u00ba4\u00b0, il suo principale affluente, il r\u00edo Grande (del Comahue), segue una direzione est-sudest fino alla sua foce, formando un delta nell'Oceano Atlantico entro il limite patagonico della provincia di Buenos Aires; il delta \u00e8 formato da tre diramazioni principali. La pi\u00f9 settentrionale \u00e8 quella che sbocca a Punta Laberinto verso i ;\nquesto ramo \u00e8 molto spesso in secca a causa dei molti detriti, per questo motivo \u00e8 attivo solo durante i periodi di piena.\nCirca 20\u00a0km a sud si trova la foce principale, che corrisponde al tratto chiamato \"R\u00edo Colorado Chico\" o \"R\u00edo Colorado Nuevo\".\nAncora 10\u00a0km a sud si trova il cosiddetto \"R\u00edo Colorado Viejo\", alla cui foce si trova il punto di attracco denominato \"Fondeadero Riacho Azul\" ed alcune isole, gi\u00e0 nelle acque del Mar Argentino, tra le quali spicca l'isola chiamata \"Otero\".\nFino al 1914 il fiume Colorado propriamente detto nasceva da un grande lago di origine glaciale che aveva un'estensione di pi\u00f9 di 1.000\u00a0km\u00b2. Tale superficie lacustre era chiamata dai Mapuches \"Cari Lauquen\" (= \"Cari\": nero; \"lauquen\": grande quantit\u00e0 d'acqua), ma in quell'anno la morena frontale che conteneva il lago fran\u00f2 parzialmente. Il collasso \u00e8 stato attribuito all'effetto cumulativo secolare dell'attivit\u00e0 sismica (attivit\u00e0 moderata nella regione). Inoltre, si pu\u00f2 ipotizzare con molta probabilit\u00e0 una sequenza diretta di origine antropica: essendo state prosciugate le lagune di Guanacache e altre grandi riserve idriche superficiali e sotterranee del Cuyo e del Comahue, \u00e8 probabile che si sia creato uno squilibrio geologico regionale che ha facilitato il crollo della morena frontale che conteneva il Cari Lauqu\u00e9n.\n\u00c8 evidente che il grande lago Cari Lauqu\u00e9n scomparve catastroficamente; al suo posto rimasero le cosiddette Laguna Fea, Laguna Negra e Laguna Cari Lauquen, ai confini andini delle province di Mendoza e Neuqu\u00e9n.\nLasciate le Ande il fiume Colorado scorre lungo una valle stretta attraversando un territorio arido, formando con il rio Negro una mesopotamia, per quanto riguarda il fiume Colorado, che serve da frontiera tra le province di Mendoza e Neuqu\u00e9n e le altre province chiamate La Pampa e R\u00edo Negro. Tale valle si trova ancora nel 2005 con una popolazione dispersa e ridotta, avendo il suo principale centro nella citt\u00e0 pampeana, di 25 de Mayo. In prossimit\u00e0, si trova l'importante diga (con un lago artificiale) chiamata Casa de Piedra o Rucacur\u00e1.\nLa portata media attuale (febbraio 2006) \u00e8 di 130\u00a0m\u00b3/s, sebbene ci siano periodiche crescite cicliche in periodi di 11 anni. In tali periodi, la portata pu\u00f2 arrivare a 11.000\u00a0m\u00b3/s.\nTutti gli anni la portata massima si riscontra nei mesi di agosto e settembre (epoca di disgelo), mesi nei quali la portata \u00e8 di circa 500\u00a0m\u00b3/s.\nIl bacino del fiume Colorado al presente (febbraio del 2006), \u00e8 ridotto a 70.000\u00a0km\u00b2. Senza dubbio il bacino del Colorado si collega naturalmente con il bacino del fiume Desaguadero argentino attraverso il canale naturale chiamato Curac\u00f3 che confluisce nel Colorado verso i ; quando succede, il bacino del Desaguadero diviene tributario del bacino del fiume Colorado argentino, ampliando cos\u00ec il bacino totale fino a 350.000\u00a0km\u00b2.\n\u00c8 cos\u00ec che il bacino del fiume, sebbene \"attualmente\" non sia il secondo per portata, \u00e8 il secondo in estensione del paese.\nNonostante la scarsa portata d'acqua che ha avuto nel corso del XX secolo, potenzialmente sarebbe un'importante via navigabile se si regolassero gli invasi dei suoi affluenti.\nSe quest'opera si realizzasse, il fiume Colorado risulterebbe (mediante chiatte o altre imbarcazioni di stazza piccola o media) lo sbocco naturale altamente economico alla produzione del Cuyo e del Comahue."}
{"id": "729851", "revid": "726373", "url": "https://it.wikipedia.org/wiki?curid=729851", "title": "Andromeda (collana)", "text": "Andromeda \u00e8 una collana editoriale italiana di fantascienza pubblicata dalla casa editrice Dall'Oglio (Milano) dal 1972 al 1975, a cura di In\u00ecsero Cremaschi. In totale sono usciti, con periodicit\u00e0 irregolare, 18 titoli di autori stranieri e italiani."}
{"id": "729853", "revid": "1684799", "url": "https://it.wikipedia.org/wiki?curid=729853", "title": "Bergued\u00e0", "text": "Il Bergued\u00e0 (in spagnolo: \"El Bergad\u00e1\") \u00e8 una delle 41 comarche della Catalogna, con una popolazione di 39.746 abitanti; il suo capoluogo \u00e8 Berga (citt\u00e0 alla quale deve il nome).\nAmministrativamente fa parte della provincia di Barcellona, che comprende 11 comarche."}
{"id": "729856", "revid": "1318658", "url": "https://it.wikipedia.org/wiki?curid=729856", "title": "Riserve della foresta atlantica sud-orientale", "text": "Le Riserve della foresta atlantica sud-orientale sono un insieme di 25 aree protette che si trovano negli stati brasiliani di Paran\u00e1 e S\u00e3o Paulo; esse contengono flora e fauna tipiche della foresta atlantica brasiliana, conosciuta col nome di Mata Atlantica.\nLe riserve si sviluppano su di un'area di 470.000 ettari e comprendono paesaggi di grande bellezza, andando dalle montagne alle zone umide, alle isole ricoperte di vette isolate e dune sabbiose.\nNel 1999 le riserve della foresta atlantica sud-orientale sono state inserite nell'elenco dei Patrimoni dell'umanit\u00e0 dell'UNESCO."}
{"id": "729857", "revid": "729019", "url": "https://it.wikipedia.org/wiki?curid=729857", "title": "Isole di San Paolo", "text": "Le Isole di San Paolo (in maltese \"G\u017cejjer ta' San Pawl\" o \"Selmunett\", in inglese \"St Paul's Island\"), conosciute anche come Isola di San Paolo, dal momento che si tratta di due piccole isole separate da un tratto di mare talmente sottile da farle sembrare una, sono due isole situate sulla punta che separa la Baia di San Paolo da quella di Mellie\u0127a, di fronte alle cittadine di Bu\u0121ibba e Qawra, nell'arcipelago delle Isole Calipsee.\nSono ad oggi disabitate da quando l'ultimo abitante abbandon\u00f2 l'isola decenni fa. Ad oggi sono ancora in corso dispute sul fatto che le Isole possano essere o meno il punto reale dello sbarco di San Paolo a Malta.\nIl resoconto degli Atti degli Apostoli.\nNell'anno 60 il governatore romano della Giudea Porcius Festus consent\u00ec a Paolo di Tarso il passaggio dalla Palestina a Roma per prendere posizione al processo di eresia di fronte all'Imperatore Nerone. Paolo venne fatto imbarcare su una galera mercantile, sotto controllo armato, assieme a molti altri tra cui Luca. In prossimit\u00e0 dell'isola di Creta incapparono in una tempesta, ma Paolo rassicur\u00f2 tutti dicendoe iniziando a mangiare. Solo a seguito dello sbarco in prossimit\u00e0 delle isole vennero a sapere poi il nome del paese in cui erano capitati, e cio\u00e8 Malta."}
{"id": "729860", "revid": "287204", "url": "https://it.wikipedia.org/wiki?curid=729860", "title": "Isola di San Paolo", "text": ""}
{"id": "729862", "revid": "169219", "url": "https://it.wikipedia.org/wiki?curid=729862", "title": "Leonardo Express", "text": "Il Leonardo Express \u00e8 un servizio ferroviario gestito da Trenitalia che collega la stazione di Roma Termini e l'aeroporto di Roma-Fiumicino, senza fermate intermedie, coprendo un percorso lungo 31 chilometri in 32 minuti, ad una velocit\u00e0 media di .\nStoria.\nIl collegamento ferroviario tra Roma e l'aeroporto di Fiumicino venne attivato il 27 maggio 1990, in previsione dei mondiali di calcio del 1990 in Italia.\nIl capolinea romano fu posto alla stazione di Roma Ostiense, dove venne realizzato un fabbricato \"Air Terminal\" destinato all'accoglienza dei passeggeri in partenza e in arrivo. Il capolinea aeroportuale fu realizzato \"ex-novo\" costruendo una breve diramazione dalla linea ferroviaria per Fiumicino. La diramazione fece perdere importanza all'ultimo tratto della ferrovia verso la citt\u00e0 di Fiumicino, a causa dell'attestamento della maggior parte dei treni alla stazione di Fiumicino Aeroporto, fino alla sua dismissione e alla chiusura definitiva della stazione di Fiumicino citt\u00e0 nel 2000.\nI treni erano composti da quattro carrozze a piano ribassato ed una locomotiva E.424 e percorrevano la tratta in poco pi\u00f9 di 20 minuti, senza effettuare fermate intermedie. Il servizio aveva orario cadenzato con partenze ogni 20 minuti.\nL'affluenza dei passeggeri fu alta fin dall'inizio, soprattutto dopo la soppressione dell'autolinea a servizio dell'aeroporto gestita dal COTRAL e l'istituzione della fermata intermedia a Roma Trastevere nel novembre 1990. Tuttavia l'utenza lamentava la scomodit\u00e0 del fatto che il servizio facesse capolinea alla stazione Ostiense, non servita n\u00e9 dalla metropolitana n\u00e9 dagli autobus urbani.\nCon il cambio d'orario del 26 settembre 1993 l'offerta fu quindi rivoluzionata: vennero istituiti dei treni metropolitani, ancora cadenzati ogni 20 minuti, con il capolinea romano non pi\u00f9 a Ostiense ma alla stazione Tiburtina (offrendo quindi un importante interscambio con la linea B della metropolitana) e fermata in tutte le stazioni intermedie; pertanto venne abbandonato l'\"Air Terminal\" alla stazione Ostiense. Anche il materiale rotabile fu modificato, introducendo le elettromotrici ALe 801/940, non pi\u00f9 accessibili a raso. Dal successivo 27 novembre venne istituito anche il servizio non-stop, con capolinea romano alla stazione Termini.\nIl servizio.\nLe partenze (con le stesse modalit\u00e0 sia nei giorni lavorativi sia nei festivi), cadenzate ogni 30 minuti, avvenivano al debutto del servizio dal binario 24 della Stazione Termini. I convogli sono poi partiti per qualche tempo dai binari 27 e 28 (compresi nel fascio delle linee \"Laziali\" posto alla fine del marciapiede del binario 24, e dunque lontano dall'ingresso della stazione), per poi essere riportati al binario 24.\nIl servizio \u00e8 accessibile solo a tariffa speciale (14 euro ad oggi). La categoria di servizio assegnata alle corse \"Leonardo Express\" \u00e8 quella di treno regionale veloce (RV).\nDal dicembre del 2014, con l'entrata in vigore dell'orario invernale, sono state aggiunte 9 nuove corse, grazie alle quali la cadenza \u00e8 stata portata in alcune fasce orarie a un treno ogni 15 minuti. I treni, oltre che dal binario 24, partono ora anche dal binario 23.\nMateriale rotabile.\nInizialmente il servizio era effettuato da cinque carrozze di sola prima classe tipo UIC-X (di cui una pilota) trainate da locomotori E.464. A partire da dicembre 2005 il materiale fu dotato di una particolare livrea gialla e blu, per una migliore identificazione del servizio.\nDal dicembre 2011 il servizio \u00e8 effettuato da composizioni doppie di elettrotreni \"Minuetto\", in livrea bianca, rossa e verde, che ricorda il tricolore italiano.\nDal luglio 2015 i Minuetto sono stati sostituiti dai nuovi convogli ETR 425 \"Jazz\", anch'essi in livrea aeroportuale.\nServizio regionale.\nAccanto al servizio Leonardo Express, tra l'aeroporto di Fiumicino e l'area urbana di Roma \u00e8 attivo il collegamento ferroviario regionale FL1, che non serve la stazione Termini ma le stazioni di Roma Nomentana, Roma Tiburtina, Roma Tuscolana, Roma Ostiense e Roma Trastevere, fermando in tutte le stazioni intermedie. Il collegamento \u00e8 accessibile a tariffa ordinaria con biglietti regionali Trenitalia o con biglietti e abbonamenti Metrebus di zona A e B."}
{"id": "729864", "revid": "63716", "url": "https://it.wikipedia.org/wiki?curid=729864", "title": "Hanyou", "text": ""}
{"id": "729865", "revid": "63716", "url": "https://it.wikipedia.org/wiki?curid=729865", "title": "Hany\u014d", "text": ""}
{"id": "729867", "revid": "767487", "url": "https://it.wikipedia.org/wiki?curid=729867", "title": "Maxwell Montes", "text": "I Maxwell Montes, o monti Maxwell (dal nome del matematico e fisico scozzese James Clerk Maxwell), sono un massiccio montuoso particolarmente prominente situato sulla superficie del pianeta Venere. Il massiccio comprende le vette pi\u00f9 elevate dell'intero pianeta; a tratti, esso raggiunge gli 11 km di altitudine rispetto al livello topografico di riferimento citereo.\nMentre il versante occidentale del massiccio \u00e8 molto ripido, i suoi pendii orientali digradano lentamente verso la regione di Fortuna Tessera, caratterizzata da un terreno fortemente frammentato.\nLa conformazione del territorio della regione dei monti Maxwell suggerisce che la loro origine sia da attribuirsi a forti compressioni della crosta venusiana.\nLa riflessione al radar dei monti Maxwell risulta particolarmente elevata; questo aspetto risulta comune alle elevate altitudini, dacch\u00e9 la pressione, la temperatura e la chimica dell'atmosfera citerea variano in maniera notevole con l'altezza, ed il materiale responsabile di questo ritorno luminoso \u00e8 probabilmente stabile in una gamma di circostanze atmosferiche presente a determinate quote. I dati radar hanno portato ad avanzare l'ipotesi che la regione sia ricca di pirite.\nUna profonda scanalatura avvolge varie crepe larghe chilometri, ed \u00e8 attraversata da colate laviche provenienti dal vicino bacino vulcanico del cratere Cleopatra; ci\u00f2 denota la pi\u00f9 giovane et\u00e0 geologica della caldera rispetto al territorio circostante."}
{"id": "729869", "revid": "767487", "url": "https://it.wikipedia.org/wiki?curid=729869", "title": "Armando Miranda", "text": "Soprannominato \"Boca\", \"Miranda Miranda\" o semplicemente \"Miranda\" (da non confondere con l'allenatore portoghese Armando Antonio Miranda ex difensore nato il 12 aprile 1943, che ha guidato la nazionale della Guinea-Bissau nel 2002) \u00e8 stato un famoso centravanti brasiliano.\nBiografia.\nNato a San Paolo del Brasile, Miranda era di origine italiana, il padre e la madre provenivano infatti dal paese di San Giuliano presso Napoli. Finita la carriera, gioc\u00f2 al livello amatoriale nel club brasiliano Telef\u00f4nica di e lavor\u00f2 in una azienda di trasporti, la \"Atlas Transporte\". Mor\u00ec ad appena quarant'anni a San Paolo.\nCarriera.\nSi rivel\u00f2 nella squadra brasiliana del Corinthians, e poi pass\u00f2 in prestito nel 1962 alla squadra del Flamengo, che fra maggio e giugno 1962 fu impegnata in una lunghissima tourn\u00e9e con esibizioni in Spagna, Italia, Paesi scandinavi, Europa dell'Est, Africa. Miranda, che partecip\u00f2 a quasi tutte le partite, segnando anche 8 gol, fu apprezzato da molti osservatori tecnici. Nel Flamengo disput\u00f2 complessivamente 25 partite, realizzando 9 gol. Iniziato il campionato brasiliano nelle file del Flamengo, nel settembre del 1962 il Corinthians lo cedette alla Juventus di Torino, alla ricerca di un centravanti potente, in grado di non far rimpiangere John Charles.\nNon molto dotato tecnicamente, Armando Miranda era alto e prestante, e rimase famoso per la potenza del suo tiro e per le capacit\u00e0 balistiche su punizione che gli consentirono gol quasi impossibili. Miranda dimostr\u00f2 un'alta percentuale realizzativa, disputando tra campionato e Coppa delle Alpi 20 partite e realizzando 15 gol (12 reti in 17 partite in serie A). Gioc\u00f2 un solo anno a Torino: oltre ad alcuni infortuni muscolari, che ne limitarono le presenze, pat\u00ec probabilmente l'ostilit\u00e0 dell'argentino Omar S\u00edvori, fuoriclasse della squadra.\nL'anno successivo, Miranda pass\u00f2 al Catania dove gioc\u00f2 appena 10 partite, segnando una rete proprio contro la Juventus. Tornato in Brasile gioc\u00f2 in seguito con le squadre del Clube Atl\u00e9tico Juventus di San Paolo, del Portuguesa de Desportos e della Ferrovi\u00e1ria de Araraquara. Nel 1967 ottenne un ingaggio in Colombia con l'Atl\u00e9tico Junior (squadra nella quale militarono negli stessi anni anche i celebri giocatori brasiliani Garrincha e Quarentinha), con buone prestazioni.\nNel 1970 fu il terzo miglior cannoniere del campionato colombiano con 24 reti."}
{"id": "729875", "revid": "110157", "url": "https://it.wikipedia.org/wiki?curid=729875", "title": "Blankenberge", "text": "Blankenberge (in francese antico Blankenberghe) \u00e8 una citt\u00e0 e comune di lingua neerlandese del Belgio situata nella provincia della Fiandra occidentale.\n\u00c8 considerata una delle stazioni balneari pi\u00f9 conosciute sul mare del Nord, tra Bruges e De Haan (Le Coq).\nLa popolarit\u00e0 di Blankenberge ne fa in ogni contesto una delle localit\u00e0 marittime pi\u00f9 frequentate sulla costa. Tutte le attivit\u00e0 si trovano attorno all'immensa spiaggia nei pressi della diga, con numerosi negozi, caff\u00e8, ristoranti e sale da t\u00e8.\nStoria.\nQuesta regione ha avuto insediamenti risalenti alla preistoria e fu occupata dai romani e dai galli-romani, dei quali per\u00f2 esistono poche tracce. Del paesaggio litoraneo originale non resta quasi nulla perch\u00e9 esso \u00e8 stato rimodellato artificialmente.\nQuesta localit\u00e0 inizi\u00f2 a svilupparsi grazie al turismo principalmente proveniente dalle grandi citt\u00e0 adiacenti come Bruges a partire dal 1750.\nScuole.\nA Blankenberge vi sono due scuole principali:"}
{"id": "729899", "revid": "36426", "url": "https://it.wikipedia.org/wiki?curid=729899", "title": "Isola di Creta", "text": ""}
{"id": "729906", "revid": "37401", "url": "https://it.wikipedia.org/wiki?curid=729906", "title": "Dionisio il vecchio", "text": ""}
{"id": "729908", "revid": "404449", "url": "https://it.wikipedia.org/wiki?curid=729908", "title": "Campagnatico", "text": "Campagnatico \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nIl territorio comunale di Campagnatico si estende attorno al tratto terminale della Valle dell'Ombrone, fin quasi alla sua apertura meridionale verso la pianura della Maremma grossetana. Confina a nord con il comune di Civitella Paganico, a nord-est con il comune di Cinigiano, a sud-est con i comuni di Arcidosso e Roccalbegna, a sud con il comune di Scansano, a sud-ovest con il comune di Grosseto e a nord-ovest con il comune di Roccastrada.\nL'altitudine che caratterizza i centri abitati e le frazioni varia dai 40 metri s.l.m. di Arcille ai 384 metri s.l.m. di Montorsaio, frazione situata sulle pendici orientali di Monte Leoni che, con la sua vetta di 616 metri s.l.m. segna il punto pi\u00f9 elevato del comune, oltre ai limiti amministrativi nord-occidentali.\nClima.\nIn base ai dati medi disponibili per il trentennio 1951-1980, di seguito riportati nella tabella, per due stazioni meteorologiche situate all'interno del territorio comunale, la temperatura media annua si aggira sui +14,4\u00a0\u00b0C ai 160 metri s.l.m. di Campagnatico e sui +14,7\u00a0\u00b0C agli 84 metri s.l.m. di Granaione, nella parte meridionale del territorio. Le precipitazioni medie annue risultano ancora relativamente contenute con poco pi\u00f9 di 700\u00a0mm lungo la Valle dell'Ombrone propriamente detta, tendendo per\u00f2 a salire verso gli 800\u00a0mm sui rilievi collinari.\nI 1903 gradi giorno registrati nel centro di Campagnatico includono l'intero territorio comunale in zona D, consentendo l'accensione degli impianti di riscaldamento per un massimo di 12 ore giornaliere nel periodo 1\u00ba novembre-15 aprile.\nStoria.\nIl centro sorse come possesso dell'Abbazia del San Salvatore al Monte Amiata, da cui pass\u00f2 sotto gli Aldobrandeschi, a cui apparteneva nel 973. L'uccisione di Omberto Aldobrandeschi nel 1259, citata da Dante Alighieri nella Divina Commedia, determin\u00f2 il passaggio del castello sotto il Comune di Siena. I Visconti di Campiglia d'Orcia e i Tolomei di Siena si contesero il dominio, che pass\u00f2 quindi definitivamente alla citt\u00e0. Insieme a Siena, entr\u00f2 a far parte, alla met\u00e0 del XVI secolo del Granducato di Toscana, del quale poi ne segu\u00ec le sorti.\nStoria naturale.\nNel 2007, in localit\u00e0 Arcille, sono riemersi i resti fossili di tre antenati degli attuali dugonghi (mammiferi marini erbivori) vissuti nella zona oltre 4,5 milioni di anni fa, in un periodo in cui gli attuali affioramenti sabbiosi erano il fondale del mare tirrenico. Uno dei tre reperti fossili \u00e8 di grande valore scientifico perch\u00e9 \u00e8 stato considerato dagli studiosi il reperto pi\u00f9 completo della specie esistente al mondo. La scoperta e lo scavo sono stati effettuati dai ricercatori del Museo Geopaleontologico GAMPS di Scandicci.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 182 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nA Campagnatico, la prima domenica dopo l'8 settembre, Nativit\u00e0 di Maria, si svolge la festa della Santissima Madonna delle Grazie, durante la quale si tiene il \"Palio dei Ciuchi\", istituito nel 1957, preceduto da una sfilata in costumi medioevali.\nSi contendono il palio la Contrada Castello, la Contrada Centro, il Nobile Rione Pieve e la Contrada Santa Maria. La gara, a cavallo di asini femmina si svolge lungo la via Roma, dal Palazzo del Municipio fino all'inizio della salita che porta alle scuole.\nSono previste due batterie, in cui corre una \"ciuca\" per ogni contrada, e una finale a cui accedono le due ciuche arrivate prima e seconda nelle batterie. Alla fine del palio i contradaioli vincitori si riuniscono sotto il Palazzo del Comune per ricevere il Palio (drappo dipinto, analogo al Palio di Siena).\nGeografia antropica.\nFrazioni.\nNel territorio comunale di Campagnatico si contano tre frazioni.\nAltre localit\u00e0 del territorio.\nTra gli altri insediamenti sono da ricordare i nuclei abitati di Granaione (80\u00a0m s.l.m., 35 ab.), Migliorini (134\u00a0m s.l.m., 14 ab.), Pianetto (39\u00a0m s.l.m., 63 ab.), Sabatina (168\u00a0m s.l.m., 12 ab.), Sant'Antonio (41\u00a0m s.l.m., 64 ab.) e Sticcianese (100\u00a0m s.l.m., 23 ab.)."}
{"id": "729909", "revid": "287204", "url": "https://it.wikipedia.org/wiki?curid=729909", "title": "Contea di Albany (New York)", "text": "Albany \u00e8 una contea dell'est dello Stato di New York negli Stati Uniti.\nGeografia fisica.\nLa contea confina a nord con le contee di Schenectady e di Saratoga, ad est il fiume Hudson segna il confine con la contea di Rensselaer ed a sud-est con quella di Columbia, a sud confina con la contea di Greene ed a ovest con la contea di Schoharie.\nLa contea \u00e8 delimitata ad oriente dal fiume Hudson e a nord-est dal tratto finale del fiume Mohawk fino alla foce nell'Hudson. Il territorio \u00e8 pianeggiante in prossimit\u00e0 delle valli di questi fiumi per poi elevarsi a sud-ovest in corrispondenza delle propaggini settentrionali delle Catskill Mountains che raggiungono nel territorio della contea la massima elevazione di 658 metri.\nNell'area meridionale scorre l\"Hannacroix Creek\", un affluente dell'Hudson, che alimenta il lago artificiale dell\"Alcove Reservoir\", la principale riserva idrica della citt\u00e0 di Albany.\nAlbany \u00e8 situata sul fiume Hudson ed \u00e8 la capitale dello Stato di New York ed il capoluogo di contea.\nStoria.\nHenry Hudson e l'equipaggio dell\"Half Moon\" furono i primi europei a risalire il fiume Hudson nel 1609. Nel 1624 gli olandesi fondarono l'insediamento di Fort Orange che qualche anno dopo fu rinominato Beverwyck. Quando nel 1664 la colonia della \"Nuova Olanda\" pass\u00f2 agli inglesi il villaggio di Beverwyck fu rinominato Albany in onore del duca di York e Albany il futuro re Giacomo II d'Inghilterra.\nLa contea di Albany venne istituita nel 1683 e comprendeva un territorio enorme a nord delle contee di Dutchess e Ulster. A partire dal 1766 vaste sezioni di territorio vennero separate dalla contea di Albany fino al 1809 quando la contea assunse i confini attuali."}
{"id": "729911", "revid": "90227", "url": "https://it.wikipedia.org/wiki?curid=729911", "title": "Acidi ossigenati", "text": ""}
{"id": "729912", "revid": "827882", "url": "https://it.wikipedia.org/wiki?curid=729912", "title": "Streets a rock opera", "text": ""}
{"id": "729913", "revid": "339392", "url": "https://it.wikipedia.org/wiki?curid=729913", "title": "A.S. Calcio Fasano", "text": ""}
{"id": "729914", "revid": "73843", "url": "https://it.wikipedia.org/wiki?curid=729914", "title": "Alan Burridge", "text": " \u00c8 il biografo ufficiale della band heavy metal Mot\u00f6rhead e anche un noto scrittore di romanzi e novelle.\nBiografia.\nBurridge \u00e8 nato nella contea Dorset, in Inghilterra, e fin da giovane \u00e8 stato un lettore e scrittore, con un interesse particolare per la musica, che tuttora continua ad accompagnarlo. Dal 1977 cominci\u00f2 a interessarsi della band dei Mot\u00f6rhead e nel gennaio 1980 contribu\u00ec alla nascita del fanzine \"Mot\u00f6rhead Magazine\".\nIn seguito ha fatto nascere anche \"Mot\u00f6rheadbangers\", il fan club ufficiale della band londinese, che inizialmente era stato cominciato da Helen, sorella del batterista Phil Taylor, la quale ha continuato per\u00f2 solo fino al 1983.\nAlan Burridge \u00e8 anche l'autore delle recensioni degli album dei Mot\u00f6rhead che compaiono sul loro sito ufficiale; inoltre ha scritto alcune \"note iniziali\" per due raccolte non ufficiali della band, come \"Welcome to the Bear Trap\" e \"From the Vaults\"."}
{"id": "729919", "revid": "1748167", "url": "https://it.wikipedia.org/wiki?curid=729919", "title": "Porto di Pescara", "text": "Il porto di Pescara \u00e8 un porto del Medio Adriatico situato alla foce del fiume Pescara. Il porto\ndi Pescara \u00e8 classificato II\u00b0 categoria \u2013 I\u00b0 classe, cio\u00e8 di competenza del Ministero delle Infrastrutture. Oltre alle storiche strutture portuali, situate sulle banchine del fiume Pescara e chiamate porto Canale, tra il 1984 e il 1989 venne realizzata una seconda struttura immediatamente a sud della foce del fiume, il porto Turistico \"Marina di Pescara\", terzo approdo turistico italiano dopo quelli di Savona e Napoli e gestito dalla camera di commercio di Chieti-Pescara. \nStoria.\nPeriodo antico e medioevo.\nIl porto di Pescara, fin dall'antichit\u00e0, ha sempre rappresentato una fonte di sostentamento per le popolazioni italiche che abitavano la regione. Esso divenne poi emporio commerciale sotto i Romani, punto di snodo per il carico e lo scarico delle merci provenienti dall\u2019interno dell\u2019aquilano e dal Lazio tramite la via Tiburtina Valeria. Anche zone pi\u00f9 vicine se ne avvantaggiavano, come per esempio la fornace che in epoca romana operava a Santa Teresa di Spoltore, producendo anfore a livello industriale esportate tramite imbarcazioni che risalivano il corso del fiume Pescara. La stessa cosa accadeva lungo il corso del fiume Saline, con l\u2019altra fornace industriale rinvenuta a Marina di Citt\u00e0 Sant'Angelo. Anche altre aree dell'interno, quali quelle del vicus di Interpromium presso l\u2019attuale Tocco da Casauria, si servivano della via d\u2019acqua costituita dal fiume Pescara. \nNel V e VI secolo la caduta dell'Impero romano d'occidente, le invasioni barbariche ed infine la Guerra gotica e l'invasione longobarda, determinarono una lunga fase di involuzione e di abbandono del centro abitato dovuta, oltre alle rovine ed ai saccheggi perpetrati dagli invasori, anche al venir meno di uno stato centrale; vi fu anche a seguito delle continue guerre una stagnazione e regressione economica della citt\u00e0, che inizi\u00f2 ad arrestarsi sono intorno all'anno mille. In epoca medievale, dopo i lavori di consolidamento e rifacimento delle strutture portuali ad opera del re normanno Ruggiero II e del nobile Anfuso di Petterana, il porto pescarese conobbe una nuova fase di sviluppo, anche grazie alle Crociate, che incrementarono i traffici verso l\u2019oriente. \nAttestata in citt\u00e0 anche la presenza di varie precettorie (o consolati), nonch\u00e9 di vari mercanti che vi svolgevano traffici e che vi facevano tappa anche se non vi risiedevano. Tra le varie precettorie, vi erano quella dei Templari e quella dei Cavalieri Ospitalieri (che la ereditarono), il vice consolato di Venezia, attivato verso la met\u00e0 del 1600 e quello dello Stato Pontificio.\nStoria Moderna.\nNel Quattrocento la Repubblica di Venezia esercitava incontrastata il suo ruolo di potenza marittima, considerando i vari porti presenti lungo l\u2019Adriatico come delle sue colonie ed arrivando, in caso di conflitti, ad impartire dure punizioni come accadde a Pescara nel 1482. Tra i mercanti veneziani, sembra che la marineria di Chioggia espletasse un ruolo primario in Abruzzo, infatti essi erano interessati ad importare nel mercato di Venezia derrate alimentari quali vino , olio, aceto, agrumi, riso e lana. Anche nell'entroterra si andavano sviluppavando ulteriori traffici, con molte citt\u00e0 quali L\u2019Aquila che beneficiarono di un sostanziale sviluppo in quegli anni, con i loro traffici che attiravano anche una folta platea di mercanti fiorentini alla ricerca di zafferano, lana e seta e, dietro di loro, la stessa famiglia dei Medici, che per incrementare il commercio di lana e zafferano acquist\u00f2 tra la fine del Quattrocento e la prima met\u00e0 del Cinquecento tutti i feudi dell\u2019antica baronia di Carapelle, compresi Rocca Calascio e Santo Stefano di Sessanio. \nI traffici di queste merci via mare passavano dal porto di Pescara, che restava per i mercanti la via meglio collegata per raggiungere Napoli dall'Adriatico. Il porto aveva i suoi traffici giornalieri, ed aveva anche varie locande che ospitavano la gente di passaggio, ma erano altre le realt\u00e0 ad imporsi nella zona, come Lanciano, che nel periodo che va dal Quattrocento a quasi tutto il Cinquecento, ebbe uno sviluppo assai maggiore di Pescara, diventando uno dei principali punti di snodo dei traffici commerciali tra il Regno di Napoli, l'Italia settentrionale e l\u2019Europa, con il porto di San Vito che conseguentemente crebbe di importanza. Tra la fine del Cinquecento e la prima met\u00e0 del Seicento importanti mutamenti scompigliarono gli equilibri commerciali italiani, quali la scoperta di nuove rotte commerciali, con un conseguente abbassamento dei costi, la crescente espansione ottomana nell\u2019Egeo, con la scomparsa di preziose rotte commerciali per Venezia e Genova ed il fatto che ormai le merci non seguivano pi\u00f9 i mercanti ma viaggiavano autonomamente, fatto che rendeva impellente la sicurezza dei traffici marittimi, posti a rischio dalle frequenti incursioni dei pirati e della flotta ottomana. \nLa fiera di Lanciano, con le mutate condizioni di incertezza, si ridimension\u00f2 a vantaggio del porto di Pescara, che ritenuto assai sicuro grazie anche alla presenza della grande fortezza, conobbe una discreta crescita commerciale. Uno studio recente evidenzia come nei primi anni del 1600, precisamente nel 1640, Pescara, grazie alla politica di esenzione fiscale attuata dagli spagnoli, ormai annoverasse quasi 600 famiglie, molte delle quali provenienti dalla Romagna. Lo studio evidenzia i traffici marittimi che passarono per Pescara nel 1639, l'unico anno per cui sono state rinvenute informazioni certe. Il quadro \u00e8 quello di una realt\u00e0 dinamica, che racconta di un porto ove transitano diversi prodotti commerciali, spesso diretti alla vicina Chieti ma anche verso L\u2019Aquila, Penne, Sulmona, Caramanico e Napoli; le merci provenienti da Venezia infatti potevano arrivare a Pescara in 11 giorni, ed in altrettanti giorni, attraverso la \u201cVia degli Abruzzi\u201d, giungere a Napoli, consentendo alle merci di transitare fra le due grandi citt\u00e0 portuali italiane in soli 22 giorni. \nNell\u2019ambito di questa corrente di traffici con il nord Italia, Pescara fu privilegiata come nuovo punto di riferimento, in quanto era in grado di offrire maggiori garanzie quanto a sicurezza ed economicit\u00e0, anche grazie al \u201cfranco imposte del feudatario\u201d e dell\u2019esenzione fiscale degli spagnoli; inoltre, essa offriva un migliore collegamento con l\u2019entroterra e con Napoli, poich\u00e9 nel 1600 la circumnavigazione della penisola, a causa dei numerosi navigli turchi presenti nel mediterraneo, era ritenuta una soluzione insicura. La fortezza, inoltre era uno dei pi\u00f9 importanti baluardi difensivi del Regno, ed impegnava nel 1612 la ragguardevole cifra di 9.628 ducati per i lavori di manutenzione, pi\u00f9 di quelli destinati al Castel Novo a Napoli. Tutte queste condizioni favorevoli consentirono un commercio \u201cstanziale\u201d praticato da mercanti forestieri, veneziani e bergamaschi in particolare, che gestivano i loro traffici attraverso il porto di Pescara. Venezia, in seguito alle lunghe guerre effettuate con gli Ottomani, aveva perso moltissime isole nell\u2019Egeo, e fu quindi costretta a ridimensionare i suoi traffici, orientandoli verso l\u2019interno del bacino dell\u2019Adriatico, specie per il proprio rifornimento di alcune materie prime e della lana. \nQuesti mercanti forestieri operanti a Pescara, in particolare i veneziani, spesso operavano in nome proprio per conto altrui, ed avevano il compito di reperire grandi quantit\u00e0 di lana che inviavano nei laboratori commerciali della bergamasca, reimportando in Abruzzo il prodotto finito. Nel 1600 questo ridimensionamento dei traffici veneziani determin\u00f2 una riorganizzazione mercantile della repubblica su basi diverse, di cui si avvantaggi\u00f2 Pescara.In questo periodo il traffico del porto di Pescara era superiore a quelli di Ortona e San Vito, e lo studio citato rileva che mentre quei due scali erano utilizzati da una serie di grossi mercanti, residenti in Chieti e Lanciano, che controllavano una buona parte del commercio all\u2019ingrosso costiero, quello di Pescara era invece orientato verso una pluralit\u00e0 di destinazioni (Chieti, L\u2019Aquila, Sulmona, Penne) e trattava merci molto pi\u00f9 variegate. Dai registri di carico e scarico delle merci si apprende come esse provenissero da Bergamo, Sal\u00f2, Cremona, Firenze, Fabriano, Murano, Lugano e dalla Germania. Numerosi erano i prodotti delle manifatture bergamasche importati, in quanto in Abruzzo non si erano ancora sviluppate attivit\u00e0 di tipo manifatturiero od industriale al di fuori della produzione delle apprezzate ceramiche di Castelli e delle coperte di lana, prodotte a Palena e Taranta Peligna. \nLa dichiarata ostilit\u00e0 di Lanciano, che si oppose sempre a che Pescara avesse una propria grande fiera, contribu\u00ec a limitare l'approdo pescarese solo a luogo di transito di merci, ostacolando lo sviluppo di un proprio centro mercantile ricco e florido. Nuovi problemi inoltre arrestarono lo sviluppo cittadino negli anni 1656 e 1657, a seguito di una terribile epidemia di peste. A distanza di 140 anni dall\u2019attacco di Piyale Pa\u015fa, si apr\u00ec per Pescara un nuovo terribile ciclo di avvenimenti funesti, nei quali la citt\u00e0 sub\u00ec numerosi assedi, come nel 1707, nel 1734, nel 1798, nel 1799, 1806 e 1815, eventi che impedirono qualunque tipo di sviluppo sociale od economico.\nStoria contemporanea.\nNell\u2019Ottocento, precisamente il 27 aprile 1825, Melchiorre Delfico si fece promotore di un progetto di potenziamento del porto pescarese, depositando un apposito progetto ove lo studioso, in modo assai acuto, dimostrava l\u2019utilit\u00e0 dell\u2019opera. Egli asseriva la necessit\u00e0 di edificare due banchine in forma non parallela della lunghezza di 960 canne (m. 2.540), utilizzando palafitte, graticolato e breccia, ed una grande scogliera avrebbe dovuto proteggere il porto dalle onde, prevedendo anche un sistema di chiuse tra i pilastri delle banchine, un faro ed un lazzaretto sulla banchina. Se l\u2019opera fosse stata realizzata cos\u00ec come ideata da Delfico, Pescara che nel 1700 era gi\u00e0 il primo porto d\u2019Abruzzo sarebbe rimasto probabilmente tale anche negli anni successivi. Fu preferito, invece, investire su Ortona e Vasto, anche a causa dei bassi fondali che da sempre sono stati problematici per i navigli che dovevano attraccare su Pescara. Nonostante le difficolt\u00e0, tra la fine del 1800 ed i primi anni del 1900 il porto di Pescara fece comunque da volano allo sviluppo industriale della Val Pescara: infatti gi\u00e0 intorno al 1890 vennero avviati degli insediamenti estrattivi minerari a Scafa e San Valentino dalla societ\u00e0 tedesca Reh e dalla societ\u00e0 inglese \u201cThe Neuchatel Asphalte Company\u201d. Quest\u2019ultima aveva incrementato la produzione di asfalto e bitume da 7.900 a 20.000 tonnellate con un movimento finanziario salito ad 800.000 lire. Il porto di Pescara era anche ben servito dalle linee di comunicazione, infatti oltre alla ferrovia Adriatica che gi\u00e0 transitava in citt\u00e0 dal 1863, nel 1887 venne attivato il tronco ferroviario Pescara - Sulmona, e nel 1888 la linea veniva completata fino a Roma. In tal modo la distanza con la capitale si riduceva a 240 Km, percorribili in qualche ora di treno.\nRaccogliendo i frutti della crescente industrializzazione della Val Pescara, l'approdo cittadino entr\u00f2 in forte concorrenza con il porto di Ortona, che si occupava anch\u2019esso di smaltire gli approvvigionamenti della Val Pescara. Dopo molti anni di dibattiti e scontri fra le due amministrazioni comunali in cui si divideva l'odierno comune di Pescara (Castellammare Adriatico e la vecchia Pescara nella sua fortezza), il 14 agosto 1910 fu posta la prima pietra per i lavori di rifacimento del porto canale, su un progetto di fine Ottocento dell'ingegner Tommaso Mati, rivisto nel 1908 dall'ing. Lo Gatto. Il problema del porto canale era esattamente lo stesso che continua ad affliggerlo ai nostri giorni, ovvero i bassi fondali dell'approdo: il semplice prolungamento dei moli poteva assicurare al pi\u00f9 dei fondali (tendenti ad insabbiarsi) profondi 3,5 metri, comunque insufficienti a garantire l\u2019attracco dei grossi bastimenti, che venivano dirottati sul pi\u00f9 funzionale porto ortonese, facendo s\u00ec che Ortona registrasse un maggiore traffico di bastimenti rispetto a Pescara, anche se negli anni a cavallo della Prima guerra mondiale il divario parve ridursi, nonostante la battuta d'arresto durante periodo bellico dovuta alla pressoch\u00e9 totale mancanza di traffici commerciali causata dalla presenza in Adriatico della Marina Austriaca. Il porto di Pescara nel 1908 otteneva la terza classe, e nel 1912 la seconda classe, cos\u00ec raggiungendo la parit\u00e0 amministrativa con lo scalo ortonese. \nNel decennio compreso fra il 1928 ed il 1938 il porto di Pescara super\u00f2 in traffici quello di Ortona, ritornando ad essere il primo in ambito regionale. Nel mentre, nel 1936 venivano ristrutturate delle banchine, prolungati i moli e realizzati la base per idrovolanti ed il raccordo ferroviario. La Seconda guerra mondiale arrest\u00f2 bruscamente questo sviluppo, portando lutti e distruzioni. La citt\u00e0 fu rasa al suolo per il 75 % della sua superficie dai bombardamenti degli Alleati, mentre i tedeschi in ritirata fecero saltare in aria le banchine del porto con vari natanti ancora attraccati e minarono, distruggendolo, il ponte Littorio e molti edifici con l\u2019intento di ostacolare l\u2019avanzata degli Alleati.\nStoria recente.\nIn seguito alla ricostruzione postbellica il porto canale fu rapidamente ricostruito (insieme al ponte Risorgimento, che lo attraversa all'altezza del palazzo di Citt\u00e0) e per alcuni decenni contribu\u00ec alla rinascita della citt\u00e0 grazie allo sviluppo dell'attivit\u00e0 peschereccia, del traffico mercantile di piccolo cabotaggio, di quello petrolifero e al successivo traffico passeggeri con la Jugoslavia, tuttavia la crescente deindustrializzazione dell'area comport\u00f2 una diminuzione dei traffici e la perdita definitiva del primato regionale, saldamente detenuto dal porto ortonese. La manutenzione dei fondali era effettuata da una draga fissa, che li manteneva intorno ai quattro metri, cos\u00ec come previsto dal progetto dell'ingegner Mati del 1868. Perduravano invece i problemi relativi ai bassi fondali e all'impossibilit\u00e0 di garantire un dragaggio periodico: negli anni 1980 furono avanzati alcuni progetti di consolidamento e ampliamento delle strutture esistenti, ed in seguito negli anni 1990 e 2000 furono lisciate le palafitte dei due moli guardiani e furono costruite una diga foranea e una darsena commerciale esterna al vecchio porto-canale (con fondali naturali di circa sette metri) per offrire un migliore attracco alle navi petroliere che gi\u00e0 frequentavano il porto, ai traghetti passeggeri e a navi mercantili di tonnellaggio superiore. Ma il nuovo assetto del porto si rivel\u00f2 presto problematico, sia a causa della necessit\u00e0 di continui dragaggi, spesso disattesi, per la manutenzione del vecchio porto-canale (riservato ai pescherecci), sia a causa degli interrimenti creati dalla diga foranea e dal trasporto solido del fiume nell'avanporto.\nIl nuovo assetto portuale, cos\u00ec ultimato nel 2005, caus\u00f2 sempre pi\u00f9 interrimenti negli anni successivi, impedendo non solo il normale traffico peschereccio e l'abituale traffico commerciale ma anche ulteriori sviluppi del porto canale. Nel 2012 la cattiva condizione dei fondali ha imposto anche una chiusura completa al traffico. Nel 2013 una importante azione di dragaggio eseguita dal provveditorato alle opere pubbliche ha riportato i fondali interni del porto canale intorno ai 3,5 metri, dopo pi\u00f9 di venti anni di mancata o saltuaria manutenzione, consentendo la riapertura al traffico peschereccio e mitigando gli evelvati rischi di inondazione causati dalla piena del fiume dei primi giorni di dicembre 2013.\nil 25 luglio 2014 il consiglio comunale di Pescara ha approvato un piano regolatore portuale d'intesa con l'autorit\u00e0 marittima. Il nuovo piano, che a giugno 2019 ha superato le valutazioni di impatto ambientale, \u00e8 stato approvato da ministero e regione nel 2016: i lavori sono iniziati con l'apertura di un varco nella diga foranea, e la prevista realizzazione di una scogliera soffolta che sar\u00e0 da base per il nuovo molo settentrionale.\nIl porto turistico Marina di Pescara.\nNegli anni 80, la camera di commercio cittadina propose all'amministrazione comunale il progetto di un porto turistico con annesse strutture di assistenza al diporto e alla navigazione. Ne nacque una moderna marina che conta numerosi posti barca e strutture cantieristiche all'avanguardia. Il Marina di Pescara, con i suoi 1250 posti barca, \u00e8 uno dei pi\u00f9 grandi porti turistici italiani, anche se soffre per un'imboccatura difficile, perch\u00e9 orientata a sud, e facilmente interr\u00ecta in mancanza di costanti dragaggi. Dal 1990 ha ottenuto ininterrottamente il riconoscimento della Bandiera blu per la qualit\u00e0 dei servizi offerti:\nOgni anno inoltre, la marina organizza delle serate di intrattenimento con musica e spettacoli di vario tipo, come concerti musicali, spettacoli teatrali e proiezioni cinematografiche e anche altre manifestazioni di sport nautici.\nIl porto odierno.\nL'attuale porto di Pescara comprende oltre alle storiche banchine sul fiume, due banchine commerciali costruite nella darsena di levante, all'estremit\u00e0 meridionale della vecchia imboccatura. La costruzione della diga foranea, ultimata nel 2005, pone diverse problematiche al porto, ostacolando il normale deflusso verso il largo delle acque fluviali inquinate, che vengono spinte sulla costa imponendo divieti di balneazione, e creando importanti interrimenti che contribuiscono in maniera significativa all'insabbiamento del bacino portuale stesso e alla modifica dell'ecosistema della costa.\nNegli anni il porto di Pescara ha perso la sua vocazione commerciale anche a causa della mancanza di grandi aree per lo stoccaggio delle merci, in favore del traffico passeggeri e petrolifero (grazie ad una condotta privata che collega dal gennaio 1997 le navi ai depositi di carburante dell'area industriale nell'entroterra). L'attivit\u00e0 commerciale (passeggeri, petrolifera e della pesca), che aveva subito una decrescita dall'ultimazione dell'assetto portuale del 2005 a causa degli interrimenti cronici dei fondali che impedivano le normali attivit\u00e0 di attracco ed evoluzione, \u00e8 ripresa a conclusione del dragaggio straordinario di quasi 300\u00a0000\u00a0m\u00b3 effettuato nel 2013, costato circa 13 milioni di euro sia per il grande quantitativo di fanghi prelevati sia perch\u00e9, essendo fortemente inquinati dal fiume Pescara pi\u00f9 che dalle normali attivit\u00e0 portuali, non si \u00e8 potuto sversarli in mare. Grazie ad esso, ha ripreso prima da luglio 2013 l'attivit\u00e0 peschereccia, poi da aprile 2014 l'attivit\u00e0 petrolifera e infine da luglio 2014 il traffico passeggeri con i collegamenti stagionali per la Croazia. Il nuovo Piano Regolatore portuale \u00e8 stato approvato dalla regione Abruzzo nel Novembre 2016, ed i lavori di ammodernamento del porto sono iniziati a gennaio 2018 con l'apertura di un varco nella diga foranea.\nAttivit\u00e0 del porto.\nNel porto si svolgono le seguenti attivit\u00e0:\nDestinazioni e compagnie marittime.\nIn passato erano attivi collegamenti con la sponda croata del Mare Adriatico:\n Croazia\nProblema relativo ai fondali e destinazioni.\nIn confronto agli altri grandi porti italiani sul mare Adriatico (Bari, Ancona, Ravenna, Trieste) il porto di Pescara non ha avuto un grande sviluppo anche a causa del nuovo assetto portuale, ultimato nel 2005, che ne ha bloccato i traffici gi\u00e0 limitati alle sole navi o traghetti di piccolo o medio tonnellaggio a causa dei suoi paraggi, costituiti da bassi fondali sabbiosi. Per questo motivo non vi sarebbe possibile un traffico passeggeri con navi di grosso tonnellaggio, se non a grande distanza a mare dalle attuali strutture. Lo sviluppo del traffico merci \u00e8 stato comunque impedito dallo sviluppo delle costruzioni civili cittadine, che hanno soffocato il porto avendone occupato le aree circostanti.\nSviluppi futuri e lavori di ammodernamento.\nIl nuovo Piano Regolatore portuale \u00e8 stato approvato dal Comune il 25 luglio 2014, e successivamente approvato dalla Regione nel Novembre 2016; secondo il progetto, saranno realizzati i seguenti lavori di ammodernamento e ampliamento del porto per il costo complessivo di 60 milioni di euro:\nGli interventi per il taglio della diga foranea, sono iniziati il 20 novembre 2017, mentre i lavori di realizzazione del pennello di foce e della sopraelevazione della scogliera di radicamento finalizzata alla deviazione del porto canale di Pescara sono partiti a Dicembre 2021.\nUn'area molto importante per il futuro sviluppo del porto \u00e8 quella dell'ex mercato ortofrutticolo Cofa, tra il porto turistico e la banchina sud del porto-canale, ormai in disuso; la camera di commercio di Pescara ha acquistato l'ex Cofa e le aree adiacenti, che dovranno essere recuperate e riqualificate.\nCaratteristiche e dati tecnici.\n Superficie totale Marina di Pescara \nFondo marino: \nProfondit\u00e0 Fondali: \nOrmeggi e Caratteristiche Banchine: \nUlteriori caratteristiche\nOrario di accesso: \nServizi e Strutture: \nDati di traffico merci e passeggeri.\nQuesti sono i dati relativi alle merci e ai passeggeri per quanto riguarda il 2010"}
{"id": "729921", "revid": "486946", "url": "https://it.wikipedia.org/wiki?curid=729921", "title": "Gadwey Ignasia", "text": ""}
{"id": "729923", "revid": "15756", "url": "https://it.wikipedia.org/wiki?curid=729923", "title": "Associazione nazionale felina italiana", "text": "L'Associazione nazionale felina italiana, in acronimo ANFI, \u00e8 un'associazione italiana felinofila.\nNata nel 1934, \u00e8 stata autorizzata alla gestione del libro genealogico del gatto di razza dallo Stato italiano con decreto ministeriale del 9 giugno 2005. Ogni anno organizza mostre feline in tutto il territorio nazionale.\nL'ANFI \u00e8 uno dei 42 membri della F\u00e9d\u00e9ration Internationale F\u00e9line (FIFe).\nStoria.\nL'origine dell'associazione risale agli anni 1934-1935 quando un gruppo di appassionati cominci\u00f2 a organizzare le prime rassegne feline, nelle citt\u00e0 di Torino, Milano, e Firenze. Queste esposizioni suscitarono un grande interesse del pubblico a causa della loro novit\u00e0 in Italia e continuarono fino all'inizio della seconda guerra mondiale. Le attivit\u00e0 ripresero poi dal 1946 quando fu fondata la \"Societ\u00e0 Felina Italiana\", in seguito chiamata \"Federazione Felina Italiana\" e, infine, \"Associazione Nazionale Felina Italiana\", ufficializzata il 21 giugno 1950 con la redazione dell'atto costitutivo. Nella primavera del 1946, fu allestita la prima esibizione felina del dopoguerra mentre, nell'inverno successivo, venne organizzata la prima \"Esposizione Internazionale felina di Torino\" che, per la prima volta, risultava ufficialmente autorizzata a rilasciare i titoli per il Campionato Italiano.\nNel 1949 l'associazione mand\u00f2 una delegazione a Parigi che, insieme alla \"F\u00e9d\u00e9ration F\u00e9line Fran\u00e7aise e\" alla \"Royal Cat Society of Flander\", contruibu\u00ec alla costituzione della F\u00e9d\u00e9ration Internationale F\u00e9line, il primo organismo internazionale dedicato alla conoscenza del gatto.\nNel giugno del 1994, a Venezia, l'ANFI organizz\u00f2 con il patrocinio della FIFe il primo congresso mondiale delle associazioni feline, con lo scopo di trovare delle regole comuni per gli standard di razza, di allevamento e di gara a livello mondiale. All'evento parteciparono rappresentanti delle principali associazioni dedicate ai gatti: \nNel 1997 l'Associazione Nazionale Felina Italiana ha ottenuto il riconoscimento ufficiale da parte dello Stato Italiano e, dal 2005, gestisce il \"libro geneaologico del gatto di razza\" con l'autorizzazione del Ministero delle politiche agricole alimentari e forestali.\nAssociazione.\nAttivit\u00e0.\nL\u2019ANFI si occupa di promuovere e regolare l'allevamento dei gatti, studiare e salvaguardare tutte le variet\u00e0 feline e incoraggiare lo sviluppo delle sedi regionali. Tra le attivit\u00e0 principali dell'associazione ci sono:\nRazze feline riconosciute.\nL'ANFI segue il sistema EMS (\"Easy Mind System\"), il codice di identificazione delle razze feline elaborato della FIFe, che riconosce 48 razze, suddivise in 4 categorie.\nOrganigramma.\nL'attuale Consiglio Direttivo Nazionale \u00e8 composto da: Presidente, Francesco Cinque; Vice Presidente, Dario Domancich; Segretaria, Diana Di Natale; Tesoriera, Rossella Mercadante; Consiglieri, Laura Bocchi, Hana Klein, Carlo Luzi, Laura Marchese, Francesca Serena."}
{"id": "729924", "revid": "767487", "url": "https://it.wikipedia.org/wiki?curid=729924", "title": "Come due coccodrilli", "text": "Come due coccodrilli \u00e8 un film del 1994 diretto da Giacomo Campiotti.\nIl titolo \u00e8 ispirato al verso iniziale (\"Ci son due coccodrilli...\") della canzoncina per bambini \"I due liocorni\", citata dai personaggi Gabriele e Martino in pi\u00f9 momenti durante il film.\nTrama.\nGabriele vive a Parigi, dove lavora in un'importante casa d'aste. Egli era il figlio naturale di Pietro Fraschini, un industriale lombardo del vetro; quando sua madre Marta era morta dando alla luce suo fratello minore Martino, si era trovato a dover vivere con la famiglia legittima del padre, mal tollerato dai fratellastri Mauro e Saverio. Questi l'odiarono sempre pi\u00f9 da quando divenne evidente che il padre avrebbe lasciato a lui la futura conduzione dell'azienda, in quanto considerato il pi\u00f9 adatto a prenderne le redini. La situazione per Gabriele divenne sempre pi\u00f9 insopportabile, in particolare dopo un maldestro tentativo di seduzione operato su di lui da Antonella, la fidanzata di Mauro, il quale accus\u00f2 l'incolpevole Gabriele, che fugg\u00ec di casa abbandonando Martino al quale aveva giurato di restare sempre vicino.\nNotando sul catalogo di una casa d'aste che sar\u00e0 messo in vendita un antico vaso romano di vetro appartenuto a suo padre e che da giovane aveva cercato di replicare, Gabriele matura un piano per vendicarsi dei fratellastri: fa firmare da una sua collega, con cui ha un rapporto sentimentale, una falsa perizia che certifica che il vaso sia un falso moderno e torna al suo paese natale (Lierna, sul lago di Como) per recuperare dalla vetreria i risultati dei suoi esperimenti, che intende poi spacciare come prove a favore della falsit\u00e0 del pezzo.\nQui trova la fabbrica in condizioni di totale abbandono e apprende che i Fraschini hanno messo in vendita il vaso perch\u00e9 strozzati dai debiti. Vedendo per\u00f2 la famiglia che si \u00e8 costruito Mauro, con le due figlie avute da Antonella che hanno un buon rapporto con Martino, che \u00e8 rimasto a vivere con loro e fa di professione il portalettere, all'ultimo momento rinuncia alla sua vendetta e promette a Martino che torner\u00e0.\nColonna sonora.\nNella colonna sonora \u00e8 presente il brano \"'Latin lover\"', scritto da Lucio Dalla, il quale partecip\u00f2 personalmente con un mini-tour alle prime proiezioni del film.\nDistribuzione.\nIl film usc\u00ec nelle sale italiane il 31 marzo 1995. Fu proiettato fuori concorso all'edizione del 1995 del Giffoni Film Festival.\nCritica.\nLa critica cinematografica ha dato pareri contrastanti all'uscita del film. L'interpretazione degli attori, in particolare di Giancarlo Giannini, \u00e8 stata da pi\u00f9 parti lodata; di converso, si sono evidenziati punti deboli e inverosimiglianze nella sceneggiatura."}
{"id": "729934", "revid": "1543377", "url": "https://it.wikipedia.org/wiki?curid=729934", "title": "Alessandro di Fere", "text": " \nBiografia.\nPresa del potere.\nDiodoro Siculo afferma che quando Giasone di Fere fu assassinato, nel 370 a.C., il fratello Polidoro govern\u00f2 per un anno, ma fu poi avvelenato da Alessandro, un altro dei fratelli. Tuttavia, secondo Senofonte, Polidoro fu assassinato dal fratello Polifrone, che venne, a sua volta, assassinato da Alessandro, figlio di Polidoro, nel 369 a.C. Plutarco dice che Alessandro adorava la lancia con cui uccise suo zio come se fosse una divinit\u00e0.\nAlessandro attu\u00f2 una tirannide, e, secondo Diodoro prese esempio da Polifrone. Gli Stati della Tessaglia, che in precedenza avevano riconosciuto l'autorit\u00e0 di Giasone di Fere, non accettarono il governo di Alessandro, in particolare la famiglia degli Aleuadi di Larissa: questa citt\u00e0 quindi chiese aiuto al re Alessandro II di Macedonia.\nContrasto con i Tebani.\nAlessandro di Fere, pronto a scontrarsi con il suo nemico in Macedonia, fu anticipato dal re che, raggiunta Larissa, fu ammesso in citt\u00e0. Alessandro si ritir\u00f2 a Fere mentre il re macedone pose un presidio a Larissa ed uno a Crannone. Ma una volta che il grosso dell'esercito macedone si fu ritirato, gli Stati della Tessaglia temettero il ritorno e la vendetta di Alessandro, e quindi chiesero sostegno a Tebe, che ambiva a tenere sotto controllo tutti gli Stati vicini per fare in modo che non diventassero troppo potenti. Tebe pertanto invi\u00f2 Pelopida in aiuto alla Tessaglia: al suo arrivo a Larissa Pelopida, secondo Diodoro, si sottomise ad Alessandro recando con s\u00e9 una divisione macedone. Quando per\u00f2 Pelopida espresse la sua indignazione per la dissolutezza e crudelt\u00e0 del tiranno, questo si allarm\u00f2 e fugg\u00ec.\nQuesti eventi avvennero nella prima parte dell'anno 368 a.C. Nell'estate dello stesso anno Pelopida fu inviato nuovamente in Tessaglia dopo alcune nuove lamentele riguardo ad Alessandro. Accompagnato da Ismenia, vi and\u00f2 come ambasciatore, senza esercito, e fu catturato e imprigionato da Alessandro. Lo storico William Mitford sostiene che Pelopida fu fatto prigioniero in battaglia, ma Demostene smonta questa teoria. I Tebani inviarono un grande esercito in Tessaglia per salvare Pelopida, ma non riuscirono a tener testa alla forte cavalleria di Alessandro di Fere, il quale, aiutato da truppe ateniesi, fu sul punto di sterminare i suoi nemici. La mancata distruzione dell'intero esercito tebano, come si racconta, fu frutto della capacit\u00e0 militare di Epaminonda, che in quella campagna non era generale.\nNel 367 a.C. Alessandro di Fere fece massacrare i cittadini di Skotousa; una spedizione tebana, sotto il comando di Epaminonda, port\u00f2 ad una tregua di tre anni e al rilascio dei prigionieri, tra cui Pelopida. Nel corso dei seguenti tre anni Alessandro riprov\u00f2 a sottomettere gli Stati della Tessaglia, in particolare la Magnesia e la Ftiotide, per cui allo scadere della tregua, nel 364 a.C., ancora una volta quelle citt\u00e0 chiesero protezione a Tebe. L'esercito tebano comandato da Pelopida ricevette un cattivo auspicio tramite un'eclissi, quella del 13 luglio 364, e Pelopida, lasciatosi il grosso dell'esercito alle spalle, entr\u00f2 in Tessaglia alla testa di trecento cavalieri volontari e di alcuni mercenari.\nNella battaglia di Cinocefale i Tebani sconfissero Alessandro, ma Pelopida venne ucciso. Poco dopo i Tebani collezionarono un'altra vittoria comandati da Malcite e Diogitone. Alessandro fu poi costretto a riconsegnare le citt\u00e0 conquistate ai Tessali, limitandosi al controllo di Fere, e di unirsi alla lega beotica, diventando dipendente da Tebe.\nLa morte di Epaminonda nel 362 a.C. liber\u00f2 Atene dalla paura di Tebe, ma ricominciarono le aggressioni di Alessandro di Fere, che, con dei pirati, saccheggi\u00f2 Tinos e in altre isole delle Cicladi, rendendo schiavi gli abitanti. Il tiranno assedi\u00f2 anche Scopelo e fece sbarcare delle truppe sulla stessa Attica, conquistando il porto di Panormo, ad est di capo Sunio. L'ammiraglio ateniese Leostene sconfisse Alessandro e tolse l'assedio da Scopelo, ma il tiranno fugg\u00ec e saccheggi\u00f2 il Pireo.\nMorte.\nL'omicidio di Alessandro avvenne, secondo Diodoro, nel 357 o 356 aC. Plutarco d\u00e0 un resoconto dettagliato di esso, descrivendo efficacemente il palazzo. Le guardie vegliavano tutta la notte, tranne alla camera da letto di Alessandro, che era posta in cima ad una scala ed era sorvegliata da un cane feroce incatenato. Thebe, la moglie del tiranno e sua cugina (o sorellastra in quanto figlia di Giasone di Fere), nascose i suoi tre fratelli in casa durante il giorno, rimosse il cane non appena Alessandro and\u00f2 a letto, e, dopo aver coperto i gradini della scala con della lana, condusse i giovani alla camera del marito. Anche se lei aveva portato via la spada di Alessandro, i fratelli erano terrorizzati ed esitarono a compiere il loro lavoro; allora Thebe minacci\u00f2 di svegliare il marito, e i giovani lo uccisero. Il suo corpo fu gettato nelle strade ed esposto ad ogni indegnit\u00e0.\nCi sono varie ipotesi sul movente per l'assassinio. Plutarco afferma che sia stata la paura del marito, insieme all'odio del suo carattere crudele e brutale, a spingere Thebe ad ucciderlo e attribuisce questi sentimenti agli influssi di Pelopida, che le parl\u00f2 quando lei and\u00f2 a visitarlo in prigione. Secondo Cicerone l'atto \u00e8 da attribuirsi alla gelosia. Altri storici hanno ipotizzato che Alessandro avesse legato a s\u00e9 il fratello pi\u00f9 giovane di Thebe come suo eromenos. Esasperato dalle suppliche della moglie di rilasciare il giovane, lo uccise, e quindi la donna sarebbe stata spinta a vendicarsi.\nNella letteratura.\nLe fonti pi\u00f9 antiche, come Plutarco nella \"Vita di Pelopida\", concordano nel definire Alessandro come crudele ed efferato tiranno.\nDante Alighieri probabilmente lo indica tra i tiranni nel Canto XII, assieme a Dionisio il vecchio. In realt\u00e0 egli cita solo il nome di \"Alessandro\", e la presenza del nome di Alessandro di Fere con Dionisio di Siracusa si trova anche nel \"Tr\u00e9sor\" di Brunetto Latini, usato spesso come fonte da Dante.\nEgli inoltre avrebbe potuto conoscere le efferatezze del tiranno da Valerio Massimo e da Cicerone, mentre \u00e8 pi\u00f9 vaga l'identificazione con Alessandro Magno, altrove lodato da Dante (sia nel \"Convivio\" che nel \"De Monarchia\")."}
{"id": "729937", "revid": "287204", "url": "https://it.wikipedia.org/wiki?curid=729937", "title": "Solimano (disambigua)", "text": ""}
{"id": "729939", "revid": "63727", "url": "https://it.wikipedia.org/wiki?curid=729939", "title": "Bugatti Tipo 43-49", "text": ""}
{"id": "729940", "revid": "78273", "url": "https://it.wikipedia.org/wiki?curid=729940", "title": "Pian del Lago", "text": ""}
{"id": "729945", "revid": "1058755", "url": "https://it.wikipedia.org/wiki?curid=729945", "title": "Maarten van Heemskerck", "text": "Biografia.\nDal 1527, fu allievo e poi rivale di Jan van Scorel con il quale nella sua bottega si dedica al ritratto e grazie a questo tipo di rappresentazione trova una rapida affermazione che susciter\u00e0 l'invidia del maestro. Sono di questo periodo \"Anna Codde\" (1529) ed il \"Gruppo di famiglia Kassel\" .Data questa inimicizia col maestro nel 1532 parte per l'Italia, forse con l'aiuto di un mecenate. Soggiorner\u00e0 a Roma dove rester\u00e0 per quattro anni, dedicandosi soprattutto allo studio dell'antico, mediante l'esercizio del disegno. Preziosi oggi sono i suoi lavori nella citt\u00e0 eterna: il suo grande talento nel disegno e nei particolari ci permettono oggi di sapere nei dettagli lo stato di manutenzione di quegli anni di molti ruderi dell'epoca romana e la conoscenza di quelli che oramai non esistono pi\u00f9. La sua opera grafica \u00e8 importante inoltre per documentare le fasi di sviluppo dei grandi cantieri romani del XVI secolo come quello della Basilica di San Pietro i cui i lavori, in quegli anni successivi al Sacco di Roma, erano fermi, facendo somigliare quanto gi\u00e0 costruito ad una rovina invasa dalle erbacce.\nMolti dei disegni conservati raffigurano le tante raccolte di scultura antica che si stavano formando in citt\u00e0, tra cui le statue del Belvedere.\nDurante il periodo romano, non abbandona la pittura ed agli anni 1535-36 risale \"Il ratto di Elena\", oggi alla Walters Art Gallery di Baltimora.\nGli anni di Roma sottolineano il suo spirito rinascimentale teso nello studio frenentico dell'antico e del moderno che a quel tempo a l'Urbe offriva copiosamente dai ruderi dell'epoca classica agli artisti di stampo michelangiolesco e raffaelista. \nRitornato in patria continuer\u00e0 a rappresentare nei suoi quadri le antiche rovine di Roma usate per ambientare i soggetti anche eterogenei come l\"'Autoritratto\" con sullo sfondo il Colosseo.\nSi dedica anche alla ricerca grafica sottolineata da un particolare manierismo appreso in Italia che ricorda il Parmigianino ed il Pontormo.\nMolto famose sono le sue opere che rappresentano le Sette Meraviglie del Mondo, incise da Philips Galle."}
{"id": "729951", "revid": "6923", "url": "https://it.wikipedia.org/wiki?curid=729951", "title": "Teatro Francesco Stabile", "text": "Il Teatro comunale Francesco Stabile \u00e8 il teatro principale della citt\u00e0 di Potenza. Situato nel centro storico in Piazza Mario Pagano, \u00e8 intitolato al musicista lucano Francesco Stabile. \u00c8 l'unico teatro lirico presente in Basilicata, nonch\u00e9 l'unico teatro storico della regione. Viene considerato l'edificio pi\u00f9 rappresentativo del capoluogo lucano.\nStoria.\nOrigine del progetto ed edificazione.\nL'esistenza di un edificio adibito ad ospitare rappresentazioni teatrali in maniera permanente a Potenza \u00e8 documentata sin dalla met\u00e0 del Settecento, ma fu solo all'inizio dell'Ottocento, con l'elevazione della citt\u00e0 a capoluogo, che si avvert\u00ec l'esigenza di dotare la comunit\u00e0 di un nuovo teatro lirico da realizzarsi appositamente. Infatti a partire dalla fine del XVIII secolo la progressiva affermazione economica e sociale del ceto borghese determin\u00f2 la costruzione, sia nei grandi centri che nelle piccole e medie citt\u00e0 di provincia, di questi edifici dalla forte funzione sociale e rappresentativa. Fino alla costruzione dello Stabile furono adattati a tale uso degli edifici religiosi sconsacrati, in particolare la ex chiesa della Congregazione dei Morti, utilizzata sino al 1823, sostituita a partire da quell'anno dalla ex chiesa di San Nicola.\nDopo due tentativi di reperire i fondi ed il terreno necessari ai lavori per un nuovo teatro, prima da parte dell'intendente della Provincia di Basilicata De Nigris nel 1822 con un progetto dell'ingegner Nicola Scodes e poi su iniziativa del nuovo intendente Winspeare nel 1838 con nuova progettazione dell'ingegner Gaetano De Giorgio, nel 1854 si defin\u00ec il luogo di costruzione in un lotto confinante con l'allora \"largo dell'Intendenza\" (l'attuale piazza Mario Pagano), grazie all'abbattimento di alcuni edifici e con una variante al progetto ad opera degli architetti Antonio Ferrara e Gerardo Grippo.\nL'edificazione inizi\u00f2 quindi solo nel 1856, anche grazie al sostegno diretto di parte della borghesia cittadina che sottoscrisse dei titoli di credito per garantire il finanziamento dell'opera. Il progetto nel frattempo era stato nuovamente modificato dall'architetto Vincenzo Pascale, nuovo direttore del cantiere, ma i lavori subirono un arresto gi\u00e0 nel 1857, a causa del terremoto del 16 dicembre di quell'anno che colp\u00ec la citt\u00e0. Dopo un primo tentativo di ripresa nel 1860, si pot\u00e9 ripartire solo nel 1865 a seguito dell'ennesima revisione progettuale degli ingegneri Banchieri e Tucci, per poi arrivare al progetto definitivo degli architetti Errico Alvino e Giuseppe Pisanti, con l'ingegner Emmanuele Bruno alla direzione dei lavori.\nNel 1866 il Consiglio comunale decise di modificare il nome originario di \"Teatro Ferdinando di Borbone\" e di intitolare l'edificio al compositore lucano Francesco Stabile, il quale aveva fatto parte dei finanziatori dell'opera e che era prematuramente deceduto nel 1860. La costruzione termin\u00f2 solo nel 1878 con per\u00f2 ancora la mancanza di molti dettagli architettonici e decorativi.\nL'inaugurazione ufficiale avvenne il 26 gennaio 1881, alla presenza del re d'Italia Umberto I, della regina Margherita e del principe Amedeo, che assistettero alla rappresentazione de \"La Traviata\" di Giuseppe Verdi. Il collaudo finale dell'opera \u00e8 datato 1884 ad opera dell'ingegner Grippo.\nRestauri e storia recente.\nGi\u00e0 nel 1910 il teatro fu chiuso temporaneamente per il deterioramento degli arredi, venendo poi riaperto nel 1912. Le condizioni dell'edificio, nel corso degli anni utilizzato anche come cinematografo, iniziarono a destare serie preoccupazioni a partire dai primi anni Sessanta del Novecento, a causa della poca manutenzione, tanto che nell'ambito del Piano regolatore generale comunale del 1966 si arriv\u00f2 addirittura a prevederne la demolizione, scongiurata prima temporaneamente con l'intervento della Prefettura, poi definitivamente nel 1974 con l'apposizione del vincolo monumentale da parte del Ministero della Pubblica Istruzione ai sensi della Legge 1089 del 1939. Nel 1971 lo Stabile venne chiuso nuovamente per consentire i lavori di restauro, che erano ancora in corso quando la struttura sub\u00ec, come il resto della citt\u00e0, i danni del terremoto del 1980. La ristrutturazione venne quindi sospesa per poi riprendere nel corso degli anni Ottanta, su progetto dell'architetto Dante Benedetto Maggio e dell\u2019ingegner Franco Gigli ed essere completata nel 1990, accompagnata da polemiche riguardanti l'aumento notevole dei costi dei lavori; la riapertura al pubblico avvenne il 29 marzo dello stesso anno. Nel 2004 sono stati effettuati ulteriori restauri dell'immobile, che consentirono la ripresa delle normali attivit\u00e0 in data 11 dicembre.\nNel 2014 \u00e8 stato riconosciuto quale \"teatro storico lucano\" dal Consiglio regionale della Basilicata.\nArchitettura.\nStruttura.\nIl Teatro Francesco Stabile si ispira per tipologia al Teatro San Carlo di Napoli ed al Teatro alla Scala di Milano; da essi derivano la facciata monumentale dell'edificio e la cura riposta nel posizionamento dei locali accessori. La sua localizzazione, in pieno centro e in prossimit\u00e0 delle abitazioni dei ceti dominanti all'epoca dell'edificazione e dei palazzi del potere, contribuisce a sottolinearne la funzione sociale. Il prospetto principale, di colore rosato, presenta dei cantoni a bugne, un timpano sommitale e degli archi a tutto sesto che sormontano il portone principale bronzeo, gli ingressi secondari ai lati di esso ed i due vicoli che sboccano nella strada che d\u00e0 sul retro del teatro. Tre dei cinque ampi finestroni del piano superiore, sormontati da una lunetta decorativa, danno accesso ad un lungo balcone.\nLa platea, tre ordini di palchi divisi da tramezzi radiali e un loggione sovrastante racchiudono il palcoscenico e l'orchestra formando una struttura ad alveare; gli ambienti di rappresentanza quali atrio, vestibolo ed ingresso hanno dimensioni abbastanza contenute. La sala \u00e8 a forma di ferro di cavallo, la tipologia pi\u00f9 evoluta del teatro italiano d'opera, con una pianta semicircolare raccordata al boccascena da due curve studiate per ottimizzare l'acustica e la visibilit\u00e0 e che ha permesso di posizionare le due rampe di scale ai due angoli del lotto. La copertura \u00e8 a capriata in legno, con il sottotetto che ospita un ambiente adibito a deposito ed alla preparazione delle scenografie. Al secondo piano \u00e8 presente la Sala degli specchi, cos\u00ec chiamata per le superfici riflettenti presenti come elementi decorativi insieme a carta da parati e dipinti, che \u00e8 utilizzata anche per convegni o matrimoni civili.\nDecorazioni e arredi.\nMolti elementi decorativi sono ispirati alla scuola pitagorica di Metaponto ed alla scuola eleatica, in omaggio alla Magna Grecia ed al suo ruolo nella tradizione culturale della Lucania antica, tra cui si ricorda il dipinto del plafond ad opera di Luigi De Luise che raffigura l\"'Apoteosi di Pitagora\", come voluto dal professor Vincenzo Marinelli, che fu incaricato dal Comune di Potenza di definire il soggetto dell'opera. Tale dipinto sembra anche ispirato da l'\"Apoteosi dei sommi poeti\" di Giuseppe Cammarano, che decora il soffitto a velario del Teatro San Carlo di Napoli. Anche gli stucchi di Luigi Cangiano, presenti soprattutto nell'atrio e nell'ingresso della sala, paiono trarre ispirazione dai bassorilievi di Angelo Villa realizzati sempre per il famoso teatro napoletano. Ulteriore elemento che trae spunto dal San Carlo \u00e8 la decorazione neoclassica utilizzata per la copertura del soffitto piano del sottotetto, utilizzata anche da Antonio Niccolini a Napoli. La scenografia fu realizzata dai milanesi Corazza e Masi, mentre il macchinario da Papa e Spezzaferri.\nIn seguito al sisma del 1980 il teatro sub\u00ec numerosi danni, ma fu restaurato con un approccio conservativo, rispettoso dell'architettura e dell'arredo preesistente, consentendo di preservare le decorazioni del Cangiano, le finiture in legno cerro, il plafond del De Luise, le lampade ad arco della fine dell\u2019Ottocento. Anche il palcoscenico in abete ha mantenuto la pedana centrale in pioppo, una delle pochissime rimaste nei teatri italiani.\nLo Stabile conserva anche il pianoforte utilizzato dal famoso compositore Ruggero Leoncavallo durante gli anni che trascorse a Potenza: un \"Franz Seiler Berlin\" della met\u00e0 dell'Ottocento; lo strumento venne rinvenuto nei locali dell'edificio nel 2017 e restaurato nel 2019.\nNell'atrio del teatro \u00e8 collocata dal 2011 una scultura rappresentante il personaggio di \"Sarachella\", la maschera ufficiale della Citt\u00e0 di Potenza."}
{"id": "729960", "revid": "124302286", "url": "https://it.wikipedia.org/wiki?curid=729960", "title": "Maria Masella", "text": "Laureata in Matematica, ha insegnato per molti anni al liceo scientifico, e nonostante i successi editoriali ha continuato a lavorare fino alla pensione.\nLa sua carriera da scrittrice ha avuto inizio con la pubblicazione di alcuni suoi racconti di spionaggio nella collana \"Segretissimo\" Mondadori ma ha poi cambiato pi\u00f9 volte genere scrivendo racconti o romanzi fantasy, gialli e romance con ambientazione sia storica che contemporanea.\nHa partecipato varie volte al Mystfest di Cattolica, ed \u00e8 stata premiata in due edizioni (1987 e 1988). Due suoi racconti sono stati finalisti al Premio Tolkien. La Giuria del XXVIII Premio Gran Giallo Citt\u00e0 di Cattolica (edizione 2001) ha segnalato il suo racconto \"La parabola dei ciechi\" edito successivamente nell'antologia \"Liguria in giallo e nero\" pubblicata da Fratelli Frilli Editori, casa editrice emergente che promuove gli scrittori liguri.\nCon Frilli Editori, ha pubblicato una serie di gialli aventi come protagonista il \"commissario Antonio Mariani\": il buon successo ottenuto dal personaggio ha portato alla vendita dei diritti per la realizzazione di una fiction televisiva."}
{"id": "729961", "revid": "729019", "url": "https://it.wikipedia.org/wiki?curid=729961", "title": "Stazione di Enna", "text": "La stazione di Enna \u00e8 una stazione ferroviaria intermedia della ferrovia Palermo-Catania a servizio della citt\u00e0 di Enna e delle aree decentrate di Enna Bassa, Pergusa e del comune limitrofo di Calascibetta. Fino alla costituzione della provincia omonima si chiamava stazione di Castrogiovanni.\nStoria.\nLa sua costruzione fu conseguente a quella della linea ferrata che univa i maggiori porti dell'isola Catania e Licata con l'entroterra interessato dall'estrazione dello zolfo. La stazione venne costruita nel punto pi\u00f9 prossimo ad Enna (a 5\u00a0km dal centro abitato posto a circa 950\u00a0m s.l.m.) e aperta nel 1876 con un piccolo fabbricato.\nNel 1926 la citt\u00e0 di Castrogiovanni divent\u00f2 capoluogo di provincia sostituendo il suo antico nome con quello nuovo di Enna. Lo scalo fu oggetto di una ristrutturazione consistente e all'inizio degli anni trenta del XX secolo venne inaugurata la nuova stazione sul sito di quella vecchia ma completamente riconfigurata e dotata di pensiline sul primo e sul secondo marciapiede. \nCome conseguenza dell'erezione a capoluogo di provincia della citt\u00e0 anche la stazione divenne di fermata per tutte le categorie di treni.\nEnna Bassa, da cui dista circa 3\u00a0km si \u00e8 espansa come quartiere universitario, residenziale e commerciale a partire dagli anni novanta assicurando conseguentemente un discreto movimento pendolare che tuttavia \u00e8 andato scemando nel corso degli anni duemila; anche se costituisce ancora lo scalo ferroviario pi\u00f9 usato della provincia per volume di viaggiatori, la sottoutilizzazione della linea ferroviaria lo penalizza fortemente.\nLa stazione di Enna, da tempo, non svolge pi\u00f9 servizio merci.\nStrutture e impianti.\nLo scalo ferroviario si trova a mezza costa dell'area montuosa, nei pressi dello svincolo di Enna dell'autostrada A19. La stazione \u00e8 dotata di un fabbricato viaggiatori di stile austero.\nCome nel caso di molte stazioni poste su tratte acclivi fu fornita di rimessa locomotive posta, dato il limitato spazio a disposizione, nei pressi dell'uscita della galleria Misericordia, con fossa da visita e rifornitore d'acqua. Il magazzino merci fu posto a sud-ovest del fabbricato viaggiatori e collegato con un piccolo fascio di binari afferenti a un piano caricatore con ponte a bilico e sagoma limite. Un piccolo fabbricato per uffici e alloggio sovrastava l'impianto lato monte. All\u2019interno del fabbricato viaggiatori \u00e9 presente una chiesa cattolica.\nLa piccola rimessa locomotive \u00e8 inattiva dalla fine degli anni settanta in seguito alla fine della trazione a vapore; in precedenza ospitava le locomotive per la spinta in coda ai treni pesanti.\nAll'esterno dell'edificio \u00e8 posto un parcheggio per autobus con il capolinea degli autobus extraurbani della societ\u00e0 ennese SAIS Autolinee S.p.A.. Questi collegano la stazione alla citt\u00e0."}
{"id": "729962", "revid": "125871566", "url": "https://it.wikipedia.org/wiki?curid=729962", "title": "Vallo alpino in Alto Adige", "text": "Il vallo alpino in Alto Adige (in tedesco \"Alpenwall in S\u00fcdtirol\") \u00e8 un complesso sistema di fortificazioni eretto dall'Italia fascista per difendere i confini italiani da una possibile invasione da parte della Germania nazista; per questo motivo il sistema difensivo \u00e8 noto anche con il soprannome di \"Linea non mi fido\".\nIl sistema di fortificazioni fu edificato a tempo di record, anche se mai del tutto completato, tra gli anni 1939 e 1943, assieme al resto del vallo alpino, pur essendo state le due dittature, quella fascista e quella nazista, strettissime alleate. Il sistema fortificato fu anche posto sotto indagini fotografiche da parte del regime nazista. In seguito alcune opere del vallo furono riattivate nel 1948 in ambito NATO fino al 1992, quando vennero chiusi e sigillati definitivamente tutti i bunker.\nStoria del vallo alpino in Alto Adige.\nLa situazione precedente.\nIn Alto Adige, a differenza degli altri tratti costruiti in Italia, il vallo alpino ha avuto un particolare significato, in quanto la linea di confine che andava a presidiare e difendere era quella con l'Austria allora annessa dalla Germania di Hitler, con il quale l'Italia di Mussolini aveva stipulato una stretta alleanza: il Patto d'Acciaio, firmato il 22 maggio del 1939.\nIl presidio della linea di confine fu eretto in quanto Mussolini diffidava dell'imprevedibilit\u00e0 e delle potenzialit\u00e0 dell'alleato. In alcune occasioni, infatti, il \"f\u00fchrer\" fece in modo che il duce non fosse preventivamente informato sulle decisioni prese dal governo tedesco.\nMussolini fondava la sua diffidenza su diversi fatti:\nSul fronte francese, sino al maggio del 1940, la Wehrmacht rimase inerte di fronte alla linea Maginot, uno sbarramento ritenuto fino a quel tempo invalicabile. Tale complesso di fortificazioni era un potente ed efficace mezzo per contrastare una possibile invasione tedesca e si estendeva sull'intero confine tra Francia e Germania, dalla Svizzera al Lussemburgo.\nFu cos\u00ec che il 21 novembre 1939, mentre la guerra era gi\u00e0 iniziata ma senza il coinvolgimento dell'Italia, che si era definita \"non belligerante\", Mussolini diede l'ordine di fortificare massicciamente il confine settentrionale dell'Italia, con la costruzione del vallo alpino del Littorio in Alto Adige.\nLa \"blitzkrieg\" condotta dai tedeschi ai danni dei francesi dal 10 maggio 1940 con la campagna di Francia, aggirando attraverso le pianure di Belgio e Paesi Bassi (ma anche attraverso le montuose Ardenne) la linea Maginot, convinse Mussolini - illuso dell'imminenza di una vittoria totale tedesca grazie alla \"guerra lampo\" - a far entrare l'Italia in guerra il 10 giugno 1940 a fianco della Germania, contro la Gran Bretagna e e la Francia (ormai gi\u00e0 quasi totalmente vinta), mentre al confine tra l'Italia e la Germania continuavano a essere scavate caverne rifugio ed erette possenti opere difensive.\nLa maggioranza degli abitanti di lingua tedesca dell'Alto Adige accolse negativamente l'idea che il governo di Roma costruisse una muraglia fortificata tra loro ed i vicini del Tirolo del Nord. Per la costruzione dei bunker e dei fossati anticarro furono espropriati infatti preziosi terreni da pascolo, sui quali furono erette costruzioni militari che poi divennero parte integrante del paesaggio naturale.\nLa struttura principale.\nAl fine della realizzazione del vallo l'Alto Adige fu suddiviso in tre \"settori\":\nOgni settore era suddiviso in 3 \"sistemi di arresto\", a seconda della distanza dal confine. Ogni sistema ha le sue diverse \"direttrici\". Ogni direttrice, tre erano le principali, aveva il suo numero di \"sbarramenti\". Le direttrici rispecchiavano le vie principali per una probabile invasione, ovvero: il passo del Brennero con la val d'Isarco, la sella di Dobbiaco presso Dobbiaco-San Candido con la val Pusteria ed il passo Resia con la val Venosta e val d'Adige. Queste valli confluiscono geograficamente verso la citt\u00e0 di Bolzano, ove era previsto un grande sbarramento finale, con la particolare forma a doppio arco convesso: sbarramento Bolzano Sud, che sul progetto contava ben 64 opere, passando da Castel Flavon, Castel Firmiano e Predonico. Inoltre, per aumentare l'efficacia dello sbarramento, venne costruito un fossato anticarro della lunghezza di 1800 m (non pi\u00f9 esistente se non in alcuni affioramenti).\nOgni direttrice comprendeva alcuni sbarramenti, per rallentare l'avanzata: quella del Brennero ne contava 7, quella di Resia 6 e quella della Pusteria 7.\nOltre alle principali direttrici, erano previsti altri sbarramenti per le valli con accessi di minore importanza. Fu quindi deciso di fortificare anche gli accessi della val Passiria, val di Vizze, valle di Anterselva e valle di Casies.\nInoltre, per eliminare la possibilit\u00e0 di eventuali accerchiamenti, furono progettati degli sbarramenti anche presso il passo di Tubre (Svizzera), il passo delle Palade (in valle di Non), la val d'Ega, la val Badia, la val Gardena, la val di Landro ed il passo di Monte Croce di Comelico.\nOgni sbarramento era costituito da diverse opere fortificate, che potevano essere anche molto diverse tra di loro a seconda della loro posizione strategica, dell'ambiente circostante (per la mimetizzazione), della loro diversa funzione all'interno dello sbarramento: potevano essere edificate in caverna, in calcestruzzo o miste, a 1, 2 o 3 piani, e con un certo numero di bocche da fuoco. Le camere di sparo erano solitamente le uniche parti esposte al fuoco nemico, solitamente costruite con un unico blocco di calcestruzzo, rinforzato con una piastra corazzata laddove vi era la feritoia per far fuoco.\nOltre alle opere poste sul fondovalle o a quelle di rinforzo poste sui fianchi delle montagne, furono progettate 56 \"casermette difensive\" della Guardia alla frontiera. Queste erano poste sulle cime pi\u00f9 alte delle montagne poste presso i maggiori valichi. Ognuna di queste casermette poteva alloggiare dai 25 ai 50 soldati. Questi avevano il compito di pattugliare costantemente le zone di valico.\nLa costruzione del Vallo Alpino.\nGi\u00e0 negli anni venti la rete stradale in Alto Adige veniva costruita tenendo in considerazione anche concetti strategici di difesa. Dal 1934 vennero erette fortificazioni tipo 200 nei principali fondovalle, a difesa delle principali vie d'accesso: al passo Resia, al passo del Brennero e lungo la val Pusteria. In totale 9 opere.\nFino al 1937 il numero di opere costruite del tipo 450 (simili al tipo 7000) sal\u00ec a 20, e nel 1938 si contavano in tutto 47 bunker. L'ordine di fortificare massicciamente il confine con la Germania venne dal duce il 21 novembre 1939; questa fu la data di nascita del vallo Littorio in Alto Adige.\nLo sviluppo del vallo alpino e il suo sviluppo in Alto Adige procedettero in maniera differente. Il generale Gamaleri del 4\u00ba Corpo d'armata alpino di Bolzano rifer\u00ec che il 23 gennaio 1940 gi\u00e0 66 opere erano completate e altre 250 erano previste. Evidentemente lo sforzo di fortificare il confine nord inizi\u00f2 gi\u00e0 prima del 21 novembre 1939. La realizzazione delle opere avvenne solo conformemente al successivo ordine della circolare 15000. Questo significa per\u00f2 anche che i progetti esistenti dovevano essere rielaborati.\nPer la costruzione vennero stabilite le posizioni delle fortificazioni da una commissione militare. I terreni vennero acquisiti o espropriati, cosa che trov\u00f2 opposizione tra i contadini, in larga parte di madrelingua tedesca. Per i numerosi lavoratori delle imprese italiane dovettero essere costruiti degli alloggi. Per il lavoro duro e a volte pericoloso, gli operai ricevevano un salario fino a 50 lire al giorno. Questo stipendio era interessante anche per i contadini nativi; non vennero per\u00f2 assunti sudtirolesi che avessero optato per la Germania.\nLa realizzazione delle opere si dimostr\u00f2 piena di difficolt\u00e0: le strade di accesso che portavano ai cantieri erano ancora in parte da costruire. Bisognava a volte costruire teleferiche provvisorie per far giungere i materiali da costruzione necessari alle opere site nelle posizioni pi\u00f9 impervie. Dato che il calcestruzzo si poteva gettare solo ad una temperatura superiore ai -5\u00a0\u00b0C, in alta montagna, soprattutto in inverno, i lavori erano fortemente limitati. In Alto Adige, al 10 giugno 1940, 161 bunker erano gi\u00e0 terminati (con armamento previsto di 336 mitragliatrici e 39 pezzi), grazie al lavoro di 19.000 operai. Dal 16 giugno 1941 fu vietata la costruzione di nuove opere, solo i lavori per le fortificazioni gi\u00e0 iniziate vennero portati avanti. Questo perch\u00e9 che le risorse economiche italiane erano impegnate per lo sforzo bellico principalmente nella Campagna dei Balcani e nella Campagna del Nord Africa. Dal diario di Galeazzo Ciano, risulta che il 20 luglio 1941 Mussolini, in uno dei \u00absuoi sfoghi germanofobi\u00bb, afferm\u00f2:\nIl 25 luglio 1941 il generale Mario Roatta rifer\u00ec che la maggior parte delle opere in costruzione erano terminate dal punto di vista strutturale. L'allestimento delle opere con l'armamento previsto, tuttavia, procedeva a rilento. Nella terza linea di sbarramento, spesso solo un'opera per gruppo era completa in tutte le sue parti. Ancora oggi si trovano ancora molte opere delle linee arretrate che non furono mai ultimate negli allestimenti. In un rapporto del 1\u00ba ottobre 1942, il generale Vittorio Ambrosio denunci\u00f2 che il prolungamento degli sbarramenti sui fianchi non era sufficiente. Ambrosio sostenne anche che con lo stato allora attuale della tecnologia bellica, il vallo alpino - cos\u00ec com'era - non era in grado di svolgere a dovere la sua funzione. Bisognava costruire altre 900 fortificazioni per poter avere uno sbarramento efficiente, ovvero \"il Vallo Alpino invecchiava quindi pi\u00f9 velocemente di quanto stava crescendo\".\nUn problema che si dovette affrontare nella costruzione dei diversi sbarramenti fu l'ordine pubblico. Infatti, per la costruzione delle opere, bisognava trasportare materiale edile in loco, quindi per gli sbarramenti questo voleva dire al ridosso del confine, sotto gli occhi dell'\"amico-nemico\". Fu quindi ordinato di far scaricare il materiale alla prima stazione ferroviaria pi\u00f9 a sud di quella che normalmente serviva la zona dove sarebbero stati impiegati (ad esempio per l'edificazione dello sbarramento del Brennero venivano scaricati alla stazione di Colle Isarco). La mancanza di materie prime, soprattutto il ferro, caus\u00f2 una modalit\u00e0 di reperimento molto poco ortodossa: venne emanata una ordinanza, con la quale si permetteva la confisca di tutte le cancellate e recinzioni metalliche delle case italiane.\nAll'alleato tedesco non rimase certo ignoto il procedere di queste costruzioni atipiche lungo il confine; indagini fotografiche e di spionaggio furono eseguite. Il Reich fece fotografare i lavori di costruzione delle opere al \"V\u00f6lkischer Kampfring S\u00fcdtirols\" (VKS) il quale le realizz\u00f2 mediante tecniche allora avanzate, come pellicole a raggi infrarossi (Perutz Topo, Perutz Silber Eosin, Infrarot 800 hart) e potenti teleobiettivi. Dato ci\u00f2, le fotografie effettuate furono eseguite in modo veloce per non farsi scoprire; la maggior parte furono effettuate da in movimento da auto o treno da cui risultano sfocate, altre invece da distanze di oltre 20 chilometri. Nonostante ci\u00f2, quest'attivit\u00e0 di spionaggio risultarono utili per far conoscere al nemico tedesco lo stato di avanzamento delle costruzioni delle opere difensive, le loro dimensioni e quindi l'armamento previsto. Tali fotografie sono ora custodite presso l'archivio militare di Friburgo.\nCon il crescente peggioramento della situazione militare delle potenze dell'Asse nel teatro del Mediterraneo, crebbe il malumore tedesco dovuto alla costruzione del vallo alpino. Il 4 ottobre 1942 Mussolini cedette alle insistenze di Hitler e fece diramare dal capo di stato maggiore generale, generale Cavallaro, l'ordine del definitivo d'arresto dei lavori presso il vallo alpino, al confine con la Germania, con decorrenza dal 15 ottobre. Tuttavia, mentre venivano effettuati solo piccoli lavori allo scoperto, come il completamento della mimetizzazione, i piani per il prolungamento degli sbarramenti sui fianchi vennero comunque proseguiti.\nIn totale, in Alto Adige, su 800 bunker previsti ne vennero edificati 351, che in generale non furono completati nell'allestimento. Altre 80 opere non vennero terminate nei lavori di edificazione. Per la maggior parte erano le opere in caverna, per le quali vennero ultimati soltanto i lavori di scavo. Delle 27 opere di artiglieria, 19 rimasero soltanto delle gallerie non terminate. La maggior parte delle opere di artiglieria non vennero equipaggiate, poich\u00e9 gli affusti e le feritoie per i cannoni non potevano essere pi\u00f9 consegnati. Documenti datati al 1942, possono dimostrare che alle imprese furono liquidati Lire 544.000.000. In circa due anni di costruzione furono utilizzati 1,5 milioni di m\u00b3 di calcestruzzo (per utilizzare tale quantit\u00e0 dapprima si doveva scavare uno stesso volume di terra/roccia) e furono impiegati circa 19.000 di lavoratori. Va comunque considerata un'impresa il fatto che il grosso delle opere venne edificato in poco tempo, cio\u00e8 tra gennaio 1940 e giugno 1941, e il fattore logistico, dei materiale e della forza lavoro utilizzata. Bisogna tener conto anche del fatto che le attrezzature e le tecniche per la costruzione delle opere dell'epoca erano molto meno efficienti delle attuali, oltre alla guerra gi\u00e0 in corso.\nLa catena di fortificazioni non ha dovuto tuttavia garantire la resistenza a nessun serio attacco, in quanto non ha mai ricevuto un vero e proprio battesimo di fuoco in Alto Adige. Infatti i tedeschi, quando invasero l'Italia passando attraverso l'Alto Adige, non trovarono alcuna vera resistenza da parte del Vallo, in quanto erano considerati alleati e non vi furono ordini tesi a contrastarli; unica eccezione fu un bunker dello sbarramento Pian dei Morti, che fu chiamato alla difesa, quando fu attaccato con qualche colpo (i crateri sono oggi ancora visibile).\nIl periodo dell'occupazione tedesca.\nGi\u00e0 il 26 luglio 1943 al nord del Brennero si presentarono le truppe tedesche al confine lasciando di stucco i soldati italiani. Il 27 luglio venne costituito, sotto il generale tedesco Valentin Feurstein, un gruppo di combattimento per un'ipotetica invasione dell'Italia dall'Alto Adige; questa fu rimandata e il gruppo fu utilizzato per mettere in sicurezza il valico alpino italo-tedesco. \nEra l'operazione Alarico, cos\u00ec denominata dal nome del re visigoto che invase e saccheggi\u00f2 Roma nel 410 d.C.\nIn realt\u00e0 la prima violazione del confine italiano (al Brennero), avvenne in circostanze assurde. Una colonna di soldati tedeschi si era fermata al confine chiedendo di passare. Vista la perplessit\u00e0 dei soldati a guardia del confine, in quanto sprovvisti di ordini in merito, l'ufficiale tedesco decise di sollevare la sbarra e attraversare il confine, senza incontrare problemi.\nDal 28 luglio 1943, la 44\u00aa divisione di fanteria \"Hoch- und Deutschmeister\" cambi\u00f2 posizione, dal Belgio a Innsbruck (in Austria). Da qui inizi\u00f2 la corsa contro il tempo tra Germania e Italia per l'occupazione del valico alpino e la fortificazione del vallo alpino. Rommel gi\u00e0 il 30 luglio aveva ordinato alle avanguardie tedesche di occupare i valichi, con il pretesto di salvaguardare le linee di rifornimento tedesche. Dopo ai \"panzer\" della 44\u00aa divisione subito dopo valicarono anche i soldati della 136\u00aa brigata da montagna \"Doehla\". Il futuro Gauleiter dell'Alto Adige, Hofer, fece pressione a Rommel perch\u00e9 l'ingresso tedesco fosse effettuato il prima possibile dato che secondo lui gli italiani avevano minato l'intera tratta della ferrovia del Brennero.\nInoltre il generale Feurstein comunic\u00f2 al comandante generale Gloria a Bolzano, di piazzare un'unit\u00e0 tedesca aggiuntiva alle Poste italiane presso la ferrovia del Brennero, per proteggere il tratto di ferrovia. In aggiunta, il 1\u00ba agosto 1943 la 44\u00aa divisione di fanteria marciava attraverso il Brennero per raggiungere l'Alto Adige. Feuerstein prov\u00f2 a ingannare Gloria con la comunicazione che questo provvedimento era concordato tra il Comando superiore della Wehrmacht e il Comando supremo italiano. Gli italiani intuirono questa finta e la invertirono a loro volta, impedendo in caso di necessit\u00e0 con la forza l'impiego di truppe tedesche.\nIl 1\u00ba agosto 1943 la 44\u00aa divisione di fanteria marci\u00f2 dunque attraverso il nord Italia, senza che nessun colpo d'arma da fuoco venisse sparato. I tedeschi arrivarono il 4 agosto 1943 fino a Colle Isarco, Vipiteno, Fortezza, Bressanone e Bolzano, dove le truppe italiane sospettose osservavano scrupolosamente. Inizi\u00f2 cos\u00ec il gioco del \"gatto col topo\" lungo la linea del Brennero. Gli italiani riposizionarono in Alto Adige due divisioni alpine, reduci dalla campagna di Russia, la Tridentina e Cuneense, solo il 7 agosto 1943 per occupare i punti chiave degli sbarramenti del Vallo Alpino da Bolzano sud al Brennero. Allo stesso tempo reclamavano la ritirata della 44\u00aa divisione tedesca. La mossa avversaria fu l'ordine di Hitler di occupare le fortificazioni lungo la linea del Brennero, dato che gli interessava mantenere un corridoio libero e scorrevole. Tra il 7 e l'8 agosto 1943 vennero occupate le cime e le postazioni attorno al passo del Brennero dal gruppo tedesco \"Furbach\". Il 9 agosto il Generale Gloria minacci\u00f2 nuovamente i soldati tedeschi di non avvicinarsi a pi\u00f9 di 50 metri dalle fortificazioni altrimenti sarebbe passato ad usare la forza. Il generale Feuerstein chiese anche di poter conoscere nel dettaglio le posizioni e la descrizione delle opere fortificate italiane, in modo tale che potessero essere utilizzate dai tedeschi per gli alloggiamenti. Fu cos\u00ec che i tedeschi, un po' infastiditi, il 10 agosto 1943 presso il passo di Resia, fronteggiarono le truppe italiane, in pieno assetto di guerra. Le fortificazioni al passo Resia furono occupate dalla scuola d'alta montagna delle SS \"Neustift \u2013 Novacella\" (SS-Hochgebirgsschule), cos\u00ec come la via d'accesso in Pusteria e dal Brennero furono occupate da uno battaglione della brigata tedesca \"Doehla\" ciascuno.\nAnche a Merano vi furono situazioni simili, il col. Giovanni Battista Cucci che comandava il XIII settore di copertura Venosta presso la caserma Leone Bosin, i tedeschi entrarono durante la notte del 9 e ne circondarono la caserma rendendo difficile la resistenza. I vari sottosettori erano isolati l'uno dall'altro e con il comando, ma si difesero a lungo come ad esempio presso lo sbarramento Pian dei Morti.\nI giorni successivi trascorsero tra appostamenti per l'occupazione delle importanti posizioni strategiche e delle fortificazioni. Le truppe applicavano un controllo vicendevole, impedendo ai reparti italiani di minare i ponti, e di operare. Le artiglierie tedesche decisero di puntare le loro batterie contraeree FlaK (poste per fronteggiare uno sbarco alleato dal cielo) contro le fortificazioni del Vallo. Nonostante ci\u00f2 con il trascorrere dei giorni, nonostante la sofferenza per le indecisioni degli alti gradi italiani, la situazione sembrava a favore dei soldati italiani.\nNel periodo tra il 3 al 30 agosto 1943 passarono in totale otto divisioni tedesche e, in mezzo a queste, la divisione corazzata SS \"Leibstandarte Adolf Hitler\" presidiava il confine e occupava man mano il nord Italia. Il Comando supremo tedesco mise fine cos\u00ec ad un minaccioso rischio: un possibile sbarco alleato in nord Italia. L'Italia era per\u00f2 ancora uno stato sovrano, dove le truppe tedesche erano soltanto tollerate. Il 26 agosto il generale Feuerstein fu sostituito dal generale di fanteria Witth\u00f6ft.\nL'8 settembre 1943 l'Italia capitol\u00f2 definitivamente, e firm\u00f2 l'armistizio con gli Alleati. Alle truppe italiane fu ordinato di reagire agli attacchi da qualsiasi provenienza. Allo stesso tempo entr\u00f2 in funzione sotto il nome Achse (\"Asse\") il preciso e coordinato piano tedesco preparato per usare le otto divisione per disarmare le truppe italiane, dove le truppe tedesche gi\u00e0 occupavano i punti nevralgici in tutta la penisola.\nNella notte tra l'8 e il 9, tutte le caserme, depositi e presidi in Alto Adige furono attaccati e presi dai tedeschi, con pochi, ma coraggiosi ed estenuanti tentativi di accanita difesa. Pi\u00f9 precisamente alle ore 23 il generale Gloria invi\u00f2 al generale Witth\u00f6ft una comunicazione dove gli segnalava che gli italiani avrebbero risposto con le armi ad un eventuale atteggiamento ostile da parte delle truppe tedesche, ma gi\u00e0 prima delle 23,30 Colle Isarco e Vipiteno erano state conquistate senza che alcun colpo sia stato sparato. Alle 3 di notte la 44\u00aa divisione di fanteria tedesca occup\u00f2 la citt\u00e0 di Bolzano, e poi altre truppe proseguirono in direzione sud, verso Trento e Rovereto. In alcune valli minori, come ad esempio la valle Aurina, le truppe tedesche trovarono che il territorio era gi\u00e0 in mano all'organizzazione locale degli optanti, la \"Arbeitsgemeinschaft der Optanten f\u00fcr Deutschland\" (ADO), che avevano gi\u00e0 sostituito giorni prima i podest\u00e0 fascisti.\nGi\u00e0 il 9 settembre 1943 a Merano e a Bolzano 18.000 italiani furono catturati dalle truppe tedesche, e da entrambe le parti ci furono anche dei morti (gli ultimi dati parlano di 30 soldati italiani caduti). In totale la 44\u00aa divisione cattur\u00f2 18 generali, 1.783 ufficiali e 50.000 uomini tra Trento e Brennero. La Wehrmacht prese quindi il potere in nord Italia.\nDa citare \u00e8 sicuramente uno dei rari scontri che \u00e8 avvenuto tra la G.a.F. e l'esercito tedesco in data 9 settembre 1943, quando i soldati italiani della G.a.F. si trovarono a difendersi, con le opere ancora incomplete alcune strutturalmente e altre prive di armamento.\nCon l'occupazione dell'Italia, si costitu\u00ec il 18 settembre 1943 la Zona d'Operazione delle Prealpi, che assieme ad una irresistibile avanzata degli Alleati in Italia risvegli\u00f2 nell'autunno del '44 ancora una volta l'interesse tedesco nella fortificazione delle Alpi. In settembre, il generale Marcinkiewicz e il colonnello Nobiling (su ordine di Rommel) vollero adattare il terreno e le fortificazioni del vallo alpino (e le vecchie fortezze italiane e austriache della prima guerra mondiale) a postazioni di difesa. Riusc\u00ec soltanto nella costruzione di pochi sbarramenti nella valle dell'Adige, presso Ala, e nella creazione di due comandi militari, a Merano e a Bressanone. Una riattivazione del Vallo Alpino non si fece pi\u00f9, dato che Hitler aveva deciso di opporre resistenza nel mezzogiorno nella Campagna d'Italia, e anche perch\u00e9 il fronte del sud croll\u00f2 molto rapidamente, fino alla capitolazione, il 3 maggio.\nL'Alto Adige venne liberato dalle truppe americane, che arrivarono contemporaneamente sia da nord che da sud. La 103\u00aa divisione di fanteria occup\u00f2 il 3 maggio 1945, dalla Germania meridionale, Innsbruck. Essa marci\u00f2 di seguito attraverso il passo del Brennero in direzione sud e si un\u00ec con l'88\u00aa divisione di fanteria, proveniente da sud, a Vipiteno il 4 maggio 1945. Le divisioni da montagna 10\u00b0, 85\u00b0 e 88\u00b0 liberarono cos\u00ec l'intero Alto Adige mettendo fine alla seconda guerra mondiale anche in quella regione.\nAll'Italia, a seguito del trattato di pace di Parigi del '47, fu imposto di smantellare le fortificazioni permanenti (ad esempio, alcune opere del fronte occidentale vennero demolite nel '48).\nIl dopoguerra.\nNonostante l'era atomica avesse sollevato molti dubbi sull'opportunit\u00e0 di mantenere in efficienza le fortificazioni, nel periodo del dopoguerra, soltanto con l'adesione dell'Italia al Patto Atlantico (aprile '49), essa pot\u00e9 tornare a interessarsi delle opere del Vallo, anche perch\u00e9 in Austria erano presenti truppe sovietiche di occupazione.\nDal 1948 fino al 1992, alcune di queste opere furono quindi riutilizzate contro la crescente minaccia rappresentata dal Patto di Varsavia, in quanto il confine con l'Austria era diventato in pratica confine della NATO. La NATO stessa aiut\u00f2 l'Italia contribuendo economicamente al ripristino di alcune opere.\nLe opere di difesa della prima e seconda linea, completate gi\u00e0 nel 1948, rientrarono in possesso dei militari italiani, che le ristrutturarono e in alcune parti le modernizzarono. La mancanza di soldi non permetteva una fase di intervento di restauro su tutte le direttrici, cos\u00ec si inizi\u00f2 dalle prime linee difensive della val Pusteria, apportando modifiche solo a 3-4 opere per sbarramento, e dotandone almeno una di un cannone anticarro.\nPer le modifiche apportate, si utilizzarono soluzioni tecniche, anche imparate dalla linea Hitler e dalla linea Gotica dell'esercito tedesco. Altre postazioni furono invece costruite dall'inizio, ovvero vasche di cemento armato, utilizzando torrette di carroarmato enucleate (ad esempio furono utilizzati il carroarmato M4 Sherman e il M26 Pershing), a volte mascherate con casette di ferro o di legno, o comunque strutture facilmente ed in breve tempo rimovibili. Le opere furono quindi adeguate per poter fronteggiare un nuovo tipo di guerra, che avrebbe anche incluso le armi NBC. Furono quindi necessari portelloni stagni e camere dotate di maschere antigas nelle camere di combattimento.\nPer il \"nuovo\" Vallo Alpino, furono istituiti reparti specifici, i Battaglioni degli Alpini d'Arresto, ai quali veniva affidato il compito di presidiare, provvedere alla manutenzione ed in caso di attacco, difendere i confini. Questi erano gli eredi della G.A.F., i battaglioni \"Val Brenta\", \"Val Cismon\", \"Val Chiese\".\nAlla fine degli anni '80, con la decadenza del Patto di Varsavia, le fortificazioni delle linee pi\u00f9 arretrate vennero man mano dismesse e quindi demilitarizzate (ad esempio: sbarramento di Braies, sbarramento di Sares, sbarramento di Saletto in val di Vizze e sbarramento di Saltusio).\nLa fine del Vallo Alpino.\nL'Arsenale di Napoli, che aveva curato durante tutta la sua esistenza il Vallo e la sua manutenzione, incaric\u00f2 ditte civili che, coadiuvate dai battaglioni d'Arresto, operarono la demilitarizzazione delle opere degli sbarramenti. Con l'ausilio della fiamma ossidrica, vennero rimossi i pezzi di artiglieria, e vennero sigillate le porte d'accesso alle varie opere fortificate.\nCon la fine del 1992, tutte le opere furono definitivamente abbandonate a s\u00e9 stesse. La loro mimetizzazione negli anni cresce sempre di pi\u00f9, e le rende una testimonianza muta del periodo delle \"nazioni murate\".\nCon il decreto legislativo del n\u00ba 495 del 21 dicembre 1998, tutte le 351 fortificazioni, le 56 casermette e le relative strade militari sono state trasferite alla propriet\u00e0 della Provincia di Bolzano nel 1999.\nLa situazione al giorno d'oggi.\nDato che la maggior parte delle opere non erano state progettate per scopi diversi da quelli militari, e la loro demolizione costerebbe troppo, esse rimarranno ancora per tanto tempo, nel loro stato, nascoste ai pi\u00f9.\nAttualmente per\u00f2 la Provincia ha deciso che i vecchi proprietari dei terreni su cui sono stati costruiti i bunker possono riappropriarsi del terreno e quindi dell'opera difensiva, acquistandola dalla provincia, con una clausola contrattuale, che prevede che l'opera acquistata non possa essere venduta a terzi per i primi 5 anni.\nInfatti alcune opere vengono oggi utilizzate dai contadini come cantine o depositi, dato che molte di queste opere erano state costruite sui loro campi. Esistono due casi di particolare riutilizzo: il primo \u00e8 un bunker che viene riutilizzato da Hansi Baumgarten, per la stagionatura del formaggio, presso Rio di Pusteria; il secondo caso riguarda invece l'opera 45 dello sbarramento Bolzano sud; questa si trova nei pressi del Castel Corba (vicino ad Appiano), e viene utilizzata come enoteca, facilmente riconoscibile grazie al moderno tetto verde. Altro caso \u00e8 di un bunker a Malles convertito in una enoteca.\nAltri bunker, oggi di privati o della provincia, sono stati invece trasformati in musei. Ad esempio, al passo del Rombo, una casermetta difensiva dello sbarramento di Moso \u00e8 stata trasformata in \"Mooseum\". Al passo Palade invece l'unica opera dello sbarramento le Palade (di oltre 25.000 m3) \u00e8 oggi un museo sugli insediamenti germanofoni in alta val di Non, assieme alle sue lunghe gallerie oggi espositive. Un'altra opera dello sbarramento di Tel \u00e8 stata acquistata e adattata dall'artista Matthias Sch\u00f6nweger, per poterci esporre le sue opere. Per ultima un'opera dello sbarramento di Saltusio (rinominata \"BunCor\" o in tedesco \"Herzbunker\") \u00e8 invece dedicata ai fuochi del Sacro Cuore di Ges\u00f9. Un altro bunker dello sbarramento Malles-Glorenza viene utilizzato per la distillazione del whisky Puni, una distilleria a conduzione famigliare unica nel suo genere in Italia.\nLa provincia di Bolzano invece si \u00e8 riservata alcune opere nei diversi sbarramenti per poterle in un futuro sfruttarle come opere-museo. Ad esempio l'opera 3 dello sbarramento di Fortezza \u00e8 stata restaurata ed inaugurata come opera-museo il 27 marzo 2008, e l'opera 20 dello sbarramento Passo Resia \u00e8 la seconda opera riaperta come opera-museo, dal luglio 2011.\nLa distruzione delle opere.\nDal 1992, quando sono state dismesse e quindi chiuse e saldate tutte le opere, \u00e8 iniziata la loro decadenza. Alcune sono state distrutte, per poter riutilizzare lo spazio da esse precedentemente occupato; altre, in posizione pi\u00f9 defilata, sono rimaste intatte.\nSegue l'elenco delle opere oggi non pi\u00f9 esistenti, o pesantemente modificate:\nDa tenere ben sempre presente \u00e8 il costo economico e di forza lavoro che occorre per demolire un'opera di questo tipo, che presenta muri esterni ed interni spessi da 2 a 4 metri.\nSettori.\nIl Vallo alpino in Alto Adige \u00e8 stato suddiviso in tre settori:\nSbarramenti.\nEssi sono poi ulteriormente suddivisi nei seguenti sbarramenti:\n\"Legenda: \"\nGli ultimi tre sbarramenti facevano parte del XV settore Pusteria; successivamente sono stati spostati al XVI Settore di Copertura Cadore - Carnia."}
{"id": "729966", "revid": "125621343", "url": "https://it.wikipedia.org/wiki?curid=729966", "title": "Materasso", "text": "Il materasso \u00e8 un grande cuscino, normalmente posto su una rete ancorata a un letto, su cui dormire o riposare.\nStoria.\nIl termine \"materasso\" deriva dall'arabo \u0645\u0637\u0631\u062d (\"matrah\") e significa \"gettarsi\" e/o \"posarsi su\". Durante le crociate gli europei adottarono il metodo arabo di dormire su di un cuscino poggiato direttamente sul terreno.\nStoricamente il materasso \u00e8 stato imbottito di paglia (da cui il termine alternativo pagliericcio), crine, lana di pecora o altri materiali morbidi. I materassi moderni sono di vari tipi e possono essere costituiti da molle ricoperte di strati pi\u00f9 o meno spessi di lana o altri materiali morbidi, oppure composti interamente di poliuretano o lattice di gomma.\nTipologia e materiali.\nEsistono diversi materiali e tipi costruttivi impiegati per realizzare i materassi che si trovano in commercio. Fermo restando che non esiste un tipo di materasso che si possa definire universalmente migliore di un altro, tra i tipi e materiali pi\u00f9 comuni abbiamo:\nMaterasso in lana.\nIl materasso in lana \u00e8 un tipo di materasso tradizionale, di produzione artigianale e che usa per l'imbottitura lana di pecora. Ha il pregio di essere morbido e caldo e assicura una buona traspirazione. Presenta per\u00f2 diversi svantaggi, per esempio si deforma facilmente ed \u00e8 soggetto alla colonizzazione di acari, per questo necessita di un'onerosa manutenzione periodica di ricardatura e lavaggio.\nIl materassaio.\nIl materassaio o sovente anche la materassaia (essendo un lavoro svolto ampiamente dalle donne, sebbene fosse faticoso e richiedesse una certa prestanza fisica) si dedicava alla confezione e rinnovo dei materassi in lana. Gli ormai in disuso materassi in lana andavano infatti \"rinnovati\" almeno una volta l'anno, tipicamente in primavera o estate. Il materasso veniva svuotato della sua lana, che era poi lavata e fatta asciugare, infine cardata nuovamente, cio\u00e8 veniva ricomposta in un grande involucro di tela sistemato sopra a delle tavole sostenute da dei cavalletti in legno. Mentre si ricostruiva il materasso si fermava la lana facendo passare in questo sacco, da parte a parte, un lungo ago a cui era attaccato uno spago resistente e sottile.\nMaterasso a molle.\nIl materasso a molle \u00e8 un tipo di materasso relativamente economico e duraturo, e quindi ancora molto diffuso. \u00c8 generalmente costituito da una sacca chiusa in stoffa dello spessore di almeno 21\u00a0cm, imbottita al suo interno da strati di materia soffice tra elementi metallici di supporto, le molle, le quali hanno lo scopo di sostenere il corpo. Ne esistono di vari modelli, economici ma anche costosi, di tipo ergonomico e con diversi tipi di molle (p.e. molle Bonnel, molle LFK, molle indipendenti insacchettate) e struttura. Il materasso a molle, rispetto ai materassi in poliuretano o lattice, \u00e8 robusto e ha una buona traspirazione, per questi motivi \u00e8 particolarmente adatto a persone di corporatura robusta o a chi suda molto (iperidrosi).\nMaterasso in lattice.\nIl primo materasso in lattice venne prodotto nel 1928 da John Boyd Dunlop, fondatore dell'omonima societ\u00e0 di pneumatici. Il cuore del materasso \u00e8 costituito da una lastra di lattice sintetico o naturale, rivestita da una fodera. Il materasso in lattice ha un'elasticit\u00e0 che gli permette di assecondare le curve fisiologiche del corpo, evitando pressioni anomale sulla circolazione del sangue e sulle terminazioni nervose, inoltre evita la formazione di polvere all'interno ed \u00e8 quindi adatto a chi \u00e8 allergico agli acari della polvere.\nLattice naturale.\nTra i materassi ergonomici in lattice, il materasso in lattice naturale \u00e8 uno dei pi\u00f9 performanti ed ergonomici. Per potersi fregiare della dicitura \"lattice naturale\", la percentuale di lattice estratto dall'albero della gomma con cui vengono prodotte le relative lastre deve essere almeno dell'85%, con uno spessore di almeno 10\u00a0cm.\nUn fattore importante da considerare nella scelta di un materasso in lattice naturale \u00e8 lo spessore della lastra: una lastra di spessore ridotto (inferiore ai 10\u00a0cm) non ha un'elevata capacit\u00e0 elastica e quindi avr\u00e0 una minore durata nel tempo. Altro elemento importante da considerare \u00e8 la qualit\u00e0 dei tessuti di rivestimento e dell'imbottitura, infatti il lattice elimina lentamente il calore e l'umidit\u00e0 che il corpo perde durante il sonno, quindi i tessuti e le imbottiture devono essere di ottima qualit\u00e0 per mitigare questo inconveniente.\nMaterasso in \"memory foam\" e poliuretano.\nIl materasso in \"memory foam\" (una particolare schiuma di poliuretano), grazie al fatto che il \"memory foam\" ha la caratteristica di adattarsi alla forma del corpo distribuendone il peso, sostiene tutti i punti di pressione riempiendo le zone non pressanti normalmente scoperte, sostenendo cos\u00ec in modo ottimale ogni punto del corpo. Ai materassi che utilizzano strati in \"memory foam\" vengono aggiunti uno o pi\u00f9 strati in poliuretano, al fine di conferire loro una maggiore rigidit\u00e0. Alcuni materassi ergonomici a base di \"memory foam\" possono essere antidecubito, in quanto vengono evitati i punti di pressione sul corpo che provocano la formazione sul lungo periodo delle piaghe cutanee, essi contengono inoltre schiume sintetiche atossiche che permettono all'aria di fluire e all'umidit\u00e0 di essere espulsa facilmente.\nI materassi in poliuretano sono simili a quelli in \"memory foam\" ma hanno una minore capacit\u00e0 di adattarsi alla forma del corpo.\nUn aspetto relativamente negativo del \"memory foam\" (come anche del poliuretano e del lattice) \u00e8 che pu\u00f2 trattenere il calore in quanto isolante termico, quindi potrebbe creare problemi in ambienti caldi o a chi suda molto; esistono per\u00f2 modelli di materasso che, usando varie tecniche e materiali, per esempio poliuretano in gel e/o canali di ventilazione, favoriscono la dispersione del calore.\nMalgrado si pensi il contrario, i materassi in memory foam sono realizzati con materiali naturali (come gomma naturale) che sono anche anallergici e antibatterici. Oltre a ci\u00f2, il materasso in memory foam riesce ad adattarsi alla temperatura corporea e quindi non scalda come quelli realizzati in gomma chimica, \u00e8 molto traspirante ed \u00e8 naturalmente ostile ad acari della polvere e batteri.\nMaterasso antidecubito.\nIl materasso antidecubito \u00e8 un dispositivo medico usato per i malati lungodegenti, serve ad evitare la formazione delle piaghe da decubito (chiamate anche ulcere o lesioni da compressione). Viene prodotto usando varie tecniche e materiali, per esempio a bolle d'aria, in fibra cava siliconata, in gel o ad acqua.\nMaterasso gonfiabile ad aria.\nIl materasso (o materassino) gonfiabile ad aria \u00e8 diventato popolare grazie alla comodit\u00e0 di utilizzo, ai costi ridotti rispetto ai materassi tradizionali e alla facilit\u00e0 con cui pu\u00f2 essere utilizzato per creare delle soluzioni letto temporanee o d'emergenza. Questo tipo di materasso \u00e8 realizzato con plastiche e gomme speciali, a volte combinate a fibre tessili mediante il procedimento di floccaggio che gli conferisce un aspetto vellutato facendo cos\u00ec in modo che le lenzuola aderiscano al materasso.\nMaterasso ad acqua.\nIl materasso ad acqua nasce come concetto in Inghilterra, nei primi anni del 1800, grazie agli studi del fisico Neil Arnott. Nel 1883 il dottor William Hooper lo speriment\u00f2 su alcuni malati con piaghe da decubito, constatando che queste nel giro di poco tempo regredivano. Il materasso ad acqua offre una buona qualit\u00e0 di postura e bilanciamento del peso corporeo, pu\u00f2 essere pi\u00f9 efficiente e con migliori prestazioni rispetto alle normali gomme di uso comune (lattice, \"memory foam\" e viscoelastici vari); pu\u00f2 essere uno strumento valido a garantire un riposo ottimale per persone di ogni tipo e peso.\nImpatto ambientale.\nUn'inchiesta del quotidiano \"The Guardian\" sottoline\u00f2 la difficolt\u00e0 di riciclare i materassi che porta all'abbandono degli stessi nell'ambiente e lo smaltimento illegale, ad esempio nello Sri Lanka."}
{"id": "729969", "revid": "339392", "url": "https://it.wikipedia.org/wiki?curid=729969", "title": "CAMANF", "text": ""}
{"id": "729973", "revid": "767487", "url": "https://it.wikipedia.org/wiki?curid=729973", "title": "Like Cats and Dogs", "text": "Like Cats and Dogs \u00e8 un disco del 1996 della band inglese dei Catherine Wheel, contenente b-sides, cover e versioni alternative di canzoni precedentemente gi\u00e0 pubblicate. La copertina del disco \u00e8 stata realizzata dall'artista Storm Thorgerson."}
{"id": "729978", "revid": "72396", "url": "https://it.wikipedia.org/wiki?curid=729978", "title": "Giudizio storico", "text": "Il giudizio storico \u00e8 un'interpretazione soggettiva di un evento storico, risultante da un'analisi razionale delle fonti che mira ad una pi\u00f9 ampia comprensione della storia.\nIl corteo della storia.\nHa scritto uno storico inglese a proposito del procedere della storia che essa \u00e8 come un corteo: \u00ab\u2026e mentre questo si svolge, piegando ora a sinistra ora a destra, e talvolta ripiegando su se stesso, le posizioni relative dei vari settori mutano continuamente \u2026.via via che il corteo avanza appaiono di continuo nuovi panorami, nuovi angoli visuale... Lo storico \u00e8 parte della storia. L'angolo visuale da cui egli guarda il passato \u00e8 determinato dalla posizione che egli occupa nel corteo.\u00bb\nLo storico quindi fa esso stesso parte della storia, sente le pressioni, gli urti di chi gli sta vicino nel corteo, le accelerazioni e i rallentamenti di chi lo segue e di chi lo precede. \nLo storico risente inevitabilmente dei sentimenti, delle emozioni, degli interessi suoi e della societ\u00e0 in cui vive. Egli quindi non potr\u00e0 mai essere imparziale, oggettivo, come spesso incongruamente si pretende da lui.\nSe egli si dedicher\u00e0 a un particolare settore del tempo storico, lo far\u00e0 perch\u00e9 \u00e8 spinto da suoi particolari interessi e da quelli del suo tempo. Se si pretendesse una storia imparziale allora non avremo pi\u00f9 la storia ma una pure e semplice registrazione cronologica di fatti, una cronaca.\nMa il compito dello storico \u00e8 quello di dare comprensione, \"\"intelligenza dell'accaduto\" come diceva Croce, che aggiungeva che la storia \u00e8 sempre \"contemporanea\"\" , mescolata alle passioni e ai pensieri della storia che lo stesso storico sta vivendo.\nIl giudizio storico come confronto e come impegno.\nLa storia allora sar\u00e0 sempre partigiana? No, se lo storico si sforzer\u00e0 di pronunciare un giudizio storico basato sull'analisi razionale delle fonti, scevro da ogni mistificazione di parte con lo scopo non di imporre, di vincere con la sua interpretazione dei fatti storici ma di convincere: \"vincere insieme\" con chi contrastava il suo punto di vista e che ora dal confronto razionale e civile sa qualcosa di pi\u00f9 che prima non sapeva.\nIl giudizio storico non \u00e8 quindi un'impossibile neutralit\u00e0 nei confronti della storia del proprio tempo; al contrario lo studio della storia porta anche ad un impegno in prima persona nella vita politica e civile.\nCos\u00ec fece Benedetto Croce che coerentemente al suo intendere la storia come pensiero e come azione, svolse durante il regime fascista in Italia un'attiva opera di formazione di intellettuali antifascisti.\nAnche Marc Bloch che - professore alla Sorbona, gi\u00e0 storico di fama internazionale - riprese a combattere nel 1939 come soldato; riferisce Lucien Febvre che, dopo la sconfitta e l'occupazione tedesca in Francia, invece di rifugiarsi - come tanti intellettuali - in America, \u00abcacciato [come ebreo] dalla Sorbona...anzich\u00e9 nascondersi, si gett\u00f2 in pieno nella Resistenza\u2026 Venne arrestato dalla Gestapo ... incarcerato e atrocemente torturato. Venne fucilato il 16 giugno del 1944\u00bb.\nIl giudizio morale.\nLo storico, qualora sia trascinato dai propri sentimenti e dalle passioni a condannare e giudicare dei \"colpevoli\" dinanzi al \"tribunale della storia\", mette da parte la propria attivit\u00e0 condotta nell'ambito della ricerca storica: in tal caso vengono messi in campo valori supremi e principi paradigmatici, in nome dei quali sono enunciati giudizi che non hanno senso storico e che non servono alla comprensione della storia. Valga come esempio il caso che si svolse nella Ginevra di Calvino a proposito della condanna al rogo dell'eretico antitrinitario Michele Serveto. Grazie alla utilizzazione esemplare di questo avvenimento Benedetto Croce, nel suo \"Vita di avventure di fede e di passione\" (1936), stese alcune pagine chiarificatrici intorno alla differenza tra giudizio storico e giudizio morale.\nIl giudizio morale di Castellion contro l'intolleranza di Calvino.\nDopo aver difeso la libert\u00e0 e la tolleranza religiosa nell'opera \"De hereticis an sint persequendi\" (Se gli eretici debbano essere perseguitati), il savoiardo Sebastian Castellion scriveva nell'opuscolo \"Contro il libello di Calvino\" a proposito della condanna al rogo di Miguel Serveto, medico antitrinitario spagnolo rifugiatosi dall'Inquisizione a Ginevra e col\u00e0 condannato come eretico:\nIl \"giudizio storico\" di Benedetto Croce su l'intolleranza di Calvino.\nCome non condividere le alte parole di Castellion e la sua appassionata difesa del principio della libert\u00e0 di coscienza?\nCerto, osserva B.Croce, stupisce l'intolleranza di Calvino che non esita a condannare al rogo un dissenziente della sua dottrina che proprio Ginevra aveva accolto per difenderlo dalla persecuzione cattolica romana.\nMa si consideri che la riforma calvinista, che era stessa una deviazione rispetto a quella luterana, che nell'immediato, per la professata libert\u00e0 d'interpretare i testi sacri, aveva gi\u00e0 dato seguito a una serie di eresie, non avrebbe potuto sostenersi se avesse lasciato libero campo ai predicatori eretici come Serveto.\nSi sarebbe inevitabilmente indebolita e probabilmente esaurita nel giro di breve tempo.\nOgni rivoluzione ha bisogno di un momento di conservazione per consolidarsi.\nSe Calvino non fosse stato intollerante, sarebbe andata persa proprio quella libert\u00e0 di coscienza invocata da Castellion, che aveva avuto inizio proprio dalla Ginevra di Calvino, dove il Concistoro dei pastori si dichiarava, secondo l'insegnamento di Calvino, superiore alle leggi dello Stato che invadessero i convincimenti morali e religiosi dei cittadini.\nE a chi potrebbe osservare che allora non c'era differenza tra l'intolleranza calvinista e quella della Chiesa della Controriforma, ambedue da condannare moralmente, si deve rispondere storicamente che, mentre la Chiesa cattolica agiva repressivamente per conservare le vecchie strutture del passato, la riforma calvinista si difendeva per preservare il futuro dell'autonomia e libert\u00e0 religiosa.\nQuesto il giudizio storico che mette da parte il pur giusto giudizio morale e assolve il suo compito di far capire quanto \u00e8 avvenuto.\nIl giudizio anacronistico.\nOsserva ancora Croce, nell'opera citata, come alcuni studiosi abbiano ammirato e ritenuto superiore a quella calvinista l'idealit\u00e0 che animava il messaggio religioso e morale dei fratelli Fausto e Lelio Socini che nel pieno della Riforma predicavano la completa ed assoluta libert\u00e0 di religione e si facevano sostenitori del pacifismo e della non violenza. \nA confronto con l'intolleranza calvinista non \u00e8 da considerare pi\u00f9 elevato e nobile il loro messaggio?\nAncora una volta il giudizio morale travisa e altera quello storico.\nCos'\u00e8 rimasto del messaggio sociniano nell'Europa dei secoli seguenti? Nulla, risponde Croce: la loro professione di fede non ha costruito nulla. Essi sostenevano valori che non trovavano nessun riscontro nella situazione storica a loro contemporanea: erano portatori di una moralit\u00e0 anacronistica, fuori dal tempo, che possiamo ammirare e giudicare moralmente alta, ma che storicamente non ha realizzato nulla.\nL'intolleranza calvinista ha generato la repubblica parlamentare dei puritani inglesi, le libere democrazie dei Padri pellegrini in America, la libert\u00e0 di coscienza. Quella dei sociniani \u00e8 rimasta \"una voce che grida nel deserto\".\nMemoria e storia.\nNello storico contemporaneo Pierre Nora torna sotto altro aspetto la differenza crociana tra giudizio morale e giudizio storico:\nLa memoria risente dunque delle nostre passioni e sentimenti. I ricordi si colorano o sfumano per un particolare rimasto impresso o dimenticato. \u00c8 la memoria che ci porta al giudizio morale che ci fa deformare la storia e giudicarla secondo i nostri particolari interessi. La memoria appartiene a ciascuno di noi, cos\u00ec come ciascuno di noi formula il suo giudizio morale. La storia appartiene a tutti e nessuno se ne pu\u00f2 fare unico sacerdote e interprete.\nIl giudizio storico \u00e8 invece \u00e8 sempre problematico, esige analisi critica, tempo e intelligenza."}
{"id": "729982", "revid": "287204", "url": "https://it.wikipedia.org/wiki?curid=729982", "title": "Associazione in partecipazione", "text": "Lassociazione in partecipazione \u00e8 uno dei contratti tipici disciplinati dalla codificazione civilistica italiana nel quale una parte (l'associante) attribuisce ad un'altra (l'associato) il diritto ad una partecipazione agli utili della propria impresa o, in base alla volont\u00e0 delle parti contraenti, di uno o pi\u00f9 affari determinati, dietro il corrispettivo di un apporto da parte dell'associato. Tale apporto, secondo la giurisprudenza prevalente, pu\u00f2 essere di natura patrimoniale ma potr\u00e0 anche consistere nell'apporto di lavoro, o nell'apporto misto capitale/lavoro.\nLa sua disciplina fondamentale, nel diritto italiano, \u00e8 contenuta nell'art. 2549 e seguenti del codice civile italiano. Il Jobs Act, tramite l'art. 53 del D.Lgs. 81/2015, entrato in vigore il 25 marzo 2015, ha abrogato l'associazione in partecipazione con riferimento al solo apporto di lavoro; rimane invece l'associazione in partecipazione fra imprese (o liberi professionisti) ma solo per apporto di capitale.\nCaratteri distintivi.\nDalla definizione civilistica si desume facilmente che l'associazione in partecipazione \u00e8 un negozio giuridico sinallagmatico obbligatorio, vale a dire a prestazioni corrispettive.\nLa disciplina civilistica prevede una partecipazione, da parte dell'associato, al rischio della gestione dell'impresa (o del singolo affare o di pi\u00f9 affari dedotti in contratto): questo avviene nel caso in cui il risultato della gestione dell'attivit\u00e0 dedotta in contratto (o dei singoli affari) risulti in perdita. A fronte della partecipazione al rischio, essa prevede anche, quale contrappeso, alcuni obblighi di rendiconto periodico in capo all'associante, che formalizzano un diritto di ingerenza nella gestione in capo all'associato.\nNonostante la partecipazione agli utili e al rischio, l'associazione in partecipazione si distingue nettamente dal contratto di societ\u00e0, dato che l'attivit\u00e0 di impresa \u00e8 esclusivamente demandata all'associante, che assume a s\u00e9 i relativi diritti ed obblighi.\nPartecipazione agli utili e alle perdite.\nL'associato, quale corrispettivo dell'apporto fornito, avr\u00e0 diritto, alla scadenza del contratto, al capitale apportato aumentato degli eventuali utili realizzati, nella percentuale pattuita.\nSe non diversamente pattuito, il contratto comporter\u00e0 la partecipazione alle eventuali perdite registrate dalla gestione dell'affare (o degli affari) oggetto del contratto. La partecipazione alle perdite non potr\u00e0, in alcun caso, superare l'ammontare dell'apporto vale a dire del capitale o del lavoro apportato, suscettibile, anche quest'ultimo, di una valutazione economica.\nLimitazioni o esclusioni nella partecipazione alle perdite.\n\u00c8 ammessa dalla giurisprudenza, l'esclusione o la limitazione della partecipazione alle perdite da parte dell'associato. A questo proposito \u00e8 stata anche ritenuta compatibile, con lo schema contrattuale, la clausola che garantisca all'associato la spettanza di un minimo garantito, anche in presenza di utili esigui o addirittura di perdite.\n\u00c8 possibile inoltre statuire la corresponsione degli utili maturati, a scadenze intermedie rispetto alla vigenza temporale del contratto. Inoltre \u00e8 possibile la corresponsione di anticipi sugli utili futuri, che saranno oggetto di conguaglio in sede di rendiconto della gestione. Cos\u00ec potr\u00e0 aversi, ad esempio, un contratto \"pluriennale\" che preveda il rendiconto \"annuale\" degli utili. Allo stesso modo potranno essere pattuiti acconti \"mensili\" da conguagliarsi, in negativo o in positivo, alle scadenze annuali.\nObblighi delle parti: ingerenza rendiconto periodico.\nL'associato avr\u00e0 diritto al controllo della gestione dell'affare o dell'attivit\u00e0 dell'associante e, se il contratto ha durata superiore ad un anno, alla relazione annuale; tuttavia, i poteri di controllo dell'associato possono essere contrattualmente ampliati. L'associante non pu\u00f2 stipulare ulteriori contratti di associazione in partecipazione senza il consenso del precedente associato. Il contratto di associazione in partecipazione pu\u00f2 essere trasferito a terzi, nelle forme e con i limiti della cessione del contratto.\nTutele assicurative e previdenziali.\nLa tutela assicurativa e previdenziale dell'associato \u00e8 prevista unicamente nel caso di \"apporto esclusivo\" di lavoro. L'associato avr\u00e0 l'obbligo di iscrizione alla gestione separata dell'Inps prevista per i collaboratori mentre l'obbligazione contributiva grava esclusivamente sull'associante fatta salva la facolt\u00e0 di esercitare una rivalsa sull'associato per una quota parziale, stabilita per legge, della contribuzione.\nNei casi in cui ne sussista il relativo rischio, da decidersi sulla base della tipologia lavorativa, nasce, esclusivamente in capo all'associante, l'obbligo dell'assicurazione contro gli infortuni sul lavoro presso l'Inail, rischio che, sia pur minimo, viene oggi ritenuto sussistere sempre anche solo per la frequentazione a scopo collaborativo di un locale ove si eserciti un'attivit\u00e0 imprenditoriale od agricola (si considera rischio per cui \u00e8 obbligatoria l'assicurazione il solo contatto con macchine alimentate da energia elettrica, come ad esempio un computer, un telefono od una stampante o autoveicoli).\nDifferenze con il contratto di lavoro subordinato.\nIl contratto di associazione in partecipazione si differenzia dal contratto di lavoro subordinato, a norma dell'art.86 l.276/2003, da una parte nella effettiva partecipazione dell'associato alla gestione dell'impresa - eventualmente questa andr\u00e0 investigata nell'esistenza di un rendiconto periodico messo a disposizione dell'associato dall'associante - ed in secondo luogo, nella qualificazione giuridica della controprestazione dell'associante: qualora le erogazioni non siano quantitativamente e qualitativamente adeguate rispetto all'aleatoriet\u00e0 del contratto in oggetto, ma siano idonee integrare una forma di retribuzione vera e propria (verosimilmente attraverso la corresponsione di un fisso periodico che soddisfi i requisiti di cui all'art.36 Cost. ed una quasi nulla partecipazione agli utili dell'impresa), allora la conversione in un contratto di lavoro subordinato operer\u00e0 ex lege.\nResta fermo in capo all'associante, data la natura del contratto, il potere di imporre direttive generiche. Subordinazione vi sar\u00e0, al contrario, quando di fatto si ravvisi in capo al datore un generico potere di porre direttive nella determinazione di an, quomodo, quantum e quando della prestazione, in ogni momento dello svolgimento del rapporto di lavoro (art. 2094 cc).\nComportamenti elusivi.\nIl contratto di associazione in partecipazione con apporto di lavoro (esclusivo o misto) \u00e8 oggetto di una giurisprudenza, di legittimit\u00e0 e di merito, letteralmente sterminata. La sua diffusione e popolarit\u00e0, nel sistema economico italiano, \u00e8 infatti tradizionalmente correlata a fenomeni di irregolarit\u00e0 e di elusivit\u00e0 relativamente ai profili giuridici della normativa obbligatoria in materia di lavoro subordinato e previdenza sociale.\nI sindacati Filcams CGIL e NIdiL CGIL hanno dato vita, a partire dall'ottobre 2011, a \"Diss\u00f2ciati!\", una campagna per smascherare gli abusi legati all'associazione in partecipazione.\nI sindacati hanno raccolto oltre un centinaio di segnalazioni da parte di lavoratori e hanno inoltrato richieste di incontro a tutte le aziende segnalate, giungendo in numerosi casi ad accordi di stabilizzazione per gli associati in partecipazione, ritenendosi comunque di lavoro subordinato (con tutti i relativi obblighi) le attivit\u00e0 svolte all'interno dei locali dell'azienda, anche se retribuiti a compartecipazione su utili od incassi.\nPer cercare di bloccare questo fenomeno, nel 2015 \u00e8 stato modificato il 2\u00b0 comma dell'art. 2549 c.c., vietando alle persone fisiche di apportare lavoro in un'associazione in partecipazione."}
{"id": "729985", "revid": "74801", "url": "https://it.wikipedia.org/wiki?curid=729985", "title": "Contea di Chambers (Alabama)", "text": "La contea di Chambers, in inglese Chambers County, \u00e8 una contea dello Stato dell'Alabama, negli Stati Uniti. La popolazione al censimento del 2010 era di persone. Il capoluogo di contea \u00e8 La Fayette. La contea deriva il suo nome da Henry C. Chambers, che fu senatore per l'Alabama.\nGeografia fisica.\nLa contea si trova nella parte occidentale dello Stato, ad est confina con la Georgia. Lo United States Census Bureau certifica che l'estensione della contea \u00e8 di , di cui composti da terra e i rimanenti composti di acqua. Il fiume Tallapoosa scorre lungo l'estremit\u00e0 nord-occidentale della contea, e numerose insenature, come il Chikasonoxee, l'Allen, il Chatahospee e l'Osanippa, intersecano l'area. Inoltre, il fiume Chattahoochee scorre lungo il confine orientale della contea.\nContee confinanti.\nLa contea confina con:\nStoria.\nLa Contea di Chambers fu creata da un atto della Legislatura dello Stato dell'Alabama il 18 dicembre 1832, dall'ex territorio dei Creek Indiani ceduto agli Stati Uniti durante il Trattato di Cusseta del 1832. La contea deriva il suo nome da Henry C. Chambers, che fu senatore per l'Alabama. Il primo colono bianco nella contea di Chambers fu Nimrod Doyle, un subagente degli affari indiani che era stato assunto per ispezionare la zona.\nLa contea di Chambers, come molte aree dell'Alabama prima della guerra civile, prosperava grazie alla coltivazione del cotone. Nel 1851 l'area ricevette una spinta economica con l'arrivo della ferrovia della Montgomery and West Point Railroad vicino alla citt\u00e0 di Cusseta. Durante la guerra civile, la Confederazione costru\u00ec Fort Tyler nella Contea di Chambers per proteggere il ponte della ferrovia e le forniture confederate nella citt\u00e0 di West Point, in Georgia, appena oltre il confine della contea. Le forze dell'Unione sequestrarono il forte e distrussero la ferrovia durante la Battaglia di West Point, una delle ultime battaglie della guerra.\nLa contea sub\u00ec una recessione economica dopo la guerra civile ma fu rivitalizzata quando degli uomini d'affari e piantatrici locali fondarono due fabbriche tessili nel 1866. Nell'agosto di quell'anno, James McClendon di West Point form\u00f2 la Chattahoochee Manufacturing Company, e George Huguley fond\u00f2 l'Alabama and Georgia Manufacturing Company. Entrambi i mulini iniziarono ad essere operativi nel 1869 usando l'energia idrica dal fiume Chattahoochee, ma furono costretti a chiudere temporaneamente nel 1873. Nel 1880 la Chattahoochee Manufacturing Company fu riorganizzata nella West Point Manufacturing, e il mulino gestito dalla societ\u00e0 fu ribattezzato Langdale Mill, in onore del suo presidente Thomas Lang. La West Point Manufacturing acquis\u00ec l'Alabama and Georgia Manufacturing Company nel 1921. Successivamente vennero aggiunti altri tre mulini a Fairfax, Riverdale e Lanet. I quattro mulini erano noti come \"the Valley\" (\"la Valle\") e nel 1980 i cittadini di tre delle quattro citt\u00e0 (esclusa Lanett) decisero di unirsi per formare una nuova citt\u00e0: Valley.\nSociet\u00e0.\nEvoluzione demografica.\nSecondo il censimento del 2000 la composizione etnica della citt\u00e0 \u00e8 56,88% bianchi, 43,11% neri, 0,13% nativi americani, 0,19% asiatici, 1,2% di altre razze, e 0,57% di due o pi\u00f9 etnie. Il 3,7% della popolazione \u00e8 ispanica.\nCultura.\nIstruzione.\nIl sistema scolastico della Contea di Chambers impiega attualmente 263 insegnanti che guidano pi\u00f9 di studenti in 16 scuole. Inoltre, la contea comprende tre scuole private e due scuole incluse nel Lanett City School System.\nEconomia.\nDalla sua formazione, l'economia della contea di Chambers \u00e8 legata al cotone, sia a livello agricolo che industriale. Prima della guerra civile, l'area era una comunit\u00e0 agricola dipendente dalla coltivazione del cotone, e in seguito era dedita all'industria tessile. La Chattahoochee Manufacturing Company e la Alabama and Georgia Manufacturing Company furono fondate nel 1866 e nel 1880 la Chattahoochee Manufacturing Company fu riorganizzata nella West Point Manufacturing, il mulino fu rinominato Langdale Mills e divenne il fulcro di una citt\u00e0 aziendale. La societ\u00e0 apr\u00ec villaggi di mulini a Fairfax e Lanett e nel 1921 acquis\u00ec l'Alabama e la Georgia Manufacturing, che era stata ribattezzata Riverdale Mill. I prosperosi mulini producevano asciugamani e cotone di anatra, un materiale pesante usato per fare Interfodera. Nel 1965 la produzione della manifattura di West Point divenne quotata nella Borsa di New York. Nello stesso anno la societ\u00e0 si fonde con la Pepperell Manufacturing of Maine e nel 1988 ha acquisito la J.P. Stevens Inc. \nDal 1880 al 1990 la societ\u00e0 operava sotto una sola famiglia, i Laniers. Nel 1993 la societ\u00e0 cambi\u00f2 il nome in WestPoint Stevens. Oggi l'azienda \u00e8 leader nella produzione di biancheria da letto e da bagno.\nOccupazione.\nLa forza-lavoro nell'odierna contea di Chambers \u00e8 divisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto sono:\nAeroporti.\nNella contea sono presenti due aeroporti pubblici: il Lanett Municipal Airport e il Valley Airport."}
{"id": "729986", "revid": "29990", "url": "https://it.wikipedia.org/wiki?curid=729986", "title": "Chambers County (Alabama)", "text": ""}
{"id": "729992", "revid": "287204", "url": "https://it.wikipedia.org/wiki?curid=729992", "title": "Contea di Chambers", "text": "Contea di Chambers o Chambers County \u00e8 la denominazione delle seguenti contee degli Stati Uniti:"}
{"id": "729993", "revid": "1305772", "url": "https://it.wikipedia.org/wiki?curid=729993", "title": "Tassonomia del suolo secondo USDA", "text": "La tassonomia del suolo secondo USDA \u00e8 un sistema di classificazione dei suoli elaborato dal Dipartimento dell'Agricoltura degli Stati Uniti. La sua prima edizione risale al 1975, sviluppata sulle ceneri di una precedente tassonomia statunitense, risalente al 1938.\nSi tratta di un sistema gerarchico, che prevede sei distinte unit\u00e0 tassonomiche partendo dagli \"ordini\", per scendere ai \"sottordini\", ai \"grandi gruppi\", ai \"sottogruppi\", alle \"famiglie\" e alle \"serie\". Ovviamente, scendendo nel livello gerarchico aumenta il dettaglio: un ordine pu\u00f2 dare solo indicazioni di larghissima massima sulle caratteristiche dei suoli o sui fattori pedogenetici che hanno portato alla sua formazione, mentre una serie raggruppa dei suoli, generalmente molto vicini fra di loro e in ambienti simili, che presentano, ad esempio, la stessa identica successione di orizzonti.\nCategorie tassonomiche.\nNella tassonomia vengono identificati sei distinti livelli gerarchici.\nI primi quattro (ordine, sottordine, grande gruppo e sottogruppo) hanno carattere filogenetico, cio\u00e8 danno indicazioni sui fattori di formazione del suolo; gli ultimi due (famiglia, serie) hanno invece un significato pi\u00f9 pratico, dato che danno indicazioni su propriet\u00e0 importanti ai fini agronomici, forestali, ingegneristici.\nNella tabella sottostante si riassumono le caratteristiche dei livelli tassonomici adoperati per la classificazione di un suolo.\nOrdini.\nIl primo livello \u00e8 costituito dagli ordini; nella versione del 1999 ne vengono identificati 12:"}
{"id": "729994", "revid": "5897206", "url": "https://it.wikipedia.org/wiki?curid=729994", "title": "Sciamano", "text": ""}
{"id": "729996", "revid": "29990", "url": "https://it.wikipedia.org/wiki?curid=729996", "title": "Chambers County", "text": ""}
{"id": "729997", "revid": "339392", "url": "https://it.wikipedia.org/wiki?curid=729997", "title": "Cannone semovente Erhardt", "text": ""}
{"id": "730002", "revid": "161374", "url": "https://it.wikipedia.org/wiki?curid=730002", "title": "Honey (carro armato)", "text": ""}
{"id": "730004", "revid": "339392", "url": "https://it.wikipedia.org/wiki?curid=730004", "title": "Esseri artificiali dell'universo di Dragon Ball", "text": ""}
{"id": "730005", "revid": "287204", "url": "https://it.wikipedia.org/wiki?curid=730005", "title": "Dodge WC62", "text": ""}
{"id": "730006", "revid": "1718925", "url": "https://it.wikipedia.org/wiki?curid=730006", "title": "Pagnano (Asolo)", "text": "Pagnano (\"Pagnan\" in veneto) \u00e8 una frazione del comune di Asolo, in provincia di Treviso.\nGeografia fisica.\nSorge su una conca a nord-ovest dal capoluogo comunale, da cui dista circa 2,5\u00a0km. Il territorio si estende alla destra del Muson (che qui accoglie le acque del torrente Erega) e si caratterizza per la presenza di modesti rilievi collinari, culminanti nei 176 m s.l.m. del colle Cogorer.\nLa frazione \u00e8 collegata al centro storico di Asolo (per la precisione il quartiere di Sant'Anna) attraverso il Foresto di Pagnano.\nStoria.\nLa civilt\u00e0 ha fatto la propria comparsa a Pagnano in tempi remoti, come testimoniano i reperti archeologici risalenti alla preistoria. La zona era infatti ideale per l'insediamento umano, favorita dal passaggio dei due corsi d'acqua (sul Muson si trovava anche un comodo guado) e, durante il periodo romano, dalla vicinanza al \"municipium\" di Asolo. Lo stesso toponimo dovrebbe essere un prediale riferito a un proprietario dell'epoca, un \"Pagnius\" o \"Panius\".\nAlcuni documenti medievali ricordano la presenza di un castello, forse sorto durante le invasioni degli Ungari; passato a diverse signorie locali, fu infine distrutto dopo la disfatta degli Ezzelini (XIII secolo). Nei pressi del fortilizio si trovava un ospizio con una chiesa, gestiti per un periodo dai Cavalieri di Malta.\nNel 1339 Pagnano segu\u00ec le sorti della Marca Trevigiana e fu sottomessa alla Serenissima, la quale la assegn\u00f2 alla Podesteria di Asolo.\nNel 1547 avvenne una strage ai danni degli Ebrei effettuata dai contadini pagnanensi; il Governo della Serenissima pun\u00ec severamente i responsabili.\nPagnano fu comune autonomo fino al 1806, quando ci fu l'accorpamento di comuni che aggiunse al comune di Asolo gli ex comuni di Castelcucco, Crespignaga, Monfumo e Pagnano; attualmente Castelcucco e Monfumo sono entrambi comuni, mentre Crespignaga \u00e8 frazione del comune di Maser.\nParrocchie e chiese.\nNel territorio della frazione c'\u00e8 una parrocchia principale, intitolata a San Giovanni Battista, e quattro chiesette: la prima si trova nel viale che affianca il cimitero, intitolata ai Santi Cosma e Damiano. La seconda, intitolata a San Valentino, si trova in Contrada Bernardi. La terza si trova in via San Gregorio, intitolata proprio come la via. L'ultima e la pi\u00f9 antica si trova al confine tra Pagnano e Castelcucco, risalente al XIV secolo e intitolata a San Martino."}
{"id": "730007", "revid": "287204", "url": "https://it.wikipedia.org/wiki?curid=730007", "title": "Ospedale San Carlo", "text": "L'ospedale San Carlo \u00e8 un'azienda ospedaliera pubblica della citt\u00e0 di Potenza. \n\u00c8 uno degli ospedali pi\u00f9 estesi del Mezzogiorno, con una superficie coperta di 128.000 metri quadri coperti, 1900 dipendenti (di cui 400 medici e 1000 infermieri), 50.000 accessi di pronto soccorso e 750 posti letto. Nel 2013 e nel 2017 \u00e8 stato classificato dal quotidiano Il Sole 24 ore come il miglior ospedale del Sud Italia, undicesimo a livello nazionale, per la qualit\u00e0 dei servizi offerti.\n\u00c8 situato nella zona ospedaliera della citt\u00e0, nel quartiere di Macchia Romana.\nStoria.\nL'ospedale San Carlo nasce nel 1810 grazie a Gioacchino Murat, Re di Napoli, ed ebbe la sua prima sede nel castello Guevara, nell'attuale largo beato Bonaventura, nel centro storico di Potenza. La prima sede ospedaliera fu demolita negli anni sessanta del XX secolo per costruire un edificio scolastico.\nOrigine del nome.\nMolto probabilmente si deve il nome di \"San Carlo\" alla devozione che i frati cappuccini ai quali Beatrice Guevara don\u00f2 il castello, avevano nei confronti di san Carlo Borromeo, al quale avevano dedicato una cappella.\nLe sedi.\nLa primissima sede fu presso il castello Guevara, nel centro della citt\u00e0. Nel 1933 fu spostata nel rione Santa Maria, nei padiglioni destinati a ospitare il complesso manicomiale e che oggi sono occupati da alcuni uffici della Provincia di Potenza. Alla met\u00e0 degli anni settanta fu iniziata la costruzione dell'attuale complesso ospedaliero di Macchia Romana. Il progetto architettonico \u00e8 del professor Sergio Lenci, vincitore del concorso bandito nel 1967.\nUnit\u00e0 operative.\nLe U.O. attive all'ospedale San Carlo sono: \nAmbulatori.\nL'Azienda Ospedaliera San Carlo di Potenza offre servizi efficienti e assicura attivit\u00e0 specialistiche e diagnostiche in regime ambulatoriale da effettuare nelle singole U.O.\nRicoveri.\nL'ospedale San Carlo accetta il ricovero urgente e il ricovero ordinario ovvero programmato che comprende il day hospital e il day-surgery.\nPronto soccorso.\nNel 2006 \u00e8 stata inaugurata la nuova U.O. di pronto soccorso, che offre servizi di ricoveri e interventi immediati.\nNel reparto sono attive le seguenti aree:\nServizi aggiuntivi.\nL'ospedale dispone di un auditorium di circa 400 posti ed un presidio di polizia; la struttura \u00e8 dotata inoltre di una cappella, gestita da sacerdoti cattolici, che offrono conforto religioso per i pazienti. Negli atri principali dell'ospedale \u00e8 attivo un servizio di hostess per l'orientamento degli utenti. Sono presenti anche un'edicola, uno sportello bancario ed un punto di bar-ristoro."}
{"id": "730009", "revid": "93685", "url": "https://it.wikipedia.org/wiki?curid=730009", "title": "Moon Walk", "text": ""}
{"id": "730012", "revid": "633110", "url": "https://it.wikipedia.org/wiki?curid=730012", "title": "C13", "text": ""}
{"id": "730013", "revid": "84184", "url": "https://it.wikipedia.org/wiki?curid=730013", "title": "Chambers", "text": ""}
{"id": "730014", "revid": "834", "url": "https://it.wikipedia.org/wiki?curid=730014", "title": "C-14", "text": ""}
{"id": "730015", "revid": "697352", "url": "https://it.wikipedia.org/wiki?curid=730015", "title": "C15", "text": "Il termine C15 o C-15 pu\u00f2 riferirsi a:"}
{"id": "730016", "revid": "712828", "url": "https://it.wikipedia.org/wiki?curid=730016", "title": "Super C-17", "text": ""}
{"id": "730018", "revid": "9", "url": "https://it.wikipedia.org/wiki?curid=730018", "title": "Vietnam del nord", "text": ""}
{"id": "730021", "revid": "117135242", "url": "https://it.wikipedia.org/wiki?curid=730021", "title": "Lago Natron", "text": "Il lago Natron \u00e8 un lago salino della Tanzania settentrionale situato nella Rift Valley africana a circa 600 metri di altitudine, vicino al confine keniota. Nei pressi della sua riva sudorientale si trova il Vulcano Gelai. Il lago, che raggiunge a malapena i tre metri di profondit\u00e0, varia in ampiezza a seconda del livello di riempimento del proprio invaso.\nIl suo colore caratteristico, un rosso scuro e profondo con striature biancastre superficiali dovute all'accumulo di sodio, \u00e8 una particolarit\u00e0 comune a quel tipo di laghi in cui si verificano intensi cicli di evaporazione. Con l'evaporazione dell'acqua durante la stagione asciutta, il livello di salinit\u00e0 aumenta a un punto tale che colonie di microrganismi cominciano rapidamente a prosperare. Questi microrganismi comprendono i cianobatteri, piccoli batteri che si sviluppano in ambiente acquatico traendo nutrimento dalla luce solare con un procedimento simile alla fotosintesi clorofilliana delle piante. Tali batteri contengono il pigmento rosso vivo responsabile del colore del lago Natron, che assume tuttavia variazioni tonali tendenti all'arancio nelle parti dove l'acqua \u00e8 meno profonda. Oltre a questi batteri, l'unico essere vivente che pu\u00f2 sopravvivere presso le sue acque \u00e8 il fenicottero minore, grazie ad uno strato protettivo corneo su zampe e becco: difatti l'acqua del lago Natron \u00e8 non solo imbevibile, ma estremamente caustica anche per la pelle.\nCi\u00f2 \u00e8 dovuto all'elevato contenuto di un composto naturale letale per moltissimi animali: il carbonato idrato di sodio, conosciuto, appunto, come natron.\nCaratteristiche.\nUtilizzato in passato nelle operazioni di imbalsamazione per le sue propriet\u00e0 disidratanti, il natron rende le acque del lago simili all'ammoniaca, con un pH estremamente basico (compreso tra 9 e 10,5), mentre la temperatura della stessa pu\u00f2 raggiungere valori proibitivi (fino a 60 \u00b0C). Nessun animale pu\u00f2 resistere in questo ambiente caustico, tranne varie specie di alghe, pesci estremofili e fenicotteri, le quali vivono solitamente nei margini del bacino. Al contrario di quanto si pensa il lago non ha propriet\u00e0 pietrificanti sugli organismi viventi, ma semplicemente le spoglie gi\u00e0 senza vita degli animali, entrate in contatto con l'acqua fortemente alcalina e ricca di sali, non subiscono l'effetto della decomposizione, venendo dunque imbalsamati e resi simili a statue.\nTale effetto \u00e8 spiegato dal fotografo Nick Brandt, nel suo libro \"Across the ravaged land\", nel quale ha pubblicato vari scatti che ritraggono i malcapitati animali, immortalandone le spoglie imbalsamate.\nSet cinematografico.\nSulle sponde del lago sono state girate le riprese del documentario naturalistico \"Il mistero dei fenicotteri rosa\", girato dalla Disneynature, nuova divisione dell'industria cinematografica della Walt Disney Pictures."}
{"id": "730022", "revid": "287204", "url": "https://it.wikipedia.org/wiki?curid=730022", "title": "Bullock", "text": ""}
{"id": "730023", "revid": "63716", "url": "https://it.wikipedia.org/wiki?curid=730023", "title": "Nekomimi", "text": ""}
{"id": "730024", "revid": "287204", "url": "https://it.wikipedia.org/wiki?curid=730024", "title": "Jos\u00e8 Carioca", "text": ""}
{"id": "730025", "revid": "400694", "url": "https://it.wikipedia.org/wiki?curid=730025", "title": "Psicologia del lavoro", "text": ""}
{"id": "730026", "revid": "785863", "url": "https://it.wikipedia.org/wiki?curid=730026", "title": "Jos\u00e9 Carioca", "text": "Jos\u00e9 Carioca \u00e8 un personaggio dei fumetti e dei cartoni animati della Walt Disney.\nDescrizione.\n\u00c8 un pappagallo antropomorfo di Rio de Janeiro, in Brasile e pi\u00f9 precisamente nel quartiere fittizio di Villammacata (Vila Xurupita, in portoghese). Jos\u00e9 venne creato nel 1942 come amico di Paperino nel lungometraggio \"Saludos amigos\", seguito poi da \"I tre caballeros\", nel quale compare anche il loro amico Panchito Pistoles. Nei film lo si vede spesso fumare il sigaro, caratteristica perlopi\u00f9 assente nei fumetti.\nIn Brasile \u00e8 piuttosto popolare: \u00e8 conosciuto come Z\u00e9 Carioca (\"Z\u00e9\" \u00e8 un diminutivo per il nome \"Jos\u00e9\") ed ha i suoi fumetti personali dove \u00e8 protagonista. La sua fama \u00e8 pari a quella che ha Paperino.\nSolitamente le storie con Jos\u00e9 come protagonista sono ambientate nel Monte del Pappagallo (Morro do Papagaio, in portoghese) alla periferia di Rio, dove vive con gli amici Nestor e Pedro (rispettivamente un avvoltoio e un cane), perdigiorno simili a lui. Jos\u00e9 passa il suo tempo camuffandosi e assumendo false identit\u00e0 per abbordare belle ragazze (le quali lo smascherano sempre lasciandolo con il cuore spezzato) o per ottenere pranzi gratis in costosi ristoranti. Questa abitudine lo fa cacciare sempre nei guai. Altro suo grave problema sono i debiti che contrae un po' dappertutto, obbligandolo a ideare sempre nuovi e fantasiosi modi per sfuggire agli esattori.\nIn alcune storie veste i panni di Bat Carioca (\"Morcego Verde\"), un supereroe maldestro e pasticcione usato dai cartoonist \"New-Age\" della scuola brasiliana. \u00c8 stato creato da Ivan Saidenberg il 7 marzo 1975 nella storia \"O Morcego Verde\" su \"Z\u00e9 Carioca\" n. 1217. \u00c8 ispirato a Paper Bat, parodia di Batman e alter ego di Paperoga, con cui collabora in alcune storie. \"Morcego Verde\", il suo nome originale, vuol dire infatti \"pipistrello verde\" in portoghese, mentre il nome portoghese di Paper Bat, \"Morcego Vermelho\", significa \"pipistrello rosso\". \u00c8 apparso occasionalmente nelle storie del Club dei supereroi. Non possiede alcun superpotere, e tutti sanno la sua vera identit\u00e0.\nIn Italia \u00e8 stato riscoperto nelle storie del fumetto Mega 3000 (chiamato Mega 2000 fino all'anno 2000), che include soltanto storie nuove. Qui sono stati portati alla ribalta gli amici, italianizzati in \"Nestore\" e \"Pietrone\", oltre ad Alfonsino, un papero, i nipotini Zico e Zeca, la simpatica fidanzata Rosina, pappagalli come lui, e il Cavaliere, padre di Rosina, ma anche il rivale Oreste, un gallo. Sono state scritte inoltre una ridotta serie di storie che hanno come protagonista Tarz\u00e8, uno Jos\u00e9 Carioca pasticcione in perizoma, parodia del personaggio di Tarzan. Anche Tarz\u00e8 \u00e8 accompagnato dagli inseparabili amici Nestore (in veste di esploratore) e Pietrone (un capovillaggio autoctono).\nIl personaggio \u00e8 apparso come uno dei protagonisti della serie animata \"La leggenda dei Tre Caballeros\" (2018), assieme nuovamente con Paperino e Panchito."}
{"id": "730033", "revid": "9", "url": "https://it.wikipedia.org/wiki?curid=730033", "title": "Vietnam del sud", "text": ""}
{"id": "730034", "revid": "29990", "url": "https://it.wikipedia.org/wiki?curid=730034", "title": "Terence Michael Joseph Butler", "text": ""}
{"id": "730036", "revid": "63727", "url": "https://it.wikipedia.org/wiki?curid=730036", "title": "Horch Typ 830", "text": ""}
{"id": "730037", "revid": "1605525", "url": "https://it.wikipedia.org/wiki?curid=730037", "title": "La figlia del reggimento", "text": "La Fille du r\u00e9giment (in italiano, La figlia del reggimento) \u00e8 un'op\u00e9ra-comique in due atti di Gaetano Donizetti. \"La Fille\" \u00e8 una delle tante opere francesi di Donizetti (di cui, assieme a \"La Favorite\", \u00e8 tra le pi\u00f9 note) composte dal maestro quando era a Parigi. L'opera infatti debutt\u00f2 all'Op\u00e9ra-Comique di Parigi l'11 febbraio 1840, diretta dal compositore, su libretto di Jean-Fran\u00e7ois Bayard e Jules-Henri Vernoy de Saint-Georges.\nIl successivo 3 ottobre avviene la prima nel Teatro alla Scala di Milano di \"La figlia del reggimento\" nella traduzione di Callisto Bassi diretta da Eugenio Cavallini.\nTrama.\nAtto I.\nIl primo atto si apre in Tirolo (in Svizzera nella versione italiana dell'opera). La marchesa di Berckenfield, in viaggio, osserva in un paese di montagna da lontano giungere i nemici francesi. Al villaggio giunge il sergente Sulpice del 21\u00ba reggimento francese, con la vivandiera Marie, allevata dai soldati francesi, diventata una vera soldatessa. Marie rivela a Sulpice di essere innamorata di Tonio, un tirolese, mentre i soldati francesi portano con s\u00e9 proprio Tonio prigioniero. Viene liberato da Marie che afferma che il ragazzo le ha salvato la vita. Intanto la marchesa, accompagnata dal fido Hortensius, si avvicina a Sulpice per chiedergli di poter tornare al suo castello. Sulpice, improvvisamente, riconosce la donna come moglie del defunto capitano Robert, padre di Marie. Tonio, nel frattempo si \u00e8 arruolato nell'esercito per poter avvicinare Marie (\"Ah, mes amis, quel jour de fete!/ Amici miei, che lieto giorno\", la susseguente cabaletta, \"Pour mon \u00e2me\"/ \"Qual destin\" \u00e8 la famosa aria \"dei nove do di petto\", in quanto la ripresa prevede in effetti quattro doppie puntature al do4 seguite da nota coronata nella cadenza conclusiva). Marie, per\u00f2 deve seguire la madre marchesa.\nAtto II.\nNel secondo atto, nel castello della marchesa, Marie \u00e8 destinata, suo malgrado, in moglie al figlio della duchessa di Krakenthorp. Tuttavia Marie ha malinconia del reggimento. Invece di cantare arie sentimentali accompagnata dal clavicembalo continua a cantare inni militari. Marie si ribella e si unisce di nuovo a Sulpice, ferito e ospitato nel castello, e rievoca i bei momenti in cui era al reggimento e quando ha conosciuto Tonio, che sente cantare da fuori del castello. I due si riuniscono e la marchesa, pur avendo promesso in sposa la figlia ad un altro, acconsente a farle sposare Tonio, pur di vederla felice.\nPersonaggi principali.\n\"Marie\" \u00e8 la giovane vivandiera del reggimento. Fu allevata dai soldati dal momento in cui il padre (il capitano \"Robert\") mor\u00ec (da qui il titolo \"La Figlia del Reggimento\").\nMarie \u00e8 intraprendente e coraggiosa, tanto che nel secondo atto si ribella alla madre, che aveva combinato il suo matrimonio, sposandosi con \"Tonio\".\n\"Tonio\" \u00e8 un giovane paesano tirolese (innamorato di \"Marie\") che compare nel primo atto quando i soldati del reggimento lo fanno prigioniero. Liberato, si arruola, e per la felicit\u00e0 canta forse la pi\u00f9 famosa aria dell'opera, ossia \"Ah, mes amis, quel jour de fete\" (in italiano \"Amici miei, che lieto giorno\"). Come gi\u00e0 segnalato nella trama, la cabaletta che conclude la scena (\"Pour mon \u00e2me\", in italiano \"Qual destin\") prevede l'esecuzione di otto do acuti (pi\u00f9 un nono nella cadenza) che, nella prassi esecutiva ottocentesca venivano eseguiti in falsetto ma che, con il passaggio ad una fonazione a piena voce secondo un gusto pi\u00f9 moderno, hanno fatto diventare il brano un autentico pezzo di bravura di esecuzione particolarmente ostica che, in giovent\u00f9, contribu\u00ec non poco a consacrare Luciano Pavarotti e che oggi vede nel tenore peruviano Juan Diego Fl\u00f3rez un autentico specialista.\nNel secondo atto compare nella residenza de \"La marchesa di Berckenfield\" ormai divenuto generale.\n\"Sulpice\" \u00e8 il sergente a capo del reggimento. Padre adottivo di \"Marie\", non vede subito di buon occhio Tonio, ma alla fine si ricreder\u00e0.\nLa \"Marchesa di Berckenfield\" \u00e8 la madre naturale di \"Marie\", nonch\u00e9 vedova del capitano Robert. Gentildonna di classe nobile, \u00e8 fanatica per la musica e tenta (invano) di trasmettere questa passione alla figlia durante il breve soggiorno nella sua residenza.\n\"Hortensius\" \u00e8 l'intendente della \"Marchesa di Berckenfield\"."}
{"id": "730038", "revid": "26630", "url": "https://it.wikipedia.org/wiki?curid=730038", "title": "Festa del vino", "text": "Col nome di Festa del vino o Sagra del vino, o per estensione Sagra dell'uva o Festa dell'uva, si intendono tutte quelle feste popolari di tradizione rurale celebrate tradizionalmente in tempo di vendemmia. Denominatore comune che caratterizza le feste del vino, celebrate in varie parti del mondo, \u00e8 l'esaltazione e la promozione del vino e dei vitigni locali."}
{"id": "730040", "revid": "1305772", "url": "https://it.wikipedia.org/wiki?curid=730040", "title": "Fernando de Noronha", "text": "Fernando de Noronha \u00e8 un arcipelago situato a circa 350 chilometri dalle coste brasiliane, nell'Oceano Atlantico. Amministrativamente \u00e8 un \"distretto statale\" (\"distrito estadual\") dello Stato di Pernambuco, parte della mesoregione Metropolitana do Recife.\nIn base all'art. 96 nella sezione sulle regioni della Costituzione del Pernambuco, l'arcipelago di Fernando de Noronha costituisce un distretto statale, dotato di un proprio statuto, con autonomia amministrativa e finanziaria. Esso sar\u00e0 suscettibile di trasformarsi in \"munic\u00edpio\" quando rispetter\u00e0 i requisiti previsti dalla legge ordinaria statale. Solo dal punto di vista dei conteggi statistici, \u00e8 numericamente elencato nel novero dei comuni.\nGeografia fisica.\nLe isole principali dell'arcipelago sono la parte visibile di una catena montuosa sottomarina. L'arcipelago \u00e8 formato da 21 isole, isolette e scogli di origine vulcanica; l'isola principale si estende su di un'area di 18 chilometri quadrati, con una lunghezza massima di 10 chilometri e una larghezza massima di 3,5 chilometri. La base di questa enorme formazione vulcanica si trova 756 metri al di sotto della superficie dell'oceano.\nL'isola maggiore, che d\u00e0 il nome all'intero arcipelago, rappresenta da sola il 91% dell'intera superficie di Fernando de Noronha; le altre isole sono Rata, Sela Gineta, Cabeluda e S\u00e3o Jose, oltre alle due isolette di Le\u00e3o e Vi\u00fava.\nIl clima \u00e8 tropicale, con due stagioni ben definite: la stagione delle piogge, che va da gennaio ad agosto, e la stagione secca, nel resto dell'anno. Sfortunatamente la vegetazione originaria dell'isola \u00e8 stata abbattuta in passato: oggi non restano che rampicanti e arbusti. L'attrazione principale dell'arcipelago consiste nella flora e fauna marina: si possono infatti vedere, fra gli altri, tartarughe, delfini e albatros.\nBiodiversit\u00e0.\nNelle isole sono presenti due specie endemiche di uccelli: l'elenia di Noronha (\"Elaenia ridleyana\") e il vireo di Noronha (\"Vireo gracilirostris\"). Entrambe sono presenti sull'isola principale, la seconda \u00e8 presente anche sull'isola Ilha Rata. Oltre a ci\u00f2, \u00e8 presente anche una sottospecie endemica di columbidi, chiamata \"Zenaida auriculata noronha\".\nL'arcipelago ospita inoltre due specie endemiche di rettili: \"Amphisbaena ridleyi\" (Amphisbaenidae) e \"Trachylepis atlantica\" (Scincidae).\nStoria.\nLa scoperta dell'arcipelago \u00e8 segnata da molte controversie. Venne avvistato da diverse spedizioni negli anni 1501, 1502 e 1503 e gli venne attribuito il nome di \"Ilha da Quaresma\" (Isola della Quaresima). Ma il visconte di Santar\u00e9m ne attribu\u00ec la scoperta a Gaspar de Lemos, capitano della nave appoggio della flotta di Pedro \u00c1lvares Cabral, rimandato in Portogallo con la notizia della scoperta del Brasile. Gli storici moderni, comunque, accreditano della scoperta dell'arcipelago la spedizione del 1501 - 1502 condotta dall'esploratore portoghese Fern\u00e3o de Noronha, cui infatti \u00e8 intitolato. Il primo a descrivere l'arcipelago di Fernando de Noronha fu il navigatore fiorentino Amerigo Vespucci, nel 1503.\nMolto tribolata fu anche la storia dell'arcipelago: nel 1534 le isole vennero invase dall'esercito inglese, mentre fra il 1556 e il 1612 fu un possedimento francese. Nel 1628 venne occupato dagli olandesi, sconfitti due anni pi\u00f9 tardi da una spedizione militare congiunta spagnolo-portoghese, agli ordini di Rui Calaza Borges.\nGli olandesi occuparono nuovamente le isole nel 1635 per impiantarvi un ospedale per le proprie truppe che avevano occupato la costa nord-orientale del Brasile. L'arcipelago venne ribattezzato \"Pavonia\", in onore di Michiel de Pauw, uno dei direttori della Compagnia Olandese delle Indie Occidentali. Dopo altri 20 anni vennero riconquistate dai portoghesi.\nNel 1736, trovando l'arcipelago disabitato e completamente abbandonato, la Compagnia Francese delle Indie Orientali lo occup\u00f2 e lo ribattezz\u00f2 \"Isle Dauphine\". Solo nel 1737, con l'espulsione dei francesi, le isole vennero definitivamente occupate dal Portogallo, che decise di fortificarle. Per questo scopo vennero costruite 10 fortezze nei punti strategici dell'arcipelago, dove era prevedibile che sarebbe avvenuto un eventuale sbarco di invasori: 9 furono edificate sull'isola principale e una sull'Ilha de S\u00e3o Jos\u00e9. Le fortezze vennero interconnesse da strade in pietra.\nNel 1770 venne fondato il primo insediamento permanente, Vila dos Rem\u00e9dios. Il villaggio era diviso in due parti: nella met\u00e0 superiore si trovavano gli edifici amministrativi, mentre nella met\u00e0 inferiore era la chiesa con gli altri edifici a carattere religioso.\nAgli inizi del XX secolo gli inglesi fornirono cooperazione tecnica per i collegamenti telegrafici. Pi\u00f9 tardi il loro posto venne preso dai francesi e dagli italiani dell'Italcable.\nNel 1942, durante la seconda guerra mondiale, l'arcipelago divenne un territorio federale che comprendeva anche l'Atol das Rocas e l'Arquip\u00e9lago de S\u00e3o Pedro e S\u00e3o Paulo, e i prigionieri ordinari e politici vennero mandati nella locale prigione. Nel 1988 il 70% dell'arcipelago venne dichiarato parco nazionale marittimo, per preservare ci\u00f2 che restava dell'ambiente terrestre e marino.\nIl 5 ottobre 1988 il territorio federale venne dissolto e assegnato allo Stato di Pernambuco (eccezion fatta per l'Atollo Rocas, aggiunto allo Stato del Rio Grande do Norte).\nOggi l'economia di Fernando de Noronha dipende dal turismo, regolamentato per la delicatezza del suo ecosistema. Nel 2001 l'arcipelago \u00e8 stato inserito nell'elenco dei Patrimoni dell'umanit\u00e0 dell'UNESCO, insieme con l'Atollo Rocas.\nNormativa.\nA Fernando de Noronha \u00e8 dedicata una specifica sezione nel capitolo sulle regioni nella Costituzione del Pernambuco. Secondo l\u2019articolo 96, l\u2019arcipelago costituisce una regione dello Stato, nella speciale forma di un distretto statale con autonomia finanziaria.\nIl distretto \u00e8 gestito da un Amministratore Generale nominato direttamente dal Governatore. In concomitanza delle elezioni statali, i cittadini dell\u2019arcipelago eleggono un Consiglio distrettuale di sette membri, i cui poteri sono tuttavia solo consultivi salvo l\u2019approvazione del bilancio. La trasformazione del distretto in un municipio \u00e8 espressamente rinviata al verificarsi di condizioni future.\nImmersioni.\nFernando de Noronha \u00e8 il sito pi\u00f9 famoso di tutto il Brasile per le immersioni. In immersioni fra i 25 e i 40 metri di profondit\u00e0 si possono trovare acque calde e un'esuberante fauna acquatica. A circa 30 metri si trova il relitto della corvetta brasiliana NAeL Ipiranga, affondata nel 1987.\nProblemi ecologici.\nLa maggior parte della vegetazione originaria \u00e8 stata abbattuta nel corso del XIX secolo, quando le isole erano usate come prigione, per eliminare possibili nascondigli per i prigionieri.\nSuccessivamente sono state introdotte specie aliene:"}
{"id": "730053", "revid": "15756", "url": "https://it.wikipedia.org/wiki?curid=730053", "title": "Gregorio Taumaturgo", "text": "Biografia.\nA Cesarea marittima frequent\u00f2, insieme al fratello Atenodoro, la scuola catechetica fondata da Origene di Alessandria e si convert\u00ec al cristianesimo.\nTornato nella citt\u00e0 nat\u00eca, vi fu consacrato vescovo e riusc\u00ec a convertire quasi tutta la regione. Si racconta che quando fu consacrato vescovo della sua citt\u00e0, non trov\u00f2 che 17 cristiani; alla sua morte nella citt\u00e0 di Neocesarea rimasero solo 17 pagani.\nScrisse numerosi libri. Al I sinodo di Antiochia (264-265) intervenne contro Paolo di Samosata.\nCulto.\nLa chiesa cattolica lo ricorda il 17 novembre.\nDal Martirologio Romano: A Neocesarea nel Ponto, nell'odierna Turchia, san Gregorio, vescovo, che, abbracciata fin dall'adolescenza la fede cristiana, fu grande cultore delle scienze sia umane sia divine; ordinato vescovo si mostr\u00f2 insigne per dottrina, virt\u00f9 e zelo apostolico e per i numerosi miracoli da lui operati ricevette il nome di Taumaturgo.\nMiracoli.\nLa Chiesa lo venera con il titolo di Taumaturgo, cio\u00e8 operatore di prodigi, per i molti miracoli compiuti durante la sua vita. Un giorno piantando il suo bastone riusc\u00ec a fermare la piena di un fiume che stava rovinando sulla sua citt\u00e0, motivo per il quale viene particolarmente venerato contro le intemperie naturali. Un altro suo miracolo narra di un monte miracolosamente spostatosi al suo comando per poter edificare una chiesa. \u00c8 avvenuto un miracolo anche a Stalett\u00ec, nella provincia di Catanzaro. Si racconta che nel 1855 una grave siccit\u00e0 affliggeva la popolazione locale. Il paese allora ricorse al suo patrono, e non appena ebbe inizio la processione, la pioggia scese, ponendo fine alla siccit\u00e0.\nSan Gregorio \u00e8 ricordato anche come uno dei primi santi ad aver avuto un'apparizione mariana. La Vergine infatti gli sarebbe apparsa insieme a San Giovanni Evangelista, per renderlo partecipe di alcune verit\u00e0 di fede in quei tempi tanto insidiate.\nFesteggiamenti a Stalett\u00ec.\nLe reliquie del santo giunsero a Stalett\u00ec, centro della provincia di Catanzaro, dove sono tuttora venerate, durante l'impervesare dell'eresia iconoclasta, nell'VIII secolo.\nLa tradizione locale narra che il corpo del santo, gettato in mare in una cassa di piombo, arriv\u00f2 sulla spiaggia miracolosamente sospinto dalle mani degli angeli.\nA Stalett\u00ec il santo \u00e8 venerato due volte l'anno.\nIl 17 novembre, memoria liturgica, san Gregorio \u00e8 onorato con la processione e l'offerta del cero e delle chiavi della citt\u00e0. La festa \u00e8 preceduta da 17 giorni di preghiera, chiamati diciassettina di San Gregorio e successivamente viene organizzata anche un'antica e storica fiera. Il 13 maggio,viene invece ricordato il miracolo della pioggia \"(vedi i miracoli)\", con una processione, e alla sera il bacio delle reliquie nel convento a lui dedicato.\nOgni 25 anni la Statua e la reliquia del santo vengono portate in processione nelle frazioni marine di Copanello e Caminia, dove si trova la Grotta di San Gregorio, luogo in cui le reliquie approdarono, giunte dall'oriente. L'ultima volta la festa \u00e8 stata celebrata il 29, 30 e 31 luglio 2011.\nFesteggiamenti a Borgia.\nEsiste una particolare devozione per il culto di San Gregorio in ricordo del miracolo che egli oper\u00f2: secondo un'antica tradizione, infatti, pare che il Santo prosciug\u00f2 \"l'uacchiu e mara\", salvando la popolazione di Borgia dalla minaccia del colera.\nSecondo tale antica leggenda, i borgesi portarono a piedi da Staletti a Borgia il busto ligneo del Santo presso il ristagno d'acqua che si era creato per via delle intense piogge, che provocarono anche frane e smottamenti. \nLa statua del Santo fu lasciata al margine del ristagno, per tutta la notte, la mattina seguente il ristagno si era prosciugato e con esso anche la fonte di malaria e pestilenza.\nInoltre, al Santo si attribuisce anche un'ulteriore miracolo, che sarebbe successo dieci anni dopo il precedente avvenimento, si racconta che vi era un'epidemia di peste bubbonica nella zona e che i cittadini di Borgia rivolgendosi al Santo Taumaturgo furono graziati e risparmiati da tale pestilenza.\nIn ricordo dei miracoli avvenuti a Borgia, nel corso della giornata del primo Maggio si celebra la festa di San Gregorio Taumaturgo, in localit\u00e0 \"Dirupi\u201d, il Santo viene portato in processione sul luogo dove avvenne il miracolo e l\u00ec si svolge una festa popolare con balli e giochi tra i quali, ricordiamo, l'albero della cuccagna ed il gioco delle \"pignate\".\nNella chiesa del SS.mo Rosario a Borgia, viene custodita sia il busto ligneo del Santo sia la reliquia che consiste in una falange del dito indice del Santo. Inoltre, per tale ricorrenza si preparano alcuni dolci votivi chiamati i \u201cSantariddhi\u201d che vengono portati in chiesa per essere benedetti il giorno della festa. Alla fine della festa vengono estratti i biglietti vincenti della riffa popolare il cui primo premio \u00e8 il tradizionale agnello gregoriano."}
{"id": "730055", "revid": "1305772", "url": "https://it.wikipedia.org/wiki?curid=730055", "title": "C14", "text": ""}
{"id": "730056", "revid": "115416980", "url": "https://it.wikipedia.org/wiki?curid=730056", "title": "Spineda (Riese Pio X)", "text": "Spineda (\"Spinea\" in veneto) \u00e8 una frazione di circa 1.000 abitanti del comune di Riese Pio X, da cui dista 5 Km, in provincia di Treviso. L'omonima parrocchia dipende dalla Diocesi di Treviso, Vicariato di Castello di Godego.\nToponimo.\nIl nome deriverebbe dalla presenza di piante e arbusti spinosi in un territorio un tempo soggetto ad alluvioni del torrente Musone.\nStoria.\nStrettamente legata alle vicissitudini della pieve di Bessica di cui faceva parte dalla sua fondazione, ci sono elementi che segnalano la presenza dell'attuale frazione di Spineda gia nell'anno 1000. A quel tempo la comunit\u00e0 si ritrovava attorno alla chiesa dedicata a Santa Giustina di Padova, martire e alle propriet\u00e0 dei Crociati di San Giovanni.\nSpineda \u00e8 una delle localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nCon la creazione dei comuni nel 1807 Spineda entra a far parte del territorio di Riese. \nIl 13 aprile 1945 il paese di Spineda venne incendiato e depredato da tedeschi e fascisti repubblichini della RSI, come rappresaglia dopo uno scontro con i partigiani avvenuto due giorni prima; gli abitanti vennero inoltre minacciati di morte e arrestati.\nMonumenti e luoghi d'interesse.\nSorge sulle rovine dell'antica cappella dedicata a Santa Giustina.Al suo interno ci sono dei dipinti databili ai secoli XVI-XVIII e un affresco del XIX secolo, raffigurante l'assunzione di Maria con i santi patroni della chiesa, di Giovan Battista Canal."}
{"id": "730058", "revid": "228587", "url": "https://it.wikipedia.org/wiki?curid=730058", "title": "Butler", "text": ""}
{"id": "730060", "revid": "1543377", "url": "https://it.wikipedia.org/wiki?curid=730060", "title": "Hordeum murinum", "text": "L'orzo selvatico (nome scientifico Hordeum murinum \u00e8 una specie di pianta spermatofita monocotiledone appartenente alla famiglia Poaceae (sottofamiglia Pooideae ex Graminaceae). \u00c8 una pianta erbacea molto comune nelle regioni temperate, considerata comunemente una pianta infestante.\nEtimologia.\nIl nome generico (\"Hordeum\") \u00e8 il nome in latino dell'orzo. L'epiteto specifico (\"murinum\") deriva dal latino \"murus\" (= muro) ed indica una pianta che cresce sui muri. o ancor meglio dal sostantivo \"mus-muris\" che significa topo, da cui il nome \"orzo dei topi\". \nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum\" (Sp. Pl. 1: 85 - 1753) del 1753.\nDescrizione.\nQueste piante arrivano ad una altezza di 15 - 50 cm. La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie.\nRadici.\nLe radici sono avventizie fascicolate.\nFusto.\nLa parte aerea consiste in un robusto culmo. I fusti sono numerosi, eretti o ginocchiati; sono ramificati alla base; la superficie \u00e8 liscia e glabra.\nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti i pseudopiccioli e, nell'epidermide delle foglia, le papille. \nInfiorescenza.\nInfiorescenza principale (sinfiorescenza o semplicemente spiga): le infiorescenze, di tipo racemoso terminale (un racemo per infiorescenza), hanno la forma di una spiga lanceolata, fortemente compressa, formata da diverse spighette. Le spighette sono strettamente embricate, disposte su tre serie. La spighette centrali sono fertili e sessili, le laterali sono sterili e pedicellate (pedicello di 2\u00a0mm). La fillotassi dell'inflorescenza inizialmente \u00e8 a due livelli (o a due ranghi), anche se le successive ramificazioni la fa apparire a spirale. La rachide, fragile, \u00e8 scarsamente ciliata ai margini.Il colore pu\u00f2 essere verde o sfumato di viola. Lunghezza della spiga: 4 \u2013 10\u00a0cm.\nSpighetta.\nInfiorescenza secondaria (o spighetta): le spighette, compresse lateralmente con forme da ellittiche a oblunghe, sottese da due brattee distiche e strettamente sovrapposte chiamate glume (inferiore e superiore), sono formate da un fiore. Alla base di ogni fiore sono presenti due brattee: la palea e il lemma. La disarticolazione avviene con la rottura della rachilla sotto ogni fiore fertile; oppure pu\u00f2 cadere l'intera spighetta. \nFiore.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono dei cariosside, ossia sono dei piccoli chicchi indeiscenti avvolti dalle glume, con forme da ovate a oblunghe, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 provvisto di epiblasto; ha inoltre un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono. L'endosperma \u00e8 farinoso.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria). In particolare i frutti di queste erbe possono sopravvivere al passaggio attraverso le budella dei mammiferi e possono essere trovati a germogliare nello sterco.\nTassonomia.\nLa famiglia di appartenenza di questa specie (Poaceae) comprende circa 650 generi e specie (secondo altri Autori 670 generi e ). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Hordeum\" \u00e8 descritto all'interno della sottofamiglia Pooideae con oltre 40 specie distribuite nelle regioni temperate del nord in tutto il mondo.\nFilogenesi.\nIl genere della specie di questa voce \u00e8 descritto all'interno della trib\u00f9 Triticeae (supertrib\u00f9 Triticodae ). La supertrib\u00f9 Triticodae comprende tre trib\u00f9: Littledaleeae, Bromeae e Triticeae. All'interno della supertrib\u00f9, la trib\u00f9 Triticeae forma un \"gruppo fratello\" con la trib\u00f9 Bromeae.\nIl genere \"Hordeum\" comprende solamente piante poliploidi con i genomi designati \"H, I, X, e Y\". Inoltre questo genere \u00e8 stato soggetto ad una \"evoluzione reticolata\" per fenomeni di ibridazione, o per il trasferimento orizzontale di geni ma anche per l\u2019endosimbiosi.\nSottospecie.\nPer questa pianta sono riconosciute le seguenti sottospecie:\nSottospecie \"murinum\".\nDescrizione. L'alleanza \"Trifolio fragiferi-Cynodontion dactylonis\" \u00e8 relativa alle comunit\u00e0 soggette a pascolo e a calpestio, che crescono su suoli compatti, umidi e ricchi di nutrienti (azoto e fosforo). I piani bioclimatici di riferimento variano da termo- a supramediterraneo e la distribuzione \u00e8 relativa al Mediterraneo occidentale.\nSpecie presenti nell'associazione: \"Trifolium bocconei\", \"Trifolium lappaceum\", \"Trifolium squarrosum\", \"Kickxia commutata\", \"Lotus angustissimus\", \"Gastridium ventricosum\", \"Cichorium pumilum\", \"Cynodon dactylon\", \"Lolium perenne\", \"Mentha pulegium\", \"Medicago murex\", \"Panicum repens\", \"Phyla nodiflora\", \"Conyza canadensis\", \"Imperata cylindrica\", \"Trifolium fragiferum\", \"Trifolium tomentosum\", \"Plantago coronopus\", \"Leontodon saxatilis\" e \"Medicago arabica\".\nSottospecie \"leporinum\".\nDescrizione: l'alleanza \"Hordeion leporini\" raggruppa comunit\u00e0 nitrofile primaverili di tipo ruderale (bordi delle strade, viottoli di campagna e discariche di materiali). La distribuzione di questo gruppo \u00e8 prevalentemente nella fascia costiera e collinare nei territori a clima mediterraneo arido. Fuori dall'Italia si trova in Spagna, Dalmazia, Grecia e grandi isole centro-mediterranee. Questa alleanza \u00e8 molto ricca da un punto di vista floristico.\nAltre alleanze per questa sottospecie sono:\nAltre sottospecie.\nLe seguenti sottospecie in altre checklist sono considerate sinonimi della stirpe principale.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "730062", "revid": "104903701", "url": "https://it.wikipedia.org/wiki?curid=730062", "title": "Hornet", "text": ""}
{"id": "730066", "revid": "2232988", "url": "https://it.wikipedia.org/wiki?curid=730066", "title": "Bessica", "text": "Bessica (\"B\u00e8sega\" in veneto) \u00e8 una frazione del comune di Loria (da cui dista ), in provincia di Treviso. L'omonima parrocchia dipende dalla diocesi di Treviso (vicariato di Castello di Godego).\nStoria.\nIl nome Bessica (molte fonti antiche parlano di Bessega), la sua etimologia, ha varie ipotesi di derivazione. Quel che \u00e8 certo \u00e8 che si tratta di un \"unicum\" raro, rispetto ai nomi abbastanza semplici dei paesi del circondario (vedi Cassola o Casoni). L'Agnoletti, insigne storico trevigiano fa derivare Bessica dal latino \"bessis\" (che era un'unit\u00e0 di misura di superficie agraria di epoca romana e che divenne col tempo il canone di locazione per un terreno) e dunque, con l'uso, una moneta di scambio. Quello che \u00e8 certo \u00e8 che l'origine romana di Bessica \u00e8 ben documentata sia da ritrovamenti archeologici (una villa romana sotto l'attuale parrocchiale, vari sepolcri romani e monete traianee) nonch\u00e9 dai resti dell'antica centuriazione romana a Bessica ancora molto ben visibili nella sua parte est del paese. La centuriazione di questo territorio avvenne dopo la costruzione della Via Aurelia, (75a.c. da parte del console Gaio Aurelio Cotta). Questa via era il cardine massimo della centuriazione che arrivava fino a Padova. Per incentivare la produzione agricola e l'insediamento del territorio, queste \"nuove terre\" venivano di solito date a chi aveva concluso il servizio nell'esercito romano (gi\u00e0 lo fece Augusto con i suoi soldati con le terre centuriate di Padova). Ci sono altre derivazioni pi\u00f9 povere del nome che la fanno semplicisticamente derivare dalla pianta \"bessolara\", ma non sono credibili.\nAltra prova dell'antichit\u00e0 romana di Bessica \u00e8 proprio la presenza della Pieve. Si deve qui ricordare che la Pieve cristiana nasce come organizzazione territoriale della campagna dopo la cristianizzazione dell'epoca romana. Al lento e drammatico crollo statale e demografico dell'epoca romana, probabilmente Bessica resistette come piccola comunit\u00e0 agricola e cristiana. La Pieve di San Giovanni Battista ne \u00e8 testimonianza evidente e la chiesa divenne pian piano anche organizzazione statale e civile (si amministrava anche un minimo di giustizia). Era l'epoca delle Pievi Cristiane.\nMedioevo.\nNel Medioevo le fonti su Bessica sono poche ma comunque significative.\nLa citazione pi\u00f9 antica di Bessica \u00e8 documentata per la prima volta in una bolla papale del 3 maggio 1152 dove il Papa Eugenio III indicava al vescovo Bonifacio di Treviso quali fossero i territori di sua competenza giurisdizionale e citava \"la pieve di Bessica con le sue pertinenze\". Le \"pertinenze\" indivavano il territorio della pieve, ovvero gli attuali paesi e le cappelle succursali (dipendenti) di S.Bartolomeo di Loria, di S. Giustina di Spineda, di S. Giorgio di Manzolino (perduta), di S. Colomba di Cassola(perduta). Era dunque una Pieve estesa ed importante e il Pievano stipendiava dei cappellani nella filiali.\nLa Pieve di Bessica la troviamo nel 1223 come possedimento di Ezzelino II il monaco il quale la cedette (con altri beni) a suo figlio Alberico. Dopo l'eccidio di Ezzelino e la sua famiglia nel 1260, la pieve e tutti i beni di Ezzelino passarono al libero Comune di Treviso. Tra di essi si cita la famiglia \"da Bessega\" come importante e una delle prime fondatrici della \"nuova\" Castelfranco. Nel 1300 troviamo come \"uomini d'arme\" Domenico Cechetti e Martino Oderigo da Bessega. Il 18 aprile 1339 Francesco Dandolo Doge assegna Bessica alla Podesteria di Castelfranco veneto.\nE proprio Castelfranco segna la fine dell'epoca delle Pievi in questo territorio. Infatti la decisione del Comune di Treviso nel 1195 di costruire ex novo il castello di Castelfranco (per presidiare il territorio contro Padova e Vicenza) e di dare esenzione fiscale a chi la si insediava (castel-franco) sconvolse l'antico ordinamento territoriale delle Pievi. Se prima di Castelfranco le Pievi erano centro importante di territorio, con amministrazione della giustizia, mercato locale, centro viario, dopo invece, la nuova citt\u00e0 diventa centro di attrazione. Tutte le vie portano a Castelfranco, tutti i mercati locali si portano a Castelfranco. Nel 1339 sotto Venezia nasce la Podesteria di Castelfranco come nuova espressione territoriale della Serenissima e del suo dominio. E Bessica? Pieve tra le pievi (con Riese, Castello di Godego, S. Maria Nuova di Castelfranco...) si trova da un centro importante a un margine. Terra di confine tra la podesteria di Castelfranco e di Bassano. Inizia un declino storico che mai si arrest\u00f2. La popolazione di Bessica tent\u00f2 di arginare la Storia, aggrappandosi con tenacia all'unica espressione di identit\u00e0 rimasta, la Pieve. In questo contesto si inseriscono i 500 anni di liti con il contiguo paese di Loria. La fine della Repubblica Serenissima non cambi\u00f2 questo destino.\nInfatti con la nascita del Comune di Loria nel 1807 Bessica fu accorpata al comune di Loria, insieme a Spineda e Ramon e Castione e il municipio si decise di edificarlo a Loria perch\u00e9 pi\u00f9 vicina a Castelfranco e pi\u00f9 centrale. E per finire, in seguito alle famose liti, nell'agosto del 1813, il vescovo Marin divise la Pieve in tre parrocchie distinte: Bessica, Loria e Spineda con tre territori distinti e tre arcipreti autonomi. Era la fine di un'epoca.\nLuoghi di interesse.\nVilla Baroni.\nLa propriet\u00e0 \u00e8 oggi del Comune di Loria,(che l'ha ceduta all'Ater, in cambio della ristrutturazione completa) dopo che \u00e8 stata decisa la soppressione dell'ente \"opera pia Baroni\", creato dopo la morte dell'ultima contessa Silvia Baroni Semitecolo in Pasolini Zanelli di Faenza. La villa, acquistata dal nonno, fu ristrutturata dal padre Alessandro, che fu anche sindaco del comune di Loria, nel 1817. La contessa Silvia, grande amica del Carducci che ospit\u00f3 anche qui a Bessica,dopo la tragica morte dei due figli, nel testamento poi decise di donare ai i poveri di Bessica l'intera villa ammobiliata e una gran campagna per il suo mantenimento. Dopo varie vicende don Matteo Brustolon arciprete di Bessica riusci a istituire la prima scuola materna parrocchiale gestita dalle suore di Maria Bambina. Pi\u00f9 tardi divenne anche scuola media. Le pareti delle stanze ospitavano quadri di pregio e i soffitti erano decorati con pitture e festoni. Le decorazioni originali sono in larga misura perdute assieme al mobilio, gli arredi e alle quattro statue delle stagioni che ornavano la villa e il giardino (oggi un parco pubblico con alberi centenari). Sui campi della villa oggi sorge il centro sportivo Comunale con campi di calcio, bocciofila, pista per le biciclette e sedi varie di gruppi sportivi.\nDal luglio del 2011 a maggio del 2016 l'Ater con anche finanziamento del Comune ristruttura la villa con la creazione di sette appartamenti e di due grandi ambienti destinati a concerti e mostre.\nVilla Loredan.\nLa \"Villa Loredan\" oggi \"Giollo\" \u00e8 la pi\u00f9 antica villa veneta presente nel paese. La sua costruzione \u00e8 dei primi del Cinquecento. Il suo complesso si estendeva per un appezzamento di terreno che corrisponde oggi a un quarto del territorio di Bessica tra le vie Baroni (fino a Loria) Cantoni di sopra, Le Tofane e tutto recintato da un alto muro intonacato. Esiste una stupenda mappa del 1575. Il suo complesso dominicale comprendeva le stalle e la barchessa oggi esistenti in loco ma trasformate in unit\u00e0 abitate (le case dei Zen e Contarin), il pozzo non pi\u00f9 esistente, il mulino sul Volon tuttora esistente (oggi della famiglia Comacchio). Pur decrepita la villa tuttora esiste. Non sono state rilevate tracce di pitture o affreschi all'interno. Si possono osservare i due grandi camini originali nella facciata nord e l'ingresso arcuato anche se murato, tuttora esistenti come descritti gi\u00e0 nella mappa del 1575.\nVilla Da Mosto.\nLa \"Villa Da Mosto\" oggi \"Brunello\" anch'essa del Cinquecento prima propriet\u00e0 Colonna poi Loredan e successivamente Dolfin. Si sviluppa su tre piani con una barchessa e una colombara a due piani.\nChiesa Pievana Arcipretale.\nCostruita tra il XVIII e il XIX secolo su progetto di Giovanni Miazzi, conserva varie opere di valore.\n\u0141a musa de B\u00e8sega ...brasiliana!\nIl paese di Bessica possiede un inno paesano piuttosto antico chiamato \"\u0141a musa de B\u00e8sega\" (L'asina di Bessica). \nComposto di certo in paese in epoca antica, col tempo qui invece completamente dimenticato, fu invece portato nel cuore da chi, col pianto dell'addio, partiva con speranza per lidi lontani in cerca di fortuna (e di sicuro sempre cantato a ricordo e memoria della propria storia e identit\u00e0 e di madri e padri e fratelli che forse mai pi\u00f9 avrebbero visto...) in paesi lontani e stranieri : gli emigranti di Bessica.\nUn sacerdote brasiliano, ma oriundo italiano (la sua famiglia era di Cismon del Grappa) mons. Maschio, avendo a cuore le comunit\u00e0 italo-brasiliane che aveva in cura pastorale nell'estremo sud del Brasile, nella citt\u00e0 di Porto Alegre e campagne, nello stato Rio Grande do Sul, raccoglie in loco e pubblica un volumetto dal titolo E CANTAVAM, di canti, detti, proverbi, tradizioni dei veneti. \nNel 1974 in occasione della festa della Madonna del Pedancino, a Cismon del Grappa, (una festa che cade ogni 10 anni) Monsignor Maschio torna in Italia per parteciparvi e dona all'allora parroco e a molti amici questo volumetto, di fatto facendo riscoprire il canto a tutti e in particolare a quelli di Bessica! Poi, le vie del destino portano questa canzone (nel volume E CANTAVAM il testo \"la musetta de Bessega\" \u00e8 gi\u00e0 musicato dal monsignore) nelle mani del maestro Angelo Tieppo di Castelfranco Veneto, direttore del coro Val Canzoi, il quale, intuitane la profonda bellezza e unicit\u00e0, decide di armonizzarlo, assieme al maestro Marco Crestani, nel modo in cui ora viene cantato dal vari cori (Montegrappa... ecc.)\nNella raccolta di mons. Maschio a lato del testo musicato, campeggia una bella immagine di un bimbo brasilero, in groppa a una bella musetta, con le case di Porto Alegre in Brasile!\nTesto.\n\"Mi son de B\u00e8sega,\"\"mi sono besegato,\"\"mi g\u00f2 na musa,\"\"son fortunato!\"\n\"quando mi imbr\u00ecsco\u0142o,\"\"camino soto,\"\"\u0142a f\u00e0 anca ela,\"\"sincue, tre, oto (5 - 3 - 8).\"\n\"Carga de s\u00e9o\u0142e (s\u00e9go\u0142e),\"\"\u0142eame o fiuri,\"\"vago al marcato\"\"e so i \u0142avori.\"\n\"Se p\u00f2i da B\u00e8sega\"\"vago a \u0142a sagra,\"\"tuti i me dize:\"\"Che musa magra!\"\n\"Quando me imbr\u00ecsco\u0142o,\"\"camino soto,\"\"la f\u00e0 anca e\u0142a,\"\"sincue, tre, oto (5 - 3 - 8).\"\n\"Quando a Mar\u00f2stega o a San Denon (San Zenone),\"\"tuti i \u0142a varda,\"\"me tenjo in bon!\"\n\"Vard\u00e8 che s\u00f2co\u0142i,\"\"vard\u00e8, vard\u00e8 che coa!\"\"\u0141a g\u00e0 p\u00ec rece,\"\"che sotoc\u00f3a!\"\"\n\"Quando me imbr\u00ecsco\u0142o,\"\"camino soto,\"\"la f\u00e0 anca e\u0142a,\"\"sincue, tre, oto (5 - 3 - 8).\"\nGeografia fisica.\nI lunghi campi che scendono affiancati al torrente Pighenzo (in veneto \"Brentana\" da cui poi in italiano Brenton-Pighenzo) ed i vivai di molte aziende specializzate sono la nota dominante del paesaggio.\nI vivai sono l'elemento urbanistico ed economico che rende Bessica nota in tutto il Veneto: esistono, infatti, numerosi vivai che fiancheggiano, uno dopo l'altro, le vie del paese.\nRete stradale.\nL'elenco delle vie attuali in ordine alfabetico:\n\"IV Novembre, Adone Brunello, Asiago, Baroni, Bassanese, Bio, Cantoni di sopra, Cantoni di sotto, Cappuccini, Dante Alighieri, Enego, Gino Pegoraro, Giovanni XXIII, Le Tofane, Marangona, Maria Fontana, Mascagni, Monte Antelao, Monte Bianco, Monte Cervino, Monte Cristallo, Monte Grappa, Monte Marmolada, Monte Pasubio, Monte Rosa, Pergolesi, Puccini, Rossini, Foie moie, San Martino, San Rocco, Strae, Verdi, Antonio Vivaldi\".\nSport.\nAssociazioni sportive.\nL'A.S.D. Volley Bessica \u00e8 nata nel 1991 e oggi conta oggi 10 squadre:\nserie D maschile, seconda divisione femminile, under 18 femminile, under 15 maschile, under 14 femminile, under 14 maschile, under 13 femminile, under 13 maschile, under 12 femminile e minivolley. Questa societ\u00e0 si colloca per copertura di categorie giovanili al terzo posto nella provincia di Treviso, dopo Giorgione e Susegana."}
{"id": "730067", "revid": "466539", "url": "https://it.wikipedia.org/wiki?curid=730067", "title": "Golden Globe per la migliore sceneggiatura", "text": "Il Golden Globe per la migliore sceneggiatura viene assegnato al miglior sceneggiatore o sceneggiatori di un film dalla HFPA (\"Hollywood Foreign Press Association\"). \u00c8 stato assegnato per la prima volta nel 1948.\nVincitori e candidati.\nL'elenco mostra il vincitore di ogni anno, seguito dagli sceneggiatori che hanno ricevuto una candidatura. Per ogni sceneggiatore viene indicato il film che gli ha valso la candidatura (titolo italiano e titolo originale tra parentesi)."}
{"id": "730068", "revid": "9", "url": "https://it.wikipedia.org/wiki?curid=730068", "title": "C-13", "text": ""}
{"id": "730069", "revid": "1573940", "url": "https://it.wikipedia.org/wiki?curid=730069", "title": "Bakeneko", "text": "Il \u00e8 uno y\u014dkai, una creatura soprannaturale della mitologia giapponese, evolutasi da un gatto ed in possesso di abilit\u00e0 metamorfiche simili a quelle di kitsune e tanuki. Spesso viene confuso con il \"cugino\" nekomata in cui il tradizionale legame tra gatto e defunti risulta pi\u00f9 forte, in generale per\u00f2 la distinzione tra i due \u00e8 molto sfumata.\nTradizionalmente un gatto pu\u00f2 diventare un bakeneko se raggiunge un'et\u00e0 molto avanzata o un peso particolarmente elevato (si parla di esemplari che, una volta uccisi, raggiungevano il metro e mezzo di lunghezza), tuttavia vi sono racconti su gatti trasformatisi dopo essere stati nutriti in una casa per diversi anni o per l'attaccamento al proprio padrone.\nSolitamente un bakeneko ha l'aspetto di un comune gatto ma di dimensioni molto maggiori, ha la capacit\u00e0 di camminare sulle zampe posteriori, di creare spettrali sfere di fuoco e di assumere sembianze umane (spesso mantenendo tratti felini); nel caso si trasformi in una donna viene solitamente chiamato . A volte, pu\u00f2 persino arrivare a divorare una persona per sostituirsi ad essa.\nCome molti y\u014dkai poi, il bakeneko ha la tendenza a rubare l'olio dalle lampade delle case: questa caratteristica potrebbe fondare le sue radici nel fatto che gli \"Andon\" (tradizionali lampade giapponesi di carta) erano spesso alimentati con olio di sarde.\nIl mito.\nIn un famoso racconto il vecchio gatto di un uomo di nome \"Takasu Genbei\" scomparve improvvisamente. Nello stesso periodo la madre dell'uomo cambi\u00f2 completamente carattere, diventando schiva e scontrosa al punto da consumare i suoi pasti sempre da sola rinchiusa nella propria stanza. Quando i familiari, preoccupati, decisero di spiarla, non videro un essere umano ma un mostro dalle sembianze feline che mangiava su una carcassa animale. Ripugnato, Takasu decise allora di uccidere la creatura dalle sembianze di sua madre, che, trascorso un giorno, riprese l'aspetto del vecchio gatto di cui non aveva pi\u00f9 notizie. Successivamente, sotto al tatami della stanza furono ritrovate le ossa sbiancate dell'anziana donna.\nUn altro racconto dell'era Anei parla di un certo \"Hirase\" di Sakai (citt\u00e0 dell'odierna prefettura di Osaka). Di notte, mentre era intento a leggere un libro nella sua stanza, sent\u00ec aprirsi all'improvviso la porta alle sue spalle e, prima che potesse fare qualsiasi cosa, da essa entr\u00f2 un braccio mostruoso che lo afferr\u00f2 per i capelli. Spaventato, Hirase riusc\u00ec a colpire il braccio con la propria katana, facendo fuggire il proprietario. Il mattino dopo, in giardino, Hirase ritrov\u00f2 l'arto che l'aveva attaccato, constatando che aveva l'aspetto di un enorme zampa felina.\nDa altri racconti, invece, emerge il rapporto che i bakeneko hanno con il mondo dei morti ed il forte legame coi propri padroni, conservato anche dopo la trasformazione. Secondo uno di questi, durante un corteo funebre apparve un mostro d'aspetto felino che, scendendo dal cielo, trafug\u00f2 il cadavere per poi sparire con esso. In seguito si scopr\u00ec che era il gatto appartenuto al defunto che si era trasformato in bakeneko. Potrebbe basarsi su questo fatto l'abitudine popolare di non far uscire di casa o, come accade a Tsushima, di rinchiudere in apposite gabbie i gatti il cui padrone sia morto da poco tempo.\nInfluenza culturale.\nNella maggior parte delle opere moderne, siano esse romanzi, film, manga, anime o videogiochi, il ruolo mitologico del bakeneko \u00e8 stato assorbito nella figura della pi\u00f9 popolare kitsune. Tuttavia la \"nekomusume\" gode di una popolarit\u00e0 particolare nella cultura giapponese moderna, dove il costume con attributi felini, detto , \u00e8 una delle forme di cosplay pi\u00f9 popolari, fino ad essere ormai considerato tra gli otaku un'autentica fantasia erotica."}
{"id": "730072", "revid": "453768", "url": "https://it.wikipedia.org/wiki?curid=730072", "title": "Cuscino", "text": "Il cuscino o guanciale \u00e8 un oggetto, rettangolare, circolare o di altre forme, di stoffa ripieno di materiali morbidi che viene posto sul materasso per appoggiarvi la testa durante il sonno. In altre fogge viene anche usato per poggiarlo sulle sedie, sul divano o sul pavimento. Esistono anche cuscini che rivestono soltanto una funzione decorativa e non sono realizzati per sedercisi sopra.\nIl cuscino.\nIl cuscino \u00e8 normalmente ripieno di fibre artificiali, lana, piume (specialmente nelle zone fredde) o materiali sintetici come gommapiuma o lattice di gomma. Anticamente veniva usata la paglia per l'imbottitura dei cuscini, ma oggi non \u00e8 pi\u00f9 usata per il suo scarso comfort. Le piume erano la scelta delle persone facoltose. Al giorno d'oggi il materiale pi\u00f9 usato sono le fibre sintetiche per la loro morbidezza simile alle piume.\nI cuscini sono ricoperti da federe generalmente coordinate con le lenzuola. Le federe, come del resto le lenzuola, vengono sostituite spesso e facilmente lavate in lavabiancheria. Molta attenzione occorre riservare a questo accessorio in quanto il suo contatto diretto con la testa pu\u00f2 dare allergia alle persone che soffrono di questa patologia. Ci\u00f2 in quanto gli acari si annidano facilmente nel tessuto delle federe ed anche nel cuscino stesso. Per questo motivo viene utilizzata ultimamente come imbottitura il lattice che non favorisce l'attecchimento degli acari. Un altro tipo di imbottitura recentemente introdotta nel mercato \u00e8 la gomma con caratteristiche viscoelastiche per la sua capacit\u00e0 di conformarsi all'anatomia e di sostenere il peso della testa senza essere dura.\nIl classico cuscino da letto \u00e8 di forma rettangolare di dimensioni pressoch\u00e9 pari alla larghezza di un materasso ad una piazza. Vi sono anche dei cuscini con la sezione a doppia onda detti \"anatomici\" che al di l\u00e0 della soggettiva maggiore o minore comodit\u00e0 non sono stati oggetti di prove mediche della loro maggiore efficacia nella cura o la prevenzione delle patologie della cosiddetta \"cervicale\".\nTipi di cuscino.\nIl cuscino \u00e8 disegnato per sostenere e dare confort alle persone. Esistono vari tipi di cuscino: per letto (guanciale), per sedia o poltrona, decorativo per divano, da viaggio, da meditazione, il cuscino da divano tipico all'interno di divani familiari e via di seguito.\nStoria del cuscino.\nI cuscini furono usati in passato principalmente dalle persone agiate e sono stati trovati in Egitto nelle tombe dei faraoni. Le forme sofisticate, i tessuti di fine fattura, i ricami e le applicazioni di pietre e metalli preziosi fecero del cuscino un oggetto artistico. Le produzioni pi\u00f9 importanti originarono dalla antica Cina, dove per le famiglie facoltose i guanciali \nerano fatti in ceramica, pi\u00f9 precisamente di materiali preziosi come la porcellana smaltata e dipinta. La superficie del cuscino poi veniva impreziosita di pietre, perle e pitture fatte con rifiniture in oro zecchino. Shi-fan-Sen \u77f3\u95bb\u68ee, un importantissimo maestro orafo ai tempi della dinastia Qin, realizz\u00f2 per l'imperatore Ying Zheng un guanciale tra i pi\u00f9 preziosi mai fatti, ancora oggi \u00e8 possibile ammirarlo nel museo nazionale della Cina. Nell'Europa medievale i cuscini erano appannaggio di famiglie ricche e spesso venivano utilizzati per arricchire i corredi nuziali."}
{"id": "730075", "revid": "124997012", "url": "https://it.wikipedia.org/wiki?curid=730075", "title": "Golden Globe per la migliore canzone originale", "text": "Il Golden Globe per la migliore canzone originale viene assegnato al compositore e paroliere di una canzone di un film dalla HFPA (\"Hollywood Foreign Press Association\"). Tale premio \u00e8 stato assegnato per la prima volta nel 1962.\nVincitori e candidati.\nL'elenco mostra il vincitore di ogni anno, seguito dai compositori e parolieri che hanno ricevuto una candidatura. Per ogni compositore e paroliere viene indicato il film che gli \u00e8 valso la candidatura (titolo italiano e titolo originale tra parentesi."}
{"id": "730079", "revid": "1903739", "url": "https://it.wikipedia.org/wiki?curid=730079", "title": "Gabinetto del Giappone", "text": "Il \u00e8 l'organo che esercita il potere esecutivo in Giappone.\n\u00c8 composto dal primo ministro e da un massimo di altri quattordici membri, chiamati ministri di Stato.\nIl primo ministro \u00e8 designato dalla Dieta nazionale, gli altri ministri sono nominati e rimossi dal primo ministro.\nIl Gabinetto \u00e8 collettivamente responsabile di fronte alla Dieta ha l'obbligo di presentare le dimissioni nel caso in cui la Camera dei rappresentanti approvi una mozione di sfiducia.\nL'assetto attuale del Gabinetto del Giappone \u00e8 stabilito dalla Costituzione del Giappone del 1947.\nAnche la Costituzione Meiji, in vigore tra il 1889 e il 1946, prevedeva un Gabinetto, subordinato per\u00f2 all'Imperatore.\nNomina.\nSecondo la Costituzione, i ministri di Stato sono nominati dopo la scelta del primo ministro. La maggioranza dei componenti del Gabinetto e lo stesso primo ministro devono essere scelti fra i membri della Dieta (ma possono essere membri di entrambe le camere), e tutti i membri devono essere dei civili e non provenire dall'ambiente militare. Secondo la Legge sul Gabinetto del 2001, i ministri di Stato (escluso il primo ministro) devono essere al massimo quattordici, elevabile a diciassette in caso di necessit\u00e0. Nel caso in cui il Gabinetto si dimettesse collettivamente, continua ad esercitare le sue funzioni fino alla nomina del nuovo primo ministro. Durante il mandato ministeriale, non si possono intraprendere azioni legali contro i ministri di Stato senza l'autorizzazione del primo ministro. Il Gabinetto deve rassegnare le dimissioni collettivamente nei seguenti casi:\nPoteri.\nIl Gabinetto esercita due tipi di potere. Alcuni dei suoi poteri, che nella pratica sono esercitati con istruzioni stringenti del Gabinetto, sono esercitati formalmente dall'Imperatore con \"la raccomandazione e l'approvazione\" del Gabinetto. Gli altri poteri sono esercitati dal Gabinetto esplicitamente. Contrariamente alla pratica di molte monarchie costituzionali, l'Imperatore del Giappone non \u00e8 il capo formale dell'esecutivo dello Stato. La Costituzione investe esplicitamente il Gabinetto dell'autorit\u00e0 esecutiva.\nComposizione attuale.\nIl 101\u00ba Gabinetto \u00e8 stato formato il 10 novembre 2021 da Fumio Kishida, eletto primo ministro."}
{"id": "730084", "revid": "838137", "url": "https://it.wikipedia.org/wiki?curid=730084", "title": "Tassa di effetto equivalente", "text": "La tassa di effetto equivalente a un dazio doganale \u00e8 un onere pecuniario direttamente o indirettamente collegato all'importazione o all'esportazione di un prodotto, anche se imposto in un momento diverso. In altri termini, si tratta di un onere pecuniario che, pur non essendo un dazio doganale, comporta gli stessi effetti restrittivi sugli scambi, in quanto imposto in ragione della circostanza che il prodotto ha varcato il confine di uno Stato membro dell'Unione europea e tale da elevarne il costo.\nIn base all'articolo 30 del Trattato sul funzionamento dell'Unione europea l'applicazione di tali oneri, come quella dei dazi doganali all'importazione o all'esportazione, \u00e8 vietata tra gli Stati membri.\nVoci correlate.\nMisura di effetto equivalente"}
{"id": "730085", "revid": "9", "url": "https://it.wikipedia.org/wiki?curid=730085", "title": "C-15", "text": ""}
{"id": "730086", "revid": "74801", "url": "https://it.wikipedia.org/wiki?curid=730086", "title": "Contea di Schenectady", "text": "Schenectady \u00e8 una contea dell'est dello Stato di New York negli Stati Uniti.\nGeografia fisica.\nLa contea confina a nord ed a est con le contee di Saratoga, a sud con la contea di Albany, a sud-ovest con la contea di Schoharie ed a ovest con la contea di Montgomery.\nIl territorio \u00e8 prevalentemente pianeggiante e corrisponde alla valle del fiume Mohawh che a sud-est segna il confine con la contea di Saratoga.\nIl capoluogo di contea \u00e8 la citt\u00e0 di Schenectady situata sul fiume Mohawk.\nStoria.\nIl territorio della contea ha fatto parte della contea di Albany fin da quando questa fu istituita nel 1683. Ne \u00e8 stato separato nel 1809 per divenire l'attuale contea. Il nome Schenectady deriva da una parola degli indiani Mohawk che significa \"dall'altro lato delle pinete\".\nNel 1795 venne fondato a Schenectady l'Union College."}
{"id": "730088", "revid": "9", "url": "https://it.wikipedia.org/wiki?curid=730088", "title": "C-1", "text": ""}
{"id": "730090", "revid": "9", "url": "https://it.wikipedia.org/wiki?curid=730090", "title": "C-2", "text": ""}
{"id": "730093", "revid": "9", "url": "https://it.wikipedia.org/wiki?curid=730093", "title": "C-3", "text": ""}
{"id": "730094", "revid": "9", "url": "https://it.wikipedia.org/wiki?curid=730094", "title": "C-4", "text": ""}
{"id": "730095", "revid": "9", "url": "https://it.wikipedia.org/wiki?curid=730095", "title": "C-6", "text": ""}
{"id": "730096", "revid": "599013", "url": "https://it.wikipedia.org/wiki?curid=730096", "title": "Sbarramento Prato Drava", "text": "Lo sbarramento di Prato alla Drava (in tedesco Sperre Winnebach) \u00e8 uno degli sbarramenti del XV settore di copertura Pusteria, che si erge nelle vicinanze di Prato alla Drava, in alta val Pusteria. Questo sbarramento \u00e8 uno dei diversi sbarramenti che vanno a comporre il vallo alpino in Alto Adige.\nStoria.\nQuesto sbarramento risultava pi\u00f9 avanzato rispetto al I sistema difensivo e quindi inizialmente gli fu affidata una funzione ritardatrice; tale sbarramento era progettato con un caposaldo e 5 centri semipermanenti che seguivano i dettami della circolare 450, con un armamento previsto di 9 mitragliatrici; nello specifico:\nNel 1937 si ipotizz\u00f2 la costruzione, in posizione pi\u00f9 arretrata e a nord del torrente della Drava, di altre 3 opere d'artiglieria da affidare alla Guardia alla Frontiera, una batteria con cannoni da 75/27 e una da 100/17 tra Prato alla Drava e la localit\u00e0 Giovo (ted. \"Jaufen\"); era inoltre prevista un'ulteriore batteria da 149/35 in localit\u00e0 Giovo di Sopra (ted. \"Oberjaufen\"). Qui era anche previsto un fossato anticarro per la protezione del fondovalle dalle forze corazzate nemiche. Tale difesa passiva seguiva gli andamenti del rio Cantscider e di un suo pi\u00f9 piccolo affluente, il rio Raida, fino ad incontrare la Drava. A sud invece il fossato proseguiva per altri 250 metri, e terminava con una specifica opera difensiva. In totale il fossato previsto era lungo 1800 metri, mentre per sbarrare la strada statale e la ferrovia erano previsti 7 ordini di putrelle tipo Np20. Questo fossato presenta tuttora una particolare forma a \"Y\", e venne completato gi\u00e0 nel 1938. Come detto, sui 3 estremi del fossato a Y, vennero edificate delle opere difensive, armate con 1 mitragliatrice ma quindi anche con 1 cannone anticarro ciascuna, che puntavano direttamente lungo la linea del fossato. sempre nel 1938, la batteria da 149/35 venne trasformata per alloggiare 4 cannoni da 75/27; le altre 2 batterie vennero eliminate dal progetto.\nIl tutto comprendeva anche alcune postazioni campali lungo la cresta di confine:\nNell'anno 1939 si decise di migliorare lo sviluppo e l'armamento dello sbarramento. Fu progettata un'ulteriore opera con il compito di difendere il fossato anticarro presso la linea ferroviaria, fu aumentata la protezione con ulteriori armi controcarro, e altre due opere (3bis\u00a0\u2013 3Abis) mai realizzate. La nuova disposizione prevedeva quindi 9 opere difensive con un armamento totale di 13 mitragliatrici e 4 cannoni anticarro.\nQuando i lavori della costruzione degli sbarramenti furono sospesi, solamente 4 opere erano complete nell'allestimento interno (opere 1, 2, 3, 8) e altre 3 complete e consegnate alla Guardia alla Frontiera (opere 4, 5, 6). Furono inoltre completate 13 casermette difensive.\nTutte le opere dello sbarramento difensivo, assieme alle casermette difensive, sono state reimpiegate nel dopoguerra.\nDopo la riattivazione in ambito NATO, allo sbarramento composto di 9 opere, \u00e8 stato dato il nome in codice \"Plutone\". Lo sbarramento aveva assegnati: 13 ufficiali, 19 sottufficiali e 171 soldati di truppa, per un totale di 203 uomini. \nOltre alle opere riattivate, furono usate due casermette degli Alpini d'Arresto, una in posizione pi\u00f9 arretrata rispetto l'opera 4, e l'altra all'interno della valletta da cui scende il rio San Silvestro.\nFossato anticarro.\nIn mezzo al paese passava il fossato anticarro, che sfruttava il corso dei rio Cantscider e di un suo piccolo affluente che scende da Raida (\"ted. Reiden\"). Questi due rami formavano la parte superiore della \"Y\"; la gamba del fossato invece era formato da un muretto che proseguiva dall'altra parte della strada statale per altri 250 metri. Il fossato, in totale lungo 1800 metri, era interrotto dal passaggio della ferrovia e della strada statale, dove ai tempi erano previsti 7 ordini di putrelle tipo Np20. La sua costruzione fu terminata nel 1938; dopodich\u00e9 iniziarono a essere costruite le opere alle sue estremit\u00e0.\nIl muretto era alto 1,5 metri pi\u00f9 50\u00a0cm di base e spesso 1,30\u00a0m alla base e 80\u00a0cm in punta.\nDescrizione delle opere dello sbarramento.\nCasermette di confine sul Monte Elmo.\nSulla cima del monte Elmo (2.434\u00a0m s.l.m.) si trovano tre casermette di difesa, due delle quali ospitano camerate per i militari che presidiavano dall'alto questo valico alpino.\nLa terza casermetta \u00e8 invece di dimensioni minori rispetto alle altre due.\nAl di sopra delle casermette, proprio sulla sommit\u00e0 del monte, si trova l\"'Helmhaus\", un antico rifugio che \u00e8 stato riutilizzato dalla Guardia alla Frontiera."}
{"id": "730097", "revid": "9", "url": "https://it.wikipedia.org/wiki?curid=730097", "title": "C-7", "text": ""}
{"id": "730098", "revid": "9", "url": "https://it.wikipedia.org/wiki?curid=730098", "title": "C-9", "text": ""}
{"id": "730100", "revid": "110157", "url": "https://it.wikipedia.org/wiki?curid=730100", "title": "Misura di effetto equivalente", "text": "Per misura di effetto equivalente si intende ogni normativa commerciale degli Stati membri dell'Unione europea che possa ostacolare direttamente o indirettamente, in atto o in potenza, gli scambi intracomunitari, determinando un effetto pratico sul commercio in ambito UE comparabile a una restrizione quantitativa all'importazione di merci.\nLa \"ratio\" della disposizione \u00e8 quella di garantire la libert\u00e0 di circolazione delle merci, funzionale alla realizzazione di un compiuto mercato comune europeo.\nLa Corte di Giustizia delle Comunit\u00e0 Europee si \u00e8 pronunciata in materia con la nota sentenza Dassonville.\nLegislazione.\nTale concetto trovava la sua definizione normativa e la sua disciplina giuridica primaria agli artt. 28-29 del Trattato CE, a seguito della riforma apportata dal trattato di Lisbona la norma \u00e8 stata inserita nel Trattato sul funzionamento dell'Unione europea agli articoli 34 e 35."}
{"id": "730102", "revid": "36426", "url": "https://it.wikipedia.org/wiki?curid=730102", "title": "Paolina Borghese", "text": ""}
{"id": "730104", "revid": "119720159", "url": "https://it.wikipedia.org/wiki?curid=730104", "title": "Erichto", "text": "Erichto o Erichtho o Eritone o Eritto \u00e8 un personaggio della \"Pharsalia\" di Lucano.\nElla era una famosa maga della Tessaglia che abitava in un sepolcreto, specializzata nella necromanzia. A lei si rivolgevano coloro che volevano sapere il futuro, perch\u00e9 essa, in cambio di enormi somme di denaro o di particolari sacrifici, poteva far rivivere i morti, i quali conoscevano il futuro.\nPredisse per esempio a Sesto Pompeo l'esito della battaglia di Farsalo, facendo rivivere un soldato appena caduto. La pratica \u00e8 descritta da Lucano con dettagli macabri e cruenti, come il corpo gelido e sbrindellato del soldato morto nel quale l'anima non vuole rientrare, o come le minacce di Erichtho al soldato o ad altre creature mostruose come Medusa.\nDante la cita nel Canto IX dell'Inferno quale responsabile della prima discesa di Virgilio nell'Inferno (quella con Dante sarebbe stata quindi la seconda). Si tratta di un'invenzione del poeta italiano, che usa questo stratagemma per dare alla sua guida quella conoscenza necessaria per accompagnarlo nel difficile viaggio tra i dannati.\nJohann Wolfgang von Goethe la cit\u00f2 nella sua opera \"Faust\"."}
{"id": "730106", "revid": "36426", "url": "https://it.wikipedia.org/wiki?curid=730106", "title": "Eritone", "text": ""}
{"id": "730108", "revid": "1982", "url": "https://it.wikipedia.org/wiki?curid=730108", "title": "Granducato di Lussemburgo", "text": ""}
{"id": "730109", "revid": "697352", "url": "https://it.wikipedia.org/wiki?curid=730109", "title": "C10", "text": "Il termine C10 o C-10 pu\u00f2 riferirsi a:"}
{"id": "730110", "revid": "9", "url": "https://it.wikipedia.org/wiki?curid=730110", "title": "C-10", "text": ""}
{"id": "730113", "revid": "765341", "url": "https://it.wikipedia.org/wiki?curid=730113", "title": "C11", "text": "Il termine C11 o C-11 pu\u00f2 indicare:"}
{"id": "730114", "revid": "9", "url": "https://it.wikipedia.org/wiki?curid=730114", "title": "C-11", "text": ""}
{"id": "730117", "revid": "1652635", "url": "https://it.wikipedia.org/wiki?curid=730117", "title": "C12", "text": "Il termine C12 o C-12 pu\u00f2 indicare:"}
{"id": "730118", "revid": "9", "url": "https://it.wikipedia.org/wiki?curid=730118", "title": "C-16", "text": ""}
{"id": "730123", "revid": "278830", "url": "https://it.wikipedia.org/wiki?curid=730123", "title": "Biagio Cavanna", "text": "Carriera.\nSi dedic\u00f2 fin da giovane allo sport, prima al pugilato e poi al ciclismo, gareggiando fino a tarda et\u00e0. Fu proprio durante una Sei Giorni a Dortmund nel 1936, a sentire i primi sintomi della cecit\u00e0 incalzante. Diventato cieco, riusc\u00ec a entrare nella storia del ciclismo come massaggiatore e preparatore di grandi campioni.\nAllest\u00ec con l'ingegnere Piero Mazzoleni, fondatore della Societ\u00e0 Italiana Ossidi di Ferro (S.I.O.F.) di Pozzolo Formigaro, la squadra ciclistica G.S. Colori S.I.O.F...\nFu soprannominato il \"mago di Novi\" o l'\"orbo veggente\" per la sua capacit\u00e0 di interpretare il corpo di un atleta sentendolo solo con le mani.\nInoltre era amico del criminale e anarchico Sante Pollastri, amico comune anche di Costante Girardengo.\nLa morte del \"Campionissimo\" Fausto Coppi lo prostr\u00f2 e lo spinse ad abbandonare l'attivit\u00e0. Mor\u00ec la mattina del 21 dicembre 1961 all'ospedale S. Giacomo di Novi Ligure dove era stato ricoverato per un blocco renale e per un'infiammazione all'apparato respiratorio.\nNella cultura popolare.\nNella miniserie televisiva del 1995 \"Il grande Fausto\" diretta da Alberto Sironi, Biagio Cavanna \u00e8 stata interpretato da Bruno Ganz, mentre nella miniserie del 2010 \"La leggenda del bandito e del campione\" diretta da Lodovico Gasparini \u00e8 impersonato da Paolo Pierobon."}
{"id": "730126", "revid": "228587", "url": "https://it.wikipedia.org/wiki?curid=730126", "title": "C17", "text": ""}
{"id": "730127", "revid": "1318658", "url": "https://it.wikipedia.org/wiki?curid=730127", "title": "Obizzo II d'Este", "text": "Fu proclamato signore a vita di Ferrara nel 1264, signore di Modena nel 1288 e di Reggio Emilia nel 1289. Con la sua acclamazione si concluse il periodo comunale a Ferrara e inizi\u00f2 la Signoria.\nBiografia.\nObizzo, figlio naturale di Rinaldo I d'Este, per volere di Azzo VII d'Este, fu legittimato da Papa Innocenzo IV. \nNel 1264, alla morte di Azzo VII, Obizzo, ormai sconfitti nella lotta per il potere i Salinguerra, afferm\u00f2 la sua supremazia sulla signoria ferrarese \nSignore di Ferrara e Modena.\nIn principio le famiglie ostili agli Este contestarono le origini illegittime di Obizzo e a Ferrara tentarono di opporsi alla sua ascesa al potere, ma grazie all'appoggio di molte citt\u00e0 guelfe, tra cui Modena e Reggio, e soprattutto grazie al potente arcivescovo di Ravenna, Filippo Fontana, durante un'assemblea pubblica in piazza, venne proclamato Signore perpetuo di Ferrara.\nA Modena, dopo l'insediamento ufficiale, avvenuto nel 1289, Obizzo II fece costruire il castello, prima residenza ducale degli estensi, ampliato e riadattato quasi quattro secoli pi\u00f9 tardi, nel 1643, dal Duca Francesco I. \nObizzo II una volta insediatosi al potere permise ai guelfi esiliati di rientrare in citt\u00e0, mantenendo in esilio solo i discendenti della famiglia Grasolfi, che erano a capo della parte ghibellina.\nObizzo II si rivel\u00f2 abile nel mantenere il potere e nell'ingraziarsi il popolo, conquistando, dopo Ferrara e Modena, anche la citt\u00e0 di Reggio. \nNel 1290, ormai a capo di un vasto territorio, Obizzo II fu in grado di organizzare una compagine di cavalieri da inviare alla crociata in Terrasanta che papa Niccol\u00f2 IV stava tentando di preparare.\nMorte.\nAlla sua morte, avvenuta probabilmente per mano del figlio Azzo VIII d'Este nel 1293, si ebbero conflitti per la successione non avendo Obizzo indicato il suo erede.\nLe autorit\u00e0 cittadine nominarono Azzo VIII per diritto di primogenitura, ma egli sub\u00ec una violenta contestazione dai fratelli, che affermarono che secondo la legge longobarda a cui si attenevano gli Estensi i possedimenti dovevano essere divisi in modo equo fra i tre figli, e cio\u00e8 Ferrara ad Azzo VIII, Modena ad Aldobrandino e Reggio a Francesco.\nObizzo nella Divina Commedia.\nI cronisti dell'epoca non sono affatto concordi sulla sua morte e si trovano tracce della vicenda anche nell'Inferno di Dante Alighieri.\nIl poeta fiorentino colloca Obizzo tra i tiranni nel 1\u00ba girone dei violenti, sommerso fino agli occhi nel sangue bollente del Flegetonte.\nDante, per bocca del centauro Nesso, fa dire \"per vero\", cio\u00e8 in verit\u00e0, che egli fu ucciso dal figliastro. Questa affermazione, che sa di rivelazione da parte di chi sa come si siano svolti i fatti, parla di un \"figliastro\", che si pu\u00f2 intendere sia come \"figlio degenere\", sia come figlio illegittimo, accusando ulteriormente Azzo che nel frattempo era succeduto al padre.\nL'affermazione del poeta \u00e8 particolarmente coraggiosa se si pensa che Azzo fino al 1308 era in vita e che se davvero colpevole e/o illegittimo a regnare egli avr\u00e0 fatto tutto il possibile per mascherare le carte.\nObizzo \u00e8 forse citato indirettamente anche nel Canto XVIII, quando Venedico Caccianemico racconta come facesse prostituire sua sorella Ghisolabella presso il marchese di Ferrara, sperando di avere un appoggio politico. Questo passo potrebbe anche riferirsi ad Azzo.\nDiscendenza.\nSpos\u00f2 in prime nozze Jacopina Fieschi dalla quale ebbe tre figli:\nSpos\u00f2 in seconde nozze Costanza Scaligera dalla quale ebbe due figli:\nObizzo ebbe anche tre figli naturali: Matteo, Francesco e Rinaldo."}
{"id": "730128", "revid": "9", "url": "https://it.wikipedia.org/wiki?curid=730128", "title": "C-17", "text": ""}
{"id": "730135", "revid": "261173", "url": "https://it.wikipedia.org/wiki?curid=730135", "title": "Battaglia di Palermo (251 a.C.)", "text": "La seconda battaglia di Palermo, combattuta nel quadro della prima guerra punica, si svolse nel 251 a.C. e vide le forze della Repubblica romana, che avevano conquistato la citt\u00e0 tre anni prima, resistere a un pesante attacco dei Cartaginesi. Fu denominata da Polibio battaglia di Monte Ercte.\nSituazione.\nDopo la sconfitta nella battaglia di Tunisi del 255 a.C., i Romani cercarono di riportare in patria la flotta e i superstiti. La flotta fece naufragio per una tempesta e le perdite umane e materiali furono ingentissime. L'anno successivo le legioni di Roma strapparono Palermo ai Cartaginesi mentre Asdrubale, il generale punico inviato in Sicilia, si accontentava di tenere in allenamento il suo esercito nei pressi di Capo Lilibeo che era ancora in mano cartaginese. L'estate successiva Gneo Servilio Cepione e Gaio Sempronio Bleso, i consoli romani si recarono sulle coste africane per effettuare degli sbarchi ma giunti all'isola di Meninge, conosciuta anche come \"isola dei Lotofagi\", vicino alla Piccola Sirte finirono arenati e a stento riuscirono a liberare le navi e a tornare verso la Sicilia. Ancora una volta i romani\nA questo punto Roma decise di non insistere sul mare e, mantenuta solo una sessantina di navi da carico per i rifornimenti delle truppe, mandarono in Sicilia i nuovi consoli Gaio Aurelio Cotta e Publio Servilio Gemino con rinforzi per le legioni.\nCartagine si trov\u00f2, quindi, in condizioni molto migliorate; sul mare regnava incontrastata e, dopo la vittoria a Tunisi ottenuta per mezzo degli elefanti, riteneva di sapere come contrastare efficacemente le legioni di Roma.\nLa pur contestata ricostruzione polibiana riferisce di un possente esercito supportato da oltre duecento navi e centoquaranta elefanti da guerra.\nPer tutto l'anno successivo le legioni romane rifiutarono lo scontro diretto con Asdrubale mantenendosi su terreni non pianeggianti, inadatti all'uso degli elefanti, e assediando Termini Imerese e Lipari. Roma fece costruire cinquanta navi per riportare in mare una guerra che sul fronte terrestre si era fermata. Su queste basi strategiche, met\u00e0 dell'esercito fu riportato a Roma con il console Gaio Furio Pacilo e met\u00e0 rimase a Palermo, agli ordini dell'altro console Lucio Cecilio Metello, per proteggere i raccolti che erano in corso. Asdrubale, vista la riduzione delle forze nemiche pens\u00f2 che fosse giunto il momento opportuno, ruppe gli indugi e guid\u00f2 il suo esercito da Lilibeo fino ai confini del territorio di Palermo.\nLa battaglia.\nIl console romano, in parte per rassicurare i suoi uomini terrorizzati dagli elefanti, in parte per calcolo tattico, ritenne pi\u00f9 produttivo rimanere al riparo delle mura della citt\u00e0 ed evitare lo scontro diretto con i possenti animali da combattimento che facevano parte dell'esercito cartaginese.\nAsdrubale, vedendo questa remissivit\u00e0 del nemico, convinto che Cecilio Metello non osasse uscire dalle mura, lanci\u00f2 il suo esercito verso la citt\u00e0 e impegn\u00f2 i suoi uomini nella pi\u00f9 ovvia delle operazioni. I Cartaginesi iniziarono la distruzione di raccolti e attrezzature per spingere l'esercito nemico arroccato ad uscire e difendere il territorio nel pi\u00f9 classico degli scontri diretti: la battaglia campale.\nCecilio Metello non era di quest'avviso. Mantenne le sue truppe all'interno delle mura fino a quando il suo avversario port\u00f2 gli uomini e gli elefanti ad oltrepassare il fiume che passava vicino alla citt\u00e0. Allora il console romano fece uscire la fanteria leggera che prese a stuzzicare le truppe cartaginesi tanto da portarle allo schieramento in ordine di battaglia. Ma Metello non schier\u00f2 le sue truppe;\nNel caso fossero ricacciati, gli arcieri dovevano rifugiarsi nel fossato e da l\u00ec continuare a far piovere frecce sugli elefanti; un certo numero di operai presi al mercato doveva portare rifornimenti di frecce ai combattenti. Il console stesso guidava i manipoli di fanti che venivano continuamente mandati di rinforzo alle truppe esterne alla porta della citt\u00e0 che veniva assalita dall'ala sinistra cartaginese.\nLanciato all'attacco, l'esercito cartaginese sfond\u00f2 facilmente la linea degli arcieri e dei fanti leggeri mettendoli in fuga e riducendoli dentro al fossato. Assieme alle truppe di fanteria sui Romani piombarono gli elefanti da guerra. Quella che doveva essere l'arma di supporto e sfondamento punica divenne lo strumento della sconfitta. Gli arcieri ricoprivano di frecce gli animali e i fanti, riparati dal fossato, con le lunghe lance riuscivano a ferirli nella parte inferiore; gli elefanti dei cartaginesi,\nMetello attendeva solo questo. I ranghi punici erano sconvolti, gli uomini schiacciati e messi in fuga dai loro stessi elefanti. Gli elefanti non costituivano pi\u00f9 un problema per i Romani, anzi lo erano diventati per i Cartaginesi. Cecilio Metello ordin\u00f2 alle truppe di uscire dalla citt\u00e0, si lanci\u00f2 sul fianco dello scompaginato esercito punico con truppe fresche e ben ordinate. La sconfitta dei punici fu pesante. Dieci elefanti furono catturati con gli \"indiani\", come venivano chiamati i loro conducenti. Gli altri elefanti, che si erano liberati dagli \"indiani\", furono in seguito circondati e catturati anch'essi.\nDopo la battaglia.\nPolibio non precisa quanti uomini persero la vita fra le file puniche. Molti furono uccisi, il resto fu messo in fuga. Eutropio e Orosio parlano di 20.000 caduti per Cartagine.\nCon questa battaglia Roma riprese fiducia nelle operazioni terrestri avendo visto che gli elefanti non erano poi imbattibili. Su queste basi venne ricostruita una flotta, di circa duecento navi per riportare la guerra in Africa e le legioni vennero potenziate per cercare di chiudere, dopo quattordici anni di operazioni, la prima guerra punica.\nCartagine, per contro, aveva visto ridursi il controllo del territorio siciliano alle poche miglia quadrate attorno a Trapani, a Lilibeo e in generale alla punta occidentale dell'isola. E stava per essere attaccata su quelle posizioni; l\u00ec Roma doveva e voleva porre le basi per portare la guerra alle mura di Cartagine stessa.\nBibliografia.\nPolibio, \"Storie\", Bur, Milano, 2001, trad.: M. Mari. ISBN 88-17-12703-5."}
{"id": "730136", "revid": "1305772", "url": "https://it.wikipedia.org/wiki?curid=730136", "title": "C19", "text": "Il termine C19 o C-19 pu\u00f2 riferirsi a:"}
{"id": "730137", "revid": "9", "url": "https://it.wikipedia.org/wiki?curid=730137", "title": "C-19", "text": ""}
{"id": "730146", "revid": "1543377", "url": "https://it.wikipedia.org/wiki?curid=730146", "title": "Desiderio Quercetani", "text": "Allievo di Renato Scrollavezza al Conservatorio di Musica \"Arrigo Boito\" dal 1980 al 1985, dove ha conseguito il diploma di liutaio, nel 1987 ha avviato il suo laboratorio nel Borgo delle Colonne, a Parma. Nel 2002 ha aperto una scuola per la creazione di strumenti a corda, la \"Bottega di Parma\".\nSpesso i suoi disegni prendono spunto da quelli dei maestri della classicit\u00e0 cremonese, come Antonio Stradivari.\nLa maggior parte degli strumenti utilizzati dal gruppo musicale barocco Europa Galante sono di sua produzione."}
{"id": "730148", "revid": "36426", "url": "https://it.wikipedia.org/wiki?curid=730148", "title": "Sbarramento Versciaco", "text": "Lo sbarramento di Versciaco (in tedesco Sperre Vierschach) \u00e8 uno degli sbarramenti del XV settore di copertura Pusteria, che si erge nelle vicinanze di Versciaco, in alta Val Pusteria.\nQuesto sbarramento \u00e8 uno dei diversi sbarramenti che vanno a comporre il vallo alpino in Alto Adige.\nStoria.\nLa costruzione nel 1932 dello sbarramento di Versciaco fu una delle prime ad essere iniziata nell'Alto Adige. Sul I sistema difensivo della \"direttrice Pusteria\", verso la fine del 1938, erano state completate negli allestimenti interni e nella loro ventilazione di tipo Cerpelli 3 centri difensivi che seguivano i dettami della circolare 200:\nA nord dello sbarramento di Versciaco, il I sistema difensivo, partiva dalla cresta di confine (fascia periferica) dal corno Fana (ted. \"Gruber Lenke\") al cornetto di Confine (ted. \"Markinkele\"). Qui erano gi\u00e0 state edificate postazioni campali e 7 casermette difensive: la prima linea scendeva poi lungo la dorsale del monte Chiesa (ted. \"Strickberg\") sulla Costa di Versciaco e quindi sul caposaldo sul fondo valle e proseguiva a sud-est verso cima Lepri (ted. \"Hasenkopf\"), quindi sul monte Elmo (ted. \"Helm\").\nAd inizio 1939 si ipotizz\u00f2 il completamento della sistemazione difensiva periferica che andava da Costa Cava (ted. \"Versell\") a La Mutta (ted. \"Demutspitze\"): in totale si prevedeva la costruzione di 55 opere permanenti che rispettassero i nuovi dettami della circolare 7000. Di queste opere, solamente 5 erano per\u00f2 resistenti ai medio calibri, nello specifico, quelle poste nel fondovalle; era prevista anche la costruzione di 71 postazioni campali. In totale questa nuova sistemazione prevedeva un armamento di: 231 mitragliatrici, 8 mortai da 45\u00a0mm, 10 mortai da 81\u00a0mm e 4 cannoni anticarro da 47/32. Questa nuova sistemazione era stata appositamente studiata per proteggere meglio il fianco meridionale dello sbarramento, in quanto risultava debole se minacciato dalle localit\u00e0 austriache di Villgraten e Deferegger.\nDurante l'estate 1939, un nuovo studio idea venne presentato presso il IV Corpo d'Armata, questo pareva essere meno complesso e pi\u00f9 efficiente dei progetti precedenti. In particolare esso prevedeva si un miglioramento dello sbarramento di Versciaco, ma anche la costruzione di un caposaldo in localit\u00e0 Costapiana. Ma dato che la zona in questione era troppo piena di fitta vegetazione, si decise per una difesa affidata ad una fanteria mobile, mentre la costruzione del caposaldo fu spostata in localit\u00e0 Giovo (ted. \"Jaufen\").\nIn totale si prevedeva la costruzione di:\nVerso la fine dell'anno i lavori di costruzione risultavano ancora da finire; ma nel 1940 un nuovo progetto venne ipotizzato, seguendo la nuova circolare 15000. Questo disegnava una nuova sistemazione difensiva, per il tratto Pausa Alta \u2013 monte Chiesa\u00a0\u2013 Versciaco, di 79 opere difensive, contando anche le 4 caverne per il ricovero delle truppe. Oltre ai 3 centri difensivi edificati nel 1938 e alle due postazioni di tipo 7000 (opera 11 e opera 49), solamente altre 3 opere furono ultimate nella vallata.\nPer quanto riguarda lo sbarramento di Costapiana\u00a0\u2013 San Silvestro, una sola opera su 3 previste fu realizzata.\nSotto allo sbarramento di Versciaco, era previsto uno sbarramenro nella Val di Sesto, con il compito di impedire l'avanzata del nemico gi\u00f9 per il Comelico. Questo era composto da 22 opere difensive che seguivano anch'esse la circolare 15000, nello specifico 6 costruite in calcestruzzo, 2 in caverna e 15 miste (caverna e calcestruzzo). Ma nel 1941 la costruzione di questo sbarramento fu sospeso.\nDopo la riattivazione in ambito NATO, allo sbarramento composto di 6 opere, \u00e8 stato dato il nome in codice \"Vulcano\". Lo sbarramento aveva assegnati: 10 ufficiali, 16 sottufficiali e 154 soldati di truppa, per un totale di 180 uomini.\nOltre allo sbarramento \"Vulcano\", dello sbarramento di Versciaco faceva parte anche lo sbarramento \"Icaro\" (sbarramento Dobbiaco), che comprendeva le opere dalla 1 alla 12 (compresa l'1 bis).\nIl fossato anticarro.\nIl fossato anticarro era costruito in modo da partire dall'opera 20-21, raggiungendo l'opera 18; sbarrava la valle per una lunghezza di 380 metri, sulla rotabile e la linea ferroviaria erano previsti 4 ordini di putrelle tipo Np20 ed inoltre lo sbarramento del fiume Drava con funi d'acciaio.\nDescrizione delle opere dello sbarramento.\nCaposaldo Giovo.\nIl caposaldo Giove si compone oltre che dell'opera 11, anche di altre pi\u00f9 piccole postazione per artiglieria. Due operette gemelle si trovano ad una quota inferiore, prima del primo tornante che porta alla localit\u00e0 Giovo (1350\u00a0m circa). Almeno altre 5 operette, di diverse dimensioni, si trovano invece giusto dietro al ristorante Jaufen, dove si trova anche l'opera 11."}
{"id": "730149", "revid": "1603714", "url": "https://it.wikipedia.org/wiki?curid=730149", "title": "Ponte della Libert\u00e0", "text": "Il ponte della Libert\u00e0 \u00e8 un ponte ferroviario e stradale di circa quattro chilometri (3\u00a0850\u00a0m circa) che collega il centro storico di Venezia con la terraferma.\nCostituisce l'unica via d'accesso per il traffico veicolare a piazzale Roma e all'isola del Tronchetto.\nStoria.\nIl \"Ponte della Libert\u00e0\" che congiunge Venezia alla terraferma \u00e8 costituito da due ponti affiancati realizzati in epoche differenti: il ponte ferroviario detto \"gran ponte della laguna veneta\", inaugurato l'11 gennaio 1846 quale parte della Ferrovia Ferdinandea Milano-Venezia (poi raddoppiato in larghezza intorno al 1970 per portare i binari da 2 a 4), e quello stradale chiamato \"Ponte Littorio\", inaugurato il 25 aprile 1933.\nIl nome attuale viene dato a tali opere nel 1946, a seguito degli esiti della seconda guerra mondiale, nell'ambito della rimozione dei richiami al fascismo; la scelta di tale nome pu\u00f2 poi ricondursi alla nuova festa nazionale istituita il 22 aprile dello stesso anno dall'allora luogotenente Umberto II di Savoia, che ha fissato nel 25 aprile \u2014 data gi\u00e0 storicamente festiva per Venezia e di fondazione/inaugurazione per il ponte \u2014 la celebrazione dell'anniversario della liberazione d'Italia dall'occupazione nazista.\nIl ponte ferroviario.\nL'idea di unire Venezia alla terraferma fu esposta nel 1823 da Luigi Casarini, mentre risalgono al 1830 i primi progetti moderni per la realizzazione di un ponte di collegamento tra il centro storico di Venezia e la terraferma, anche se i primi studi del progetto dell'attuale ponte ferroviario furono compiuti nel dicembre 1836 dall'ingegnere Tommaso Meduna, con qualche modifica apportata dagli ingegneri Giovanni Milani e Luigi Duodo. I lavori vennero affidati all'imprenditore Antonio Busetto-Petich il 7 aprile 1841, previo versamento di una fidejussione di trecentomila lire austriache a garanzia della corretta esecuzione del contratto, da concludere entro quattro anni e mezzo. La realizzazione dell'opera prevedeva anche la posa di un nuovo acquedotto che portava l'acqua del fiume Sile fino al centro di Venezia, per risolvere definitivamente i problemi di approvvigionamento idrico della citt\u00e0.\nIl 25 aprile 1841 si tenne dal lato della terraferma la cerimonia della prima pietra, che venne benedetta dal patriarca di Venezia e posata, insieme a due monete d'oro, dal vicer\u00e9 del Regno Lombardo-Veneto arciduca Ranieri Giuseppe d'Asburgo-Lorena. Peraltro, a seguito di variazioni del progetto, il punto di inizio del ponte risult\u00f2 spostato di circa 30 metri dalla posa della prima pietra.\nI lavori di costruzione del ponte, che comportarono la fissazione di 75.000 pali di pilotaggio e 222 arcate in muratura, iniziarono ufficialmente il 10 maggio 1841 e vennero conclusi il 27 ottobre 1845 e in seguito si procedette all'attrezzaggio ferroviario di due binari.\nIl 4 gennaio 1846 venne effettuato il primo viaggio ferroviario di prova, mentre l'inaugurazione ufficiale del \"gran ponte della laguna veneta\" avvenne il giorno 11 gennaio 1846. Il 14 gennaio part\u00ec il primo treno dalla stazione di Santa Lucia a Venezia.\nNel giugno 1849, in occasione dell'assedio austriaco a Venezia, il ponte della laguna fu luogo di duri scontri presso la batteria di Sant'Antonio. In memoria dei caduti venne realizzato un monumento con due cannoni dell'epoca, tutt'ora presenti.\nAlle 23:50 (circa) dell'8 ottobre 1920 il treno diretto 184, partito da Venezia per Milano, si ferm\u00f2 accidentalmente sul ponte poco prima dell'arrivo in Mestre, in modo non immediatamente rilevabile dai sistemi di quei tempi, e venne tamponato dal treno direttissimo 619 Trieste-Venezia-Roma, partito a seguito da Venezia per Roma dieci minuti dopo il diretto 184; nell'incidente ferroviario del ponte sulla Laguna di Venezia morirono 25 persone e oltre 30 furono i feriti.\nNegli anni 1970 i binari del ponte ferroviario vennero raddoppiati, da due agli attuali quattro.\nIl ponte stradale.\nIl ponte stradale sulla laguna Veneta oggi chiamato \"ponte della Libert\u00e0\" parte dal progetto del 1931 dell'ingegnere Eugenio Miozzi, che lo disegn\u00f2 affiancato al preesistente ponte ferroviario; tale progetto riprese quello dell'ingegner Vittorio Umberto Fantucci, con ovvie e opportune modifiche e rimaneggiamenti. \nLa costruzione, larga 22 metri, fu realizzata in cemento armato e pietra, dalla Ferrobeton con grande rapidit\u00e0, in soli 18 mesi.\nVenne inaugurato nell'anno 1933 con il nome di \"ponte Littorio\" dal principe Umberto di Savoia insieme alla consorte Maria Jos\u00e9 del Belgio, nel giorno della festa di san Marco, tradizionale festivit\u00e0 Veneziana del 25 aprile (con presente anche Benito Mussolini).\nDal punto di vista dell'odierna rete stradale italiana, il ponte rientra nel tratto finale della SR 11 \"Padana Superiore\" ed \u00e8 gestito da Veneto Strade.\n\u00c8 costituito da due corsie per senso di marcia affiancate da due larghi marciapiedi con funzione anche di pista ciclabile; l'ultimo tratto dalla parte di Venezia presenta un solo marciapiede (manca quello del lato ferrovia) in quanto la carreggiata in direzione Venezia diventa a tre corsie, con una corsia riservata al trasporto pubblico. Dal 2016 la pista ciclabile continua su una passerella a sbalzo affiancata al ponte. La sede stradale ospita inoltre i binari della linea tranviaria che collega Venezia a Favaro Veneto."}
{"id": "730151", "revid": "1207148", "url": "https://it.wikipedia.org/wiki?curid=730151", "title": "Azzo VIII d'Este", "text": "Biografia.\nAzzo VIII d'Este, figlio di Obizzo II ne fu probabilmente anche l'assassino, assieme al fratello Aldobrandino; suoi fratelli furono Beatrice, Francesco e Aldobrandino.\nLa sua presa del potere venne osteggiata dai fratelli maschi che vennero sostenuti, nella loro rivolta, dal modenese Lanfranco Landone e dalla famiglia Boschetti. Azzo VIII riusc\u00ec a prevalere, e resistette anche agli attacchi di Bologna e di Parma. Con un sapiente gioco di alleanze seppe rinsaldare il suo dominio e arrivare alla pace con le signorie confinanti.\nQuando la sorella Beatrice si spos\u00f2 con Galeazzo Visconti, figlio di Matteo I Visconti, signore di Milano, scelse per la cerimonia la citt\u00e0 di Modena, e non quella di Ferrara.\nMatrimoni.\nChiamato anche Azzone, spos\u00f2 in prime nozze nel 1282 Giovanna Orsini e in seconde nozze Beatrice, figlia di Carlo II d'Angi\u00f2 re di Napoli, nel 1305. Beatrice gli fu data in sposa giovanissima; lui era gi\u00e0 in et\u00e0 avanzata. Secondo Dino Compagni, pur di avere la fanciulla, Azzo VIII la \"compr\u00f2\" a caro prezzo, accontentandosi di una dote modesta e versando a Carlo II una ingente somma di denaro. Anche Dante ne fa cenno:\nDiversi altri smentiscono che sia avvenuto questo matrimonio supponendo che debba trattarsi di un equivoco dovuto al numero di esponenti della casata chiamati Azzo e numerati imprecisamente: Azzo sarebbe stato \"III\" come sovrano di Ferrara ed \"VIII\" come generico membro della dinastia.\nModena e Reggio.\nCon Modena e Reggio sorsero nuovi problemi a partire dal 1305. Prima Bologna e poi Parma ripresero le ostilit\u00e0 contro Reggio e Modena, difese dall'esercito di Azzo VIII. In seguito si form\u00f2 una lega contro gli Estensi, alla quale aderirono anche Verona e Mantova. Nei primi mesi del 1306 entrambe le citt\u00e0 caddero in mano alla lega, ponendo cos\u00ec fine alla prima dominazione estense, durata diciassette anni.\nMorte.\nLasci\u00f2 per testamento al nipote Folco, figlio di Fresco, tutti i possedimenti, causando l'opposizione dei fratelli esclusi. Il conflitto per la successione che scoppio alla sua morte, avvenuta il 26 gennaio 1308, caus\u00f2 la prima guerra di Ferrara.\nDopo di lui a Ferrara, Modena e Reggio si ebbe un periodo durante il quale gli Estensi furono estromessi dal potere. Per un breve periodo, malgrado le sue diverse disposizioni testamentarie, gli succedette Fresco d'Este\nAzzo VIII nelle opere di Dante Alighieri.\nDante Alighieri parlando del padre, condannato tra i tiranni, sembra voler rivelare Azzo come il suo assassino, mettendo fine a quelle voci e incertezze delle quali si trova eco nelle cronache dell'epoca.\nDante lo indica inoltre come solo \"figliastro\", ma non \u00e8 chiaro se volesse indicare un figlio degenere o un figlio illegittimo. In ogni caso l'atto d'accusa di Dante \u00e8 particolarmente significativo se si considera che, quando egli stava scrivendo l'Inferno, Azzo era ancora in vita o era morto da pochissimo.\nL'Alighieri lo cita indirettamente nella Divina Commedia come nemico di Jacopo del Cassero, il quale lo fuggiva dopo che, come podest\u00e0 di Bologna, ne aveva contrastato le mire sulla citt\u00e0 felsinea.\nDiscendenza.\nEbbe quattro figli illegittimi:"}
{"id": "730152", "revid": "81381781", "url": "https://it.wikipedia.org/wiki?curid=730152", "title": "Illirico (provincia romana)", "text": ""}
{"id": "730158", "revid": "6923", "url": "https://it.wikipedia.org/wiki?curid=730158", "title": "Wintersun", "text": "I Wintersun sono un gruppo musicale finlandese folk metal fondato nel 2004 da Jari M\u00e4enp\u00e4\u00e4, ex-frontman degli Ensiferum.\nStoria del gruppo.\nInizialmente i Wintersun erano stati concepiti come side project di Jari M\u00e4enp\u00e4\u00e4 degli Ensiferum, accadde per\u00f2 che le date del tour europeo degli Ensiferum vennero a coincidere con quelle della registrazione dell'album \"Wintersun,\" Jari per questo si vide obbligato a lasciare gli Ensiferum. Il 13 settembre 2004 venne pubblicato l'album \"Wintersun\" dove Jari ha suonato tutti gli strumenti a parte la batteria (suonata da Kai Hahto). Il disco si rivel\u00f2 un successo.\nNel 2006 \u00e8 stato ripubblicato il primo album \"Wintersun\" commercializzato assieme ad un DVD contenente un'esibizione dal vivo al \"Summer Breeze\" del 2005.\nNel 2010 la band annuncia che il giorno della pubblicazione del secondo album \u00e8 a data da destinarsi. Gi\u00e0 nel 2009 Jari M\u00e4enp\u00e4\u00e4 dichiar\u00f2 che i problemi relativi all'uscita del nuovo album compromettevano la partecipazione della band a tutte le esibizioni previste durante l'anno. Successivamente, sul sito ufficiale era riportato che probabilmente entro Natale 2010 la band riusc\u00ec a terminare il lavoro riguardante orchestrazioni e tastiere, per poi procedere con la fase di missaggio. Intanto, la band cominci\u00f2 a partecipare a diversi show (tre al Metalfest e uno al Metalcamp) in cambio di un aiuto economico da parte della loro etichetta discografica per quanto riguarda l'hardware, che rimase uno dei principali problemi del gruppo.\nIl 19 marzo 2011 il chitarrista Teemu M\u00e4ntysaari annuncia che il mixaggio dell'album \"Time I\" \u00e8 stato sospeso a tempo indeterminato a causa principalmente di problemi tecnici (mancanza di plugin a 64 bit per Digital Audio Workstation).\nIl 19 ottobre 2012 \u00e8 stato pubblicato la prima parte dell'album \"Time I\", mentre per la seconda parte non \u00e8 ancora prevista una data di uscita. Il disco comunque ottenne molti giudizi negativi, mentre in pochi lo apprezzarono.\nNell'aprile 2017 Asim Searah viene confermato come secondo chitarrista del gruppo, mentre a luglio dello stesso anno viene pubblicato \"The Forest Seasons\", terzo album in studio della band.\nGenere musicale.\nM\u00e4enp\u00e4\u00e4 ha descritto lo stile della band come \"Extreme Majestic Technical Epic Melodic Metal\"; il genere \u00e8 stato in seguito anche recensito come una combinazione di elementi soprattutto power e black, ma anche di epic, progressive, folk, neoclassical e melodic death metal."}
{"id": "730159", "revid": "767487", "url": "https://it.wikipedia.org/wiki?curid=730159", "title": "Autoritratto a Roma con il Colosseo", "text": "Autoritratto a Roma con il Colosseo \u00e8 un dipinto su tavola dell'artista olandese Maarten van Heemskerck.\nL'artista trascorse alcuni anni della sua giovent\u00f9 in Italia, soprattutto a Roma. Nel 1553, in et\u00e0 matura, comp\u00ec questa opera, che possiamo definire un doppio autoritratto in quanto \u00e8 presente in primo piano il suo volto contemporaneo e nello sfondo il pittore giovane intento ad abbozzare il monumento capitolino, ricordando cos\u00ec la sua esperienza romana di venti anni prima.\nL'artista dedic\u00f2 parte delle sue opere alla rappresentazione delle sette meraviglie del mondo e nell'esecuzione di questo dipinto consider\u00f2 l'Anfiteatro Flavio come l'ottavo."}
{"id": "730160", "revid": "125270163", "url": "https://it.wikipedia.org/wiki?curid=730160", "title": "Edie Sedgwick", "text": "Biografia.\nFiglia di Francis Minturn Sedgwick e Alice Delano De Forest, nonch\u00e9 cugina di secondo grado dell'attrice Kyra Sedgwick, Edie crebbe in un ranch nei pressi di Santa Barbara in una famiglia numerosa. Venne ricoverata per disturbi alimentari (anoressia nervosa) nell'autunno del 1962. Successivamente si iscrisse a Cambridge nell'autunno del 1963, ma si trasfer\u00ec a New York, a Manhattan, l'anno successivo. In quel periodo ebbe una \"liaison\" sentimentale con il cantautore Bob Dylan.\nConobbe Andy Warhol nel gennaio del 1965 e fece parte della sua \"Factory\" per qualche anno, approssimativamente dal marzo 1965 fino al 1967, periodo in cui, oltre a posare per \"Life\" nel settembre del 1965 e per \"Vogue\" nel marzo del 1966, gir\u00f2 parecchi film come attrice di Warhol. Le biografie dell'attrice non sono concordi nello stabilire il numero esatto di film ai quali partecip\u00f2: il primo film \u00e8 senz'altro \"Kitchen\" del 1965, mentre l'ultimo \u00e8 \"Ciao! Manhattan\", iniziato nell'aprile del 1967 e interrotto poco dopo per problemi di budget e per problemi legali.\nPochi mesi dopo la Sedgwick fece ritorno in California per l'aggravarsi del suo stato di salute, venendo ricoverata pi\u00f9 volte in vari ospedali psichiatrici. Nell'agosto del 1969 nel reparto psichiatrico del Cottage Hospital conobbe Michael Post, con cui si spos\u00f2 il 24 luglio 1971. Appena quattro mesi dopo il matrimonio, la mattina del 16 novembre 1971, Edie Sedgwick venne rinvenuta cadavere dal marito, morta a causa di un'overdose di barbiturici."}
{"id": "730161", "revid": "287204", "url": "https://it.wikipedia.org/wiki?curid=730161", "title": "Titolo di citt\u00e0 in Belgio", "text": "Il titolo di citt\u00e0 in Belgio \u00e8 un titolo onorifico conferito mediante decreto reale a 133 comuni.\nStoria.\nNel medioevo le \"citt\u00e0\" avevano dei privilegi rispetto ai villaggi circostanti. Potevano ad esempio organizzare delle fiere annuali o costruire delle fortificazioni. Durante l'occupazione francese al tempo della rivoluzione francese tali privilegi furono aboliti e sostituiti da un puro titolo onorifico (23 ottobre 1793); diverse citt\u00e0 invece persero semplicemente il titolo.\nDurante il periodo di riunione nel regno dei Paesi Bassi, molte citt\u00e0 recuperarono il titolo. Il 30 maggio 1825 un decreto reale formalizz\u00f2 l'elenco delle citt\u00e0 che avevano il titolo di \"citt\u00e0\" e tale lista non fu pi\u00f9 modificata per circa 150 anni. Dopo la riforma comunale del 1977 che ridusse fortemente il numero dei comuni, alcuni comuni ebbero l'opportunit\u00e0 di richiedere nuovamente il titolo sulla base di requisiti storici (citt\u00e0 che avevano il titolo prima della rivoluzione francese o che avevano un ruolo importante nel medioevo) o anche sulla funzione di centro urbano rivestita nel presente. Diverse citt\u00e0 hanno cos\u00ec ottenuto il titolo tra il 1982 e il 2000.\nLista delle citt\u00e0 del Belgio.\nQuesta lista comprende i comuni belgi che hanno legalmente il titolo di \"citt\u00e0\". Per una lista completa dei comuni del Belgio, vedi: Comuni del Belgio."}
{"id": "730163", "revid": "1305772", "url": "https://it.wikipedia.org/wiki?curid=730163", "title": "Wharton", "text": ""}
{"id": "730164", "revid": "124259811", "url": "https://it.wikipedia.org/wiki?curid=730164", "title": "Xiu Xiu", "text": "Xiu Xiu (pronuncia \"shoo-shoo\") \u00e8 un gruppo musicale di rock sperimentale statunitense, originario di San Jos\u00e9 (California).\nIl nome.\nIl nome del gruppo \u00e8 ispirato al film cinese \"\" del 1998, diretto da Joan Chen.\nStile.\nLa musica degli Xiu Xiu, spesso assai ostica e complessa, ha un forte carattere sperimentale ed \u00e8 influenzata da diversi generi musicali, tra cui punk rock, new wave, noise rock, ambient noise, musica classica contemporanea e folk. La maggior parte dei testi trattano di temi cupi come il suicidio, l'AIDS, la guerra e tutto quanto viene comunemente considerato \"tab\u00f9\". Musicalmente gli Xiu Xiu mescolano percussioni spesso cacofoniche e divergenti stili lirici, inserendo volentieri strofe in lingua francese. La musica degli Xiu Xiu \u00e8 anche influenzata da band della scena post-punk inglese come i Cure e da gruppi industrial come i Nine Inch Nails.\nStoria.\nIl gruppo nasce a San Jos\u00e9 (California) nel 2000, anche se a tappe si stabilir\u00e0 a Seattle e Washington. La band \u00e8 il frutto dell'ingegno musicale del cantautore Jamie Stewart (gi\u00e0 membro di gruppi come IBOPA e Ten in the Swear Jar), che \u00e8 stato anche l'unico membro fisso del gruppo. Alla formazione iniziale si aggiunse prima Cory McCulloch (bassista) e poi diversi amici di Stewart, tra cui Lauren Andrews e Yvonne Chen (tastiere). Nel corso della storia della band, tuttavia, la line-up muter\u00e0 spesso e coinvolger\u00e0 anche il percussionista Ches Smith (Deerhoof), la cugina di Jamie Stewart, ossia Caralee McElroy, i membri di Mr. Bungle e dei The Dead Science Sam Mickens e Jherek Bischoff. Alcuni di loro, tra cui McCulloch, avevano suonato con Stewart anche in alcune sue band precedenti, come Ten in the Swear Jar e IBOPA. \nFirmato un contratto con la 5 Rue Christine, nel 2002 pubblicano \"Knife Play\". Nello stesso anno esce l'EP \"Chapel of the Chimes\" (Absolutely Kosher), che contiene la cover di \"Ceremony\" dei New Order. Il 2002 \u00e8 quindi un anno di soddisfazioni artistiche per la band, che per\u00f2 si conclude tragicamente: il padre di Jamie Stewart, Michael Stewart (cantante dei We Five) si suicida, gettando il figlio nello sconforto. L'attivit\u00e0 del gruppo comunque prosegue, anche se McCulloch abbandona temporaneamente il progetto. Nel 2003 viene pubblicato \"A Promise\", album in cui vengono inserite anche chitarre e archi, e in cui si trovano anche la cover di \"Fast Car\" di Tracy Chapman e l'omaggio a Ian Curtis \"Ian Curtis Wishlist\".\nDopo un tour promozionale, Stewart e soci ritornano in studio per registrare un mini-CD dal titolo abbastanza esplicito, \"Fag Patrol\", distribuito in 1000 copie e contenente due inediti e alcune rielaborazioni.\nIl loro terzo album in tre anni esce nel 2004 e si intitola \"Fabulous Muscles\". La band si conferma dirompente ed eccentrica. Nel 2005 esce un album live chiamato \"Life and Live\". Si tratta di un disco registrato dal vivo nel 2003 e contenente tracce per lo pi\u00f9 acustiche. Nei ringraziamenti del disco appare anche il nome di Devendra Banhart.\nNel 2005 esce anche il quarto disco \"La For\u00eat\", un album con meno elettronica e pi\u00f9 melodia, quindi pi\u00f9 introverso e riflessivo dei precedenti. Segue una collaborazione con il duo torinese dei Larsen, accreditata come XXL e confluita nella pubblicazione di \"\u00a1 !\".\nNel 2006 esce \"The Air Force\". La formazione del gruppo nel frattempo si era stabilizzata come trio (Stewart, Smith e McElroy). Sempre nel 2006 esce un EP di cover (\"Tu Mi Piaci\") e un \"picture disc\" in 7\" con immagini di David Horvitz. Prosegue il connubio Xiu Xiu-Larsen, nel 2007 infatti viene pubblicato \"Spicchiology?\". Nello stesso anno esce anche il CD doppio \"Remixed &amp; Covered\", che contiene 18 tracce tra remix e cover degli Xiu Xiu realizzati da altri artisti, tra cui Devendra Banhart e Marissa Nadler. Il 2008 \u00e8 l'anno di \"Woman as Lovers\", che si distacca in parte dall'indie rock e segna una lieve svolta verso dei generi affini al pop rock e al soul.\nNel 2010 esce \"Dear God, I Hate Myself,\" primo dopo l'uscita dal gruppo di Caralee McElroy e l'arrivo nella band di Angela Seo alle tastiere, synth e batteria elettronica. Si tratta di un disco maturo impreziosito dal singolo \"Chocolate Makes You Happy\". L'anno dopo \u00e8 la volta di \"Always\" (Bella Union), in cui Stewart duetta in un brano con Carla Bozulich."}
{"id": "730172", "revid": "1573940", "url": "https://it.wikipedia.org/wiki?curid=730172", "title": "Crypturellus undulatus", "text": "Il tinamo ondulato (Crypturellus undulatus ()) \u00e8 un uccello della famiglia dei Tinamidi diffuso in Amazzonia.\nDescrizione.\nLunghezza: 28\u201332\u00a0cm.\nPeso: 462-569 g (maschio), 621 g (femmina).\nSistematica.\nSono state descritte 6 sottospecie: "}
{"id": "730177", "revid": "47767", "url": "https://it.wikipedia.org/wiki?curid=730177", "title": "P\u00ebtr Ili\u010d \u010caikovskij", "text": ""}
{"id": "730180", "revid": "61051", "url": "https://it.wikipedia.org/wiki?curid=730180", "title": "Isidore Geoffroy Saint-Hilaire", "text": ""}
{"id": "730184", "revid": "124945172", "url": "https://it.wikipedia.org/wiki?curid=730184", "title": "Maria Latella", "text": "Biografia.\nNata a Reggio Calabria ha vissuto a Sabaudia per i suoi primi 18 anni e poi a Genova - citt\u00e0 dove si \u00e8 laureata in legge - fino al 1990.\n\u00c8 giornalista multimediale. Ogni mattina \u00e8 su Radio 24 con \"24 Mattino\" e la domenica con \"Nessuna \u00e8 perfetta\", programma dedicato ai temi della parit\u00e0 di genere e della formazione.\nDal 2005 punto di riferimento dell'informazione politica di Sky TG24, conduce ogni sabato il suo programma, \"L'Intervista\", che ha ricevuto il Premio Ischia come miglior programma di attualit\u00e0 e politica.\nEditorialista del quotidiano romano \"Il Messaggero\", fa parte del consiglio del Centro Studi Americani. Ha lavorato per il gruppo Rizzoli-Corriere della Sera per ventitr\u00e9 anni, prima inviata di politica per il \"Corriere della Sera\" e poi direttore, dal 2005, del settimanale \"Anna\". Nel 2006 guida la trasformazione del periodico nel nuovo \"A\".\n\u00c8 sposata con il pubblicitario inglese Alasdhair Macgregor-Hastie, Vice President della francese BETC. Ha una figlia, Alice, direttore creativo a Berlino. Vive dividendosi tra Roma e Parigi.\nCarriera.\nDopo aver vinto una borsa di studio della FNSI e della FIEG, \u00e8 stata assunta nel quotidiano genovese Il Secolo XIX, dove ha lavorato come cronista di giudiziaria e poi come inviata. In quegli anni ha collaborato con il network televisivo americano NBC, nella cui sede di New York ha maturato uno stage.\nDal 1990 al 2005 \u00e8 stata al Corriere della Sera, prima a Milano e poi a Roma come inviata per la politica.\nDal 2005 al 2013 \u00e8 stata direttore del settimanale \"Anna\", rinnovandolo anche nella testata che \u00e8 diventata \"A\" nel 2006.\nDal 2013 \u00e8 editorialista per il quotidiano romano Il Messaggero.\nDai tempi dello stage alla Nbc, i suoi rapporti con gli Stati Uniti sono rimasti intensi. \u00c8 stata US visitor per due volte negli anni 80, ha seguito molte campagne presidenziali americane, da quella tra Bush padre e Dukakis (1988) alle convention democratiche a Boston (Kerry candidato) e repubblicane a New York (George W. Bush candidato), fino alla convention di Denver (Colorado) in cui Barack Obama sconfisse Hillary Clinton.\nNel 2016 \u00e8 stata invitata dall'Institute of politics dell'universit\u00e0 di Chicago (politics.uchicago.edu) dove nella primavera dello stesso anno ha tenuto corsi sul populismo in Europa.\nNel 2019 le viene conferito alla Camera dei deputati il Premio America della Fondazione Italia USA.\nTelevisione.\nHa esordito nel 1996 su Rai Tre con \"Dalle venti alle venti\", programma di informazione politica.\nNel 1998 ha condotto, sempre su Rai Tre, Salomone, un talk show di prima serata dedicato ai temi della giustizia civile.\nNel 2005 \u00e8 stata chiamata da Sky TG24 alla conduzione del programma di attualit\u00e0 e politica \"Sky TG 24 Pomeriggio\" e da allora \u00e8 uno dei volti noti della pay tv con il programma \"L'Intervista\", nel quale ospita ogni domenica autorevoli protagonisti della politica, dell'economia e della cultura.\nRadio.\nNel 2003 ha condotto su Radio 24 L'Utopista.\nTra il 2004 e il 2005, sempre su Radio 24, ogni sabato ha condotto la rassegna stampa dedicata ai settimanali italiani e stranieri.\nDal 2006 al 2015 ha avuto un appuntamento fisso con gli ascoltatori di RTL 102.5 nel programma condotto da Fulvio Giuliani e Giusi Legrenzi.\nDal 13 settembre 2015 su Radio 24 conduce ogni domenica mattina \"Nessuna \u00e8 perfetta\", trasmissione di attualit\u00e0 concentrata su donne e lavoro e anche sulla formazione delle nuove generazioni. Dal 3 Settembre 2018 conduce con Simone Spetia \"24 Mattino\", dal luned\u00ec al venerd\u00ec su Radio 24."}
{"id": "730185", "revid": "125554905", "url": "https://it.wikipedia.org/wiki?curid=730185", "title": "Guido di Montfort", "text": "Biografia.\nPartecip\u00f2 nel 1265 alla battaglia di Evesham contro le forze di suo zio, il re Enrico III d'Inghilterra, e suo cugino, il Principe Edoardo, durante la quale sia suo padre che suo fratello maggiore vennero uccisi e i loro corpi vennero vilipesi venendo trascinati nel fango, a punizione della loro ribellione. Anche Guido venne ferito e fatto prigioniero.\nFu rinchiuso nel Castello di Windsor fino alla primavera del 1266 quando corruppe i suoi guardiani e riusc\u00ec a fuggire in Francia, dove si ricongiunse alla propria famiglia in esilio. Con suo fratello Simone di Montfort il giovane si spost\u00f2 per l'Europa partecipando a varie campagne militari.\nEntr\u00f2 al servizio di Carlo d'Angi\u00f2 quando fu Vicario in Toscana e qui spos\u00f2 nel 1270 una nobildonna della contea della Maremma, Margherita Aldobrandeschi, dalla quale ebbe due figlie:\nSempre nel 1270 partecip\u00f2 all'assedio e alla distruzione della citt\u00e0 di Poggiobonizio e divenne signore di Sansepolcro.\nViene ricordato come a Firenze firm\u00f2 la crudele condanna contro due dei figli di Farinata degli Uberti, perseguitati perch\u00e9 ghibellini.\nPer il valore dimostrato nella Battaglia di Tagliacozzo, nel 1269 ebbe come premio il feudo di Nola dall'Angi\u00f2.\nNel 1271 Guido e Simone vennero a sapere che loro cugino Enrico di Cornovaglia si trovava a Viterbo. Essi si diressero subito verso la citt\u00e0 laziale desiderosi di vendicare l'offesa subita dalla loro famiglia durante la sconfitta nella battaglia di Evesham.\nAppena lo trovarono, durante la messa nella chiesa di San Silvestro, sguainarono le spade e lo uccisero mentre egli si aggrappava all'altare chiedendo piet\u00e0. Non fu punito per l'omicidio, ma venne scomunicato dal papa per aver consumato un cos\u00ec efferato delitto in un luogo consacrato.\nDopo la scomunica si rifugi\u00f2 in Maremma (Sabatina) presso suo suocero, il conte Ildebrandino Aldobrandeschi. Venne assolto pi\u00f9 tardi della scomunica e torn\u00f2 al servizio di Carlo d'Angi\u00f2. Nella primavera del 1283 fu nominato da papa Martino IV comandante delle truppe pontificie. Partecip\u00f2 alle operazioni militari volte a riportare sotto il controllo papale Forl\u00ec e Cesena, le ultime citt\u00e0 ghibelline di Romagna.\nDurante la Guerra del Vespro fu fatto prigioniero dagli Aragonesi il 23 giugno 1287, nella battaglia navale di Castellammare.\nMor\u00ec in prigione a Messina nel 1288, o sul finire del 1291.\nNella letteratura.\nDante Alighieri lo colloc\u00f2 tra gli assassini nel VII cerchio, quello dei violenti, immerso fino alle spalle nel sangue bollente del Flegetonte, isolato rispetto agli altri dannati per la ripugnanza della sua crudelt\u00e0.\nPer citarlo Dante non usa nemmeno il suo nome, ma fa un'articolata perifrasi:\nSi deve intendere come colui che durante una funzione religiosa trafisse il cuore che ancora sul Tamigi \u00e8 venerato (voce del verbo \"colere\" secondo l'italiano antico) oppure cola perch\u00e9 non vendicato (secondo i chiosatori moderni). Giovanni Villani infatti riportava come il cuore di Enrico fosse stato posto in un'urna dorata sul Ponte di Londra.\nGuido di Monforte \u00e8 anche menzionato nel \"Decameron\" di Boccaccio, nella sesta novella della decima giornata, presente ad un banchetto insieme al re Carlo I d'Angi\u00f2 nel giardino della villa di messer Neri degli Uberti, a Castellammare di Stabia.\n\u00c8 un personaggio de \"I vespri siciliani (titolo originale: Les v\u00eapres siciliennes), Grand Op\u00e9ra in francese di Giuseppe Verdi. (libretto di Eug\u00e8ne Scribe e Charles Duveyrier).Prima rappresentazione: Op\u00e9ra di Parigi il 13 giugno 1855. Guido di Monforte canta nel registro di baritono."}
{"id": "730186", "revid": "36426", "url": "https://it.wikipedia.org/wiki?curid=730186", "title": "Guy de Montfort", "text": ""}
{"id": "730188", "revid": "1516566", "url": "https://it.wikipedia.org/wiki?curid=730188", "title": "Simone di Montfort", "text": "Simone di Montfort fu il nome di diversi governatori di Montfort-l'Amaury, sede di un'antica signoria francese conosciuta molto pi\u00f9 semplicemente come Signoria di Montfort:\nNon correlato ai precedenti \u00e8 tale Simone di Montford, nobiluomo inglese morto nel 1495."}
{"id": "730191", "revid": "60848", "url": "https://it.wikipedia.org/wiki?curid=730191", "title": "L'ultimo giorno di Pompei", "text": "L'ultimo giorno di Pompei \u00e8 un melodramma in due atti di Giovanni Pacini, su libretto di Andrea Leone Tottola. L'opera debutt\u00f2 con grande successo al teatro San Carlo di Napoli, il 19 novembre 1825 con Adelaide Tosi, Giovanni David, Luigi Lablache e Michele Benedetti (basso).\nTrama.\nLa vicenda si svolge a Pompei, nel 79 d.C. poche ore prima dell'eruzione del Vesuvio.\nAtto I.\nSallustio \u00e8 stato eletto primo magistrato di Pompei. Nell'atrio di casa sua riceve le congratulazioni di tutti, compreso Appio Diomede, tribuno, che per\u00f2 \u00e8 innamorato di Ottavia, moglie di Sallustio, ed \u00e8 geloso della loro felicit\u00e0. Appio pi\u00f9 tardi si avvicina ad Ottavia e gli dichiara il suo amore, ma Ottavia lo respinge brutalmente. Allora il tribuno medita vendetta, con la complicit\u00e0 del guardiano delle terme Pubblio. Decidono di travestire il giovane figlio di Pubblio, Clodio, in vesti muliebri e di infiltrarlo, con l'aiuto di Fausto, liberto di Sallustio, fra le ancelle di Ottavia. Intanto, \u00e8 in corso la celebrazione dell'elevazione alla magistratura di Sallustio, che inizia al tempio di Giove. Il neo magistrato giura di sostenere sempre la legge di Roma. Mentre il corteo si dirige all'anfiteatro, Pubblio finge di scoprire Clodio fra le ancelle. Il giovane afferma che \u00e8 stato sedotto da Ottavia. Sallustio \u00e8 incredulo, ma, in base a quanto ha appena giurato, \u00e8 costretto a processare la moglie per adulterio.\nAtto II.\nDurante il processo, nella basilica di Pompei, Ottavia dichiara la propria innocenza. Sallustio \u00e8 ancora sconcertato ed \u00e8 riluttante a condannare la moglie. Tuttavia, proprio in quel momento, si odono dei rombi provenire dal Vesuvio. Gli auguri interpretano questo segno come la disapprovazione degli dei all'esitazione di Sallustio nel condannare un'adultera. Allora Ottavia \u00e8 condannata ad essere murata viva. Mentre la condanna sta per avvenire, il vulcano esplode in una tremenda esplosione, e Sallustio interpreta l'evento come un segno che si sta per compiere un'orribile ingiustizia. Pubblio, impaurito, pensando che la sua malvagit\u00e0 \u00e8 la causa delle esplosioni, espia le sue trame e quelle di Appio. I due uomini vengono murati vivi invece di Ottavia, mentre dal cielo piombano lapilli infuocati e detriti. Menenio, figlio di Sallustio e Ottavia, riesce per\u00f2 a salvare i suoi genitori con una biga."}
{"id": "730192", "revid": "93556", "url": "https://it.wikipedia.org/wiki?curid=730192", "title": "Pacecco De Rosa", "text": "Biografia.\nRitenuto dai critici ispirato dall'artista coevo Massimo Stanzione, se non addirittura, secondo alcuni, suo allievo, cos\u00ec come la sorella Annella, il De Rosa subisce certamente l'influenza giovanile del patrigno, Filippo Vitale; ci\u00f2 si nota gi\u00e0 in una delle sue prime opere, \"La deposizione\", conservata nel Museo di San Martino a Napoli (poi ripresa nel 1646 in una tela analoga al Ges\u00f9 Nuovo). Influenzato anche dal Domenichino, si distingue dagli altri pittori napoletani del tempo per il purismo classicizzante delle sue opere. Molto deve la nobile arte della pittura a Pacecco De Rosa. Con questo giudizio Bernardo De Dominici, biografo dei pittori napoletani seicenteschi, cominciava il suo capitolo sull'artista.\nDifatti Pacecco fu anche caposcuola di una corrente pittorica, il purismo.\nNel 1636 dipinge il \"San Nicola di Bari ed il garzone Basilio\" (sacrestia della Certosa di San Martino, in cui, oltre al gi\u00e0 citato influsso di Stanzione si notano anche tendenze importate dal Domenichino, attivo in citt\u00e0 dal 1631.\nUna serie di dipinti con soggetto simile, \"Madonna col Bambino\" (una conservata sempre a San Martino, un'altra nella Chiesa di Santa Marta e un'altra alla Galleria Nazionale di Praga), sebbene di controversa attribuzione, sembrano appartenere al De Rosa ma, in generale tutti i dipinti giovanili dell'artista sono di difficile datazione e attribuzione sia a causa della scarsit\u00e0 di fonti biografiche certe di quel periodo sia per la difficolt\u00e0 a distinguere l'influsso del patrigno.\nParticolare \u00e8 invece il dipinto degli anni quaranta, presente in San Domenico Maggiore, la \"Madonna e San Carlo Borromeo\", in cui \u00e8 certa la collaborazione con il Vitale e in cui si assiste a una variazione del classico tema iconografico in quanto San Domenico \u00e8 presente nel dipinto quasi in secondo piano e defilato rispetto a San Carlo.\nNella bottega di De Rosa lavorano numerosi allievi di buon livello e, per dirimiere le numerose questioni di attribuzione dei suoi lavori molto spesso gli studiosi si sono basati su una sorta di \"firma\" personale dell'autore, rappresentata dal suo cane raffigurato in molti dipinti.\nLa produzione dell'artista fu copiosa e, tra i soggetti di sicura attribuzione, vi sono senz'altro quelli raffiguranti temi religiosi, come l\"'Annunciazione\" in San Gregorio Armeno e il \"San Tommaso d'Aquino che riceve il cingolo della castit\u00e0\" in Santa Maria della Sanit\u00e0.\nOpere della maturit\u00e0 di grande rilievo artistico sono il \"Massacro degli innocenti\", ora al Museo di Filadelfia e il \"Bagno di Diana\" e \"Susanna e i vecchioni\" al Museo di Capodimonte.\nDove sia morto l'artista non si sa, come accadde per altri pittori napoletani morti nello stesso anno, le cause sono da ricercare nell'epidemia della peste del 1656."}
{"id": "730193", "revid": "287204", "url": "https://it.wikipedia.org/wiki?curid=730193", "title": "Bugatti Tipo 50", "text": "La Bugatti Tipo 50 era un'autovettura di lusso prodotta tra il 1930 e il 1934 dalla Casa francese Bugatti.\nProfilo.\nLe origini.\nLe origini della \"Tipo 50\" sono da accostare a quelle della Tipo 51 da competizione e sono da ricondurre al momento in cui l'attenzione di Ettore Bugatti venne catturata da due vetture Miller portate a Monza dal pilota americano Leon Duray per essere presentate. Il patron della casa di Molsheim fu talmente impressionato dalle prestazioni di queste vetture da avvicinare Duray e proporgli uno scambio alla pari: le due sportive Miller in cambio di tre esemplari di Tipo 43. Duray accett\u00f2 ed Ettore Bugatti riusc\u00ec cos\u00ec a portare nel suo stabilimento alsaziano le due vetture, affinch\u00e9 potessero essere smontate e analizzate. Si scopr\u00ec cos\u00ec che esse erano effettivamente dotate di contenuti tecnologici di assoluto rilievo per l'epoca: trazione anteriore, sovralimentazione mediante compressore volumetrico e distribuzione di tipo bialbero in testa. Scartata la trazione anteriore, che all'epoca poneva ancora diversi problemi di realizzazione, e la sovralimentazione mediante compressore volumetrico, che gi\u00e0 era stata sperimentata con successo dalla Bugatti, ci si focalizz\u00f2 sulla distribuzione bialbero in testa. Sebbene nei progetti pi\u00f9 urgenti di Ettore Bugatti vi fosse l'applicazione della distribuzione bialbero alle sue vetture da competizione, contemporaneamente fu avviato anche un progetto che in tempi brevi potesse trasferire tale tecnologia anche nell'ambito della produzione di vetture stradali. Il risultato fu la \"Tipo 50\", presentata nel 1931 assieme alla \"Tipo 51\" da competizione.\nCaratteristiche.\nLa \"Tipo 50\" nacque ufficialmente per sostituire la Tipo 46S, della quale riprese il telaio e svariate soluzioni stilistiche nel caso degli esemplari carrozzati direttamente dalla casa di Molsheim. Era una coup\u00e9 molto lussuosa ed elegante (ma ne furono realizzati anche alcuni esemplari con carrozzerie differenti), dalla linea filante, secondo i criteri stilistici proposti da qualche anno dal figlio di Ettore Bugatti, Jean, nei modelli della casa di Molsheim, e che comprendevano fra l'altro i notevoli cerchi in lega gi\u00e0 utilizzati proprio nella stessa \"Tipo 46\". Praticamente la \"Tipo 50\" era una \"Tipo 46S\" dotata di un nuovo motore, un 8 cilindri in linea sovralimentato tramite compressore volumetrico Roots. Tale motore aveva una cilindrata di 4972 cm\u00b3, ma la vera novit\u00e0 fu rappresentata dalla distribuzione, affidata (per la prima volta su una Bugatti) a due assi a camme in testa, quest'ultima la principale delle soluzioni riprese dall'analisi delle vetture Miller. Per contro, si torn\u00f2 invece alla testata a due valvole per cilindro, ma grazie alla sovralimentazione su un motore dalla cilindrata cos\u00ec generosa, si potevano erogare fino a 225 CV. La \"Tipo 50\" fu prodotta in due versioni: la prima era a passo corto (3.099 mm), pi\u00f9 sportiveggiante e anche pi\u00f9 potente, mentre la seconda, denominata Type 50T, utilizzava un pianale allungato con un passo di 3.505 mm, ma soprattutto, montava una variante aspirata del gi\u00e0 descritto propulsore da 5 litri, variante che comunque raggiungeva la ragguardevole potenza di 200 CV. In ogni caso, per entrambe le versioni, la base meccanica era costituita da un telaio a longheroni e traverse d'acciaio, con sospensioni a balestre dotate di ammortizzatori a frizione regolabili dal guidatore tramite un comando a cavo. Le ruote, come nella Tipo 41, erano una fusione in lega leggera che comprendeva anche i tamburi, alettati per il raffreddamento dei freni. Questi ultimi erano del tipo a tamburo sulle quattro ruote. Anche le prestazioni erano di assoluto rilievo per una vettura stradale di quegli anni: la \"Tipo 50\" a passo corto con motore sovralimentato raggiungeva una velocit\u00e0 massima di 180 km/h circa, mentre la \"Tipo 50T\", pi\u00f9 lunga, pi\u00f9 pesante e meno potente, si fermava comunque alla non indifferente quota di 165 km/h.\nIl successo arrise alla \"Tipo 50\" stradale, vista come un'autentica auto di prestigio, lussuosa, elegante e sportiva e ancor oggi considerata una delle pi\u00f9 affascinanti vetture stradali degli anni trenta.\nCon i 150.000 franchi richiesti per il solo telaio di una versione sovralimentata, la \"Tipo 50\" fu senza dubbio un'auto molto costosa, riservata a pochissimi fortunati e ci\u00f2 spiega il perch\u00e9 del fatto che ne siano stati prodotti solo 65 esemplari. Di questi, alcuni vennero realizzati in configurazione roadster, altri furono delle cabriolet a due posti con sedile della suocera sistemato posteriormente.\nAttivit\u00e0 sportiva.\nIl motore sovralimentato della \"Tipo 50\" convinse talmente sia i vertici della Casa francese, sia il pubblico, che fu messo a punto anche per l'impiego in campo agonistico e montato sulle Bugatti Type 53 e 54, anche se con risultati altalenanti. Durante il 1931, primo anno di commercializzazione della \"Tipo 50\", tre telai vennero allestiti e preparati per partecipare alla 24 Ore di Le Mans di quell'anno. Le tre \"Tipo 50S\" impiegate nella maratona della Sarthe erano tutte di colore nero anzich\u00e9 nel solito blu chiaro utilizzato come colore nazionale nelle gare di automobilismo. Ci\u00f2 fu dovuto a una personale protesta di Ettore Bugatti nei confronti del governo francese che non aveva stanziato finanziamenti per la squadra. A causa di guasti tecnici le tre vetture furono per\u00f2 costrette al ritiro, e non and\u00f2 meglio negli anni successivi..\nNei tardi anni trenta, quando la \"Tipo 50\" era gi\u00e0 fuori commercio da tempo, fu realizzata una versione da corsa, denominata Type 50B, che sul telaio della Tipo 59 montava lo stesso 5 litri della \"Tipo 50\" sovralimentata, ma potenziato fino al raggiungimento di 280 CV di potenza massima. Una buona idea dal punto di vista tecnico, ma che di fatto non incontr\u00f2 alcun successo."}
{"id": "730197", "revid": "216538", "url": "https://it.wikipedia.org/wiki?curid=730197", "title": "Il miracolo della 34a strada", "text": ""}
{"id": "730198", "revid": "119517420", "url": "https://it.wikipedia.org/wiki?curid=730198", "title": "G-Unit Records", "text": "La G-Unit Records \u00e8 un'etichetta discografica statunitense fondata nel 2003 dal cantante rap 50 Cent e dal suo deejay Sha Money XL. Fra i due per\u00f2 non c'\u00e8 pi\u00f9 un buon rapporto ed infatti Sha non \u00e8 pi\u00f9 nell'etichetta.\nArtista scoperto da Eminem e dalla Aftermath, il rapper 50 Cent fond\u00f2 l'etichetta, oltre per una volont\u00e0 di rendersi indipendente, anche per dare visibilit\u00e0 ad alcuni colleghi, quali Young Buck, Tony Yayo e la prima donna messa sotto contratto dall'etichetta, Olivia.\nOltre a produzioni proprie, la G-Unit si \u00e8 pi\u00f9 volta cimentata in Joint Ventures, collaborazioni tra artisti o gruppi di artisti appartenenti ad altre etichette discografiche, o che hanno fondato la loro, come Lil Jon, Lil Scrappy, Freeway 40 Glocc.\nStoria.\n50 Cent prima di fondare la label che prende il nome dal suo gruppo aveva realizzato diversi mixtape tra il 2002 e gli inizi del 2003 con Lloyd Banks e Tony Yayo. Dopo la diffusione di quei progetti il rapper newyorkese reclut\u00f2 Young Buck nel suo gruppo e ci\u00f2 spinse Fifty ad allargare le sue aspettative riguardo ad un suo successo commerciale. Nel frattempo collabor\u00f2 con vari DJ della scena underground del Queens tra cui DJ Whoo Kid, con lui Fifty lavor\u00f2 per i primi mixtape che uscirono per l'etichetta. Ma la fondazione vera e propria della G-Unit Records si vide alla luce solo dopo che 50 Cent fece la conoscenza con un altro DJ e beatmaker gi\u00e0 noto in quegli ultimi anni, Sha Money XL, \u00e8 insieme a lui che 50 Cent fond\u00f2 la label ma questo solo dopo il successo internazionale di \"Get Rich Or Die Tryin'\" lanciato dalla Shady Records di Eminem e dalla Aftermath Entertainment di Dre.\nIl primo disco distribuito dalla G-Unit fu il primo disco del gruppo, Beg For Mercy, uscito a fine 2003, fu il primo successo del gruppo e dell'etichetta e nella prima settimana fece gi\u00e0 300.000 copie per poi arrivare alle 5 milioni di copie 2 anni dopo, i singoli di successo furono \"Poppin' Them Thangs\" e \"Smile\". Fu il primo disco della G-Unit a vedere la partecipazione di Young Buck ed anche il primo a non vedere Tony Yayo per il fatto che doveva scontare una pena di un anno in carcere."}
{"id": "730199", "revid": "174925", "url": "https://it.wikipedia.org/wiki?curid=730199", "title": "Pirro Neottolemo", "text": ""}
{"id": "730207", "revid": "93556", "url": "https://it.wikipedia.org/wiki?curid=730207", "title": "Radio Balilla", "text": "La radio Balilla era un popolare tipo di radio italiana. Veniva realizzato con materiali non troppo pregiati e la produzione avveniva completamente in Italia, sia per quanto riguarda le componenti che l'assemblaggio, questo per agevolare la diffusione a un prezzo contenuto di 430 \u00a3.\nCon radio Balilla non si intende un modello od una marca bens\u00ec un progetto di realizzazione a cui aderivano alcune tra le marche pi\u00f9 importanti del tempo (RadioMarelli, CGE, Telefunken, Allocchio Bacchini, Unda Radio, ecc.) ognuna delle quali secondo standard produttivi personalizzati.\nQuesto tipo di ricevitore rappresentava la naturale evoluzione del progetto di diffusione della radio iniziato con la Radio Rurale, modello pi\u00f9 sofisticato e costoso.\nL'intento era quello di diffondere la radio a condizioni economiche favorevoli anche alle famiglie meno abbienti. L'elevata diffusione avrebbe consentito una pi\u00f9 capillare espansione della politica di regime. In effetti, essa ha rappresentato il primo vero e proprio inizio dell'uso dei media a scopo politico.\nIl Radiobalilla o Radio Balilla era un semplice ricevitore con circuito Reflex a sole 3 valvole per la gamma delle onde medie commerciali e necessitava di una buona antenna e di un buon collegamento di terra e, in ogni caso, era considerato un ricevitore decente per le sole emittenti locali. Tale caratteristica, peraltro, era importante soprattutto in periodo di guerra quando era vietato l'ascolto delle emittenti estere, emittenti che, nonostante la semplicit\u00e0 del ricevitore, erano comunque udibili nelle ore serali e notturne.\nLa commercializzazione, per\u00f2, fu ostacolata gi\u00e0 a monte dalle case costruttrici che preferivano vendere altri modelli dove i margini di guadagno erano maggiori. Nei saloni della radio e nelle fiere di settore il Balilla era sempre posto in secondo piano, in un angolo e comunque poco in vista.\nIl termine della produzione del Radio Balilla ha coinciso con l'inizio della produzione della Radio Roma, ennesimo tentativo di popolarizzazione della radio che, nonostante si trattasse di un ricevitore economico migliore del Balilla, non raggiunse i risultati sperati."}
{"id": "730208", "revid": "287204", "url": "https://it.wikipedia.org/wiki?curid=730208", "title": "Ahmet Ertegun", "text": ""}
{"id": "730209", "revid": "205250", "url": "https://it.wikipedia.org/wiki?curid=730209", "title": "Arnaldo Salatti", "text": "Originario del quartiere genovese di Rivarolo di umili origini, riusc\u00ec a creare negli anni sessanta un impero nel settore dell'edilizia a lui si devono la costruzione di opere di grande rilievo come la diga Foranea e svariati complessi di edilizia popolare nel ponente ligure, fu anche fondatore dell'istituto Bernini.\nEbbe un ruolo di rilievo nel mondo sportivo genovese fu presidente regionale del CONI e presidente della Sampdoria fra il 1966 e il 1968. Fu inoltre fondatore e presidente dell'Ice Club Genova, societ\u00e0 sportiva per il pattinaggio e l'hockey su ghiaccio, attualmente ubicata nel porto antico di Genova.\nAttivo nel campo del sociale, sponsorizz\u00f2 svariate attivit\u00e0 con fini benefici; \u00e8 stato insignito del titolo di Commendatore e di Cavaliere di Malta.\n\u00c8 morto nel 2005 a Genova, all'et\u00e0 di 81 anni."}
{"id": "730210", "revid": "1226", "url": "https://it.wikipedia.org/wiki?curid=730210", "title": "Digiuno (fisiopatologia)", "text": ""}
{"id": "730217", "revid": "287204", "url": "https://it.wikipedia.org/wiki?curid=730217", "title": "Solar Alpha Rotary Joint", "text": ""}
{"id": "730219", "revid": "1979289", "url": "https://it.wikipedia.org/wiki?curid=730219", "title": "Federa", "text": "La federa \u00e8 un sacco di stoffa, spesso coordinato con le lenzuola, che viene usato a foderare i cuscini del letto.\nIl suo scopo \u00e8 quello di proteggere il cuscino in esso contenuto e non farlo sporcare con il grasso dei capelli o con il sudore della fronte.\n\u00c8 realizzata in tessuto di cotone, di lino o di seta, lo stesso materiale di cui sono costituite le lenzuola. Un tempo erano tassativamente di colore bianco ma ora possono essere variamente colorate spesso per armonizzare con il colore del copriletto o delle pareti della stanza o ancora con i colori dei tendaggi.\nDevono essere lavate spesso, parimenti alle lenzuola, per evitare che vi si annidino gli acari che creerebbero dei problemi ai soggetti allergici."}
{"id": "730220", "revid": "125650173", "url": "https://it.wikipedia.org/wiki?curid=730220", "title": "Beretta 93R", "text": "La Beretta 93R \u00e8 una pistola mitragliatrice calibro 9 mm Parabellum, prodotta dalla Fabbrica d'Armi Pietro Beretta tra gli anni settanta e gli anni novanta. La sigla M sta per \"Modello\", mentre la R sta per \"raffica\". Venne immessa sul mercato intorno al 1977, per rimpiazzare la vecchia Beretta M951R (1955).\nCaratteristiche.\nSi tratta di una pistola che pu\u00f2 sparare brevi raffiche (da cui la \"R\" nel nome del modello) ed \u00e8 derivata dal modello Beretta 92 (o M9 nella versione per l'Esercito USA), ridotto in dimensioni e destinato all'uso per incarichi speciali in cui l'arma va portata nascosta. Le piccole dimensioni la rendono valida anche per i combattimenti a distanza ravvicinata o in ambienti chiusi come stanze o veicoli.\nLa 93R fu prodotta su commessa della Commissione Sicurezza italiana per equipaggiare il personale impegnato nella lotta contro il terrorismo. La richiesta del committente era di un'arma piccola, ma con una potenza di fuoco superiore alle altre sul mercato.\nIl produttore non ha divulgato la lista delle forze dell'ordine e di sicurezza che utilizzano quest'arma.\n\u00c8 possibile sparare con modalit\u00e0 semi automatica, oppure con una raffica controllata di 3 colpi dalla cadenza teorica di 1100 colpi al minuto: la selezione avviene tramite una leva sul lato dell'arma.\n\u00c8 dotata di caricatore bifilare da 20 cartucce (pi\u00f9 un colpo in canna), mirino anteriore in metallo integrato nel corpo arma, un secondo calcio metallico estensibile e di un freno compensatore sulla volata a sei fessure che riduce il rinculo aumentando la precisione del colpo. Inoltre come \"optional\" pu\u00f2 montare un calcio da spalla estensibile imperniato sulla parte inferiore del calcio. Per via del funzionamento a raffica in alcuni stati l'uso \u00e8 subordinato al possesso di permessi speciali o riservato alle forze armate e di polizia.\nLe dimensioni ridotte hanno portato anche alcuni svantaggi: il controllo a raffica \u00e8 difficoltoso. La leva di comando della sicura \u00e8 piuttosto piccola, e pu\u00f2 essere confusa facilmente con il selettore della raffica.\nIn tutto l'arma pesa 1129 grammi ed \u00e8 lunga 240 millimetri, con una corsa in canna di 156 millimetri. Il raggio utile per un colpo preciso \u00e8 di circa 50 metri. Oggi \u00e8 fuori produzione, ma \u00e8 considerata un \"cult\" del settore delle armi da fuoco portatili.\nUna versione \"custom\" fu realizzata per il film Robocop, come arma principale del protagonista."}
{"id": "730222", "revid": "124123", "url": "https://it.wikipedia.org/wiki?curid=730222", "title": "Rinieri da Corneto", "text": "Dante Alighieri, pi\u00f9 o meno suo contemporaneo, lo colloc\u00f2 nel VII cerchio dell'Inferno tra i predoni, accanto al \"collega\" e omonimo Rinieri de' Pazzi (Inf. XII, 137).\nLa citazione dantesca fa pensare che nel 1300, anno del viaggio immaginario del poeta, egli fosse gi\u00e0 deceduto. \nFrancesco da Barberino, tra i primi commentatori della Commedia, ne da un efferato ritratto."}
{"id": "730224", "revid": "547034", "url": "https://it.wikipedia.org/wiki?curid=730224", "title": "Berberis microphylla", "text": "Berberis microphylla , comunemente noto come calafate, \u00e8 un arbusto appartenente alla famiglia delle Berberidaceae, diffuso in Argentina e Cile meridionali.\nDescrizione.\nIl calafate \u00e8 un arbusto, sempreverde e latifoglia, spinoso di altezza approssimativa di 2-3 metri con molti rami ed aspetto cespuglioso. Ha piccole foglie lanceolate con punte spinose di colore verde scuro. I fiori ermafroditi sono piccoli, di colore giallo-arancio e la fioritura avviene in aprile-maggio. I frutti sferici, di colore dal blu al porpora, sono bacche commestibili (cio\u00e8 eduli), maturano in settembre-ottobre, della grandezza di 1\u20132\u00a0cm.\nLucas Bridges, che visse nella Terra del Fuoco per quarant'anni, lo ricorda cos\u00ec:\nDistribuzione e habitat.\nIl calafate \u00e8 nativo delle zone meridionali dell'Argentina e del Cile (Patagonia e Terra del Fuoco) ed \u00e8 un simbolo della Patagonia stessa.\nColtivazione.\nIl calafate \u00e8 un arbusto molto rustico, resiste ottimamente sia alla siccit\u00e0 e negli ambienti caldi, sia al freddo. Cresce ottimamente in qualsiasi tipologia di terreno.\n\u00c8 usato anche pianta ornamentale per il bel colore delle bacche, che rimangono a lungo appese sui rami."}
{"id": "730226", "revid": "1543377", "url": "https://it.wikipedia.org/wiki?curid=730226", "title": "IZArc", "text": "IZArc \u00e8 un programma freeware per l'archiviazione, la compressione e decompressione di file.\n\u00c8 disponibile una versione a riga di comando.\n\u00c8 disponibile anche la versione IZArc2Go funzionante da chiavetta USB senza installazione, non integrabile in Esplora Risorse.\nFormati supportati.\nIZArc supporta i formati di file: 7-ZIP, A, ACE, ARC, ARJ, B64, BH, BIN, BZ2, BZA, C2D, CAB, CDI, CPIO, DEB, ENC, GCA, GZ, GZA, HA, IMG, ISO, JAR, LHA, LIB, LZH, MDF, MBF, MIM, NRG, PAK, PDI, PK3, RAR, RPM, TAR, TAZ, TBZ, TGZ, TZ, UUE, WAR, XXE, YZ1, Z, ZIP, ZOO"}
{"id": "730230", "revid": "599013", "url": "https://it.wikipedia.org/wiki?curid=730230", "title": "Passato prossimo", "text": " \nIl passato prossimo (pi\u00f9 raramente \"perfetto composto\") \u00e8 una forma verbale che indica eventi, esperienze e fatti conclusi, considerati secondo l'aspetto perfettivo:\nEs.: \"Ieri sono andato alla stazione\".\nQuesto significa che mentre l'imperfetto indica una situazione, uno stato o comunque un evento durante il suo svolgimento nel passato, il passato prossimo visualizza l'azione come un evento compiuto.\nConiugazione del passato prossimo.\nQuesto tempo si forma combinando le forme del presente indicativo degli ausiliari \"avere\" o \"essere\" con il participio passato del verbo da coniugare. Se l'ausiliare \u00e8 \"essere\", il participio va accordato per genere e numero al soggetto:\" ella \u00e8 andata, essi sono andati.\" In un certo senso, in questi enunciati, il participio assume le veci di aggettivo, una parte del discorso rigorosamente marcata a seconda di genere e numero.\nQuesto tempo segue le regole che valgono per tutte le forme composte del sistema verbale:\nSoprattutto nella coniugazione in -\"ere\", le forme del participio passato possono essere irregolari. Si rimanda, per gli altri casi, alla voce sui verbi irregolari italiani.\nStoria.\nNella lingua latina le forme composte come il passato prossimo non esistevano. Al suo posto veniva utililizzato il perfetto, che corrisponde all'incirca al passato remoto. L'origine del passato prossimo risale all'epoca tarda del latino, sulla base di locuzioni come \"habeo litteram scriptam\": in origine, questo enunciato significava semplicemente 'ho una lettera scritta': il participio aveva dunque la funzione di puro aggettivo. Questa costruzione, cambiando gradualmente di significato, ha assunto le veci di una vera e propria forma verbale del passato, per divenire sempre pi\u00f9 comune tanto in italiano quanto nelle altre lingue romanze. In tal modo, il passato prossimo si \u00e8 affiancato alla forma semplice del perfetto (passato remoto), senza tuttavia soppiantarlo del tutto e lasciando completamente intatta l'area di uso dell'imperfetto. \nIl meccanismo basato su \"habeo litteram scriptam\" si \u00e8 inoltre esteso ad altri contesti, per cui si sono sviluppati nelle lingue romanze dei tempi come il trapassato prossimo, il futuro anteriore, il congiuntivo passato e tutte le altre forme composte del sistema verbale.\nIl passato prossimo come forma dell'attualit\u00e0.\nQuesta forma verbale pu\u00f2 indicare un'azione da considerarsi compiuta nel presente:\nAnche se l'azione \u00e8 situata nel passato, l'effetto (compiutezza) \u00e8 attuale, si riferisce al momento dell'enunciazione. Dunque, non si pu\u00f2 parlare di un vero e proprio riferimento temporale al passato, ma piuttosto di aspetto compiuto. L'attualit\u00e0 della forma del passato prossimo traspare negli esempi soprattutto dalla presenza di un'indicazione temporale abbastanza precisa (\"adesso; in questo momento\"). Si noti peraltro che negli enunciati proposti non sarebbe possibile usare il passato remoto.\nIl passato prossimo come forma verbale del passato.\nIl passato prossimo pu\u00f2 inoltre indicare fatti ed eventi con la funzione temporale di tempo del passato, per esempio nelle narrazioni. Nell'esposizione di fatti passati, il passato prossimo si distingue con gran chiarezza dall'imperfetto, ma non dal passato remoto. Le funzioni di questo tempo possono emergere abbastanza chiaramente da un confronto tra le tre forme verbali.\nImperfetto e passato prossimo.\nSeguendo un approccio di linguistica testuale, si pu\u00f2 formulare la differenza tra imperfetto e le forme di perfetto come il passato prossimo considerando quest'ultimo come la forma che indica le azioni da mettere in \"primo piano\", mentre l'imperfetto indica lo \"sfondo\" di una narrazione:\nL'interpretazione sotto questo punto di vista ha grandi vantaggi di economia descrittiva ed \u00e8 dunque di facile comprensione, ma ha comunque il difetto di basarsi solo sullo studio di testi letterari. Normalmente, la distinzione classica tra aspetto perfettivo (azione conclusa) ed imperfettivo (azione non in svolgimento) viene considerata pi\u00f9 efficace.\nPassato prossimo e remoto.\nPer quanto riguarda la differenza tra passato prossimo e passato remoto, questa \u00e8 basata su criteri di rilevanza rispetto al presente: per l'esattezza, l'avvenimento pu\u00f2 essere considerato come psicologicamente vicino (sicch\u00e9 si user\u00e0 il passato prossimo) o lontano (allora sar\u00e0 preferito il passato remoto).\nNella scelta, non \u00e8 comunque possibile basarsi soltanto su criteri cronologici. Se \u00e8 vero, da un lato, che gli avvenimenti avvenuti in un passato recente verranno coniugati al passato prossimo pi\u00f9 spesso di altri, ci\u00f2 non pu\u00f2 in alcun modo costituire una regola generale. Conta invece la distanza psicologicamente percepita, anche se il pi\u00f9 delle volte gli enunciati riferiti a tempi vicini finiscono per essere formati con il passato prossimo: \u00e8 logico che gli eventi accaduti in un passato recente vengano normalmente rivissuti con pi\u00f9 intensit\u00e0 rispetto ad altri accaduti in vecchia data, e che quindi vengano indicati con il passato prossimo. Viceversa, gli eventi lontani nel tempo saranno spesso percepiti come psicologicamente distanti, per cui sar\u00e0 alta la probabilit\u00e0 che vengano indicati con il passato remoto. Non per questo si deve cadere nell'illusione di poter stabilire criteri puramente temporali per stabilire quando usare l'una o l'altra forma. In altre parole, un fatto accaduto in tempi lontani:\npu\u00f2 benissimo essere considerato come pi\u00f9 attuale di uno verificatosi in tempi relativamente vicini:\nIl perfetto composto in alcune lingue.\nIl passato prossimo \u00e8 una classica forma di perfetto composto. Spesso, viene chiamato con questo nome o con nomi simili da alcuni studiosi (cfr. Bertinetto). In quanto segue, si presentano le forme di composte del perfetto in alcune lingue romanze e non.\nFrancese, catalano e spagnolo.\nForme veramente corrispondenti al passato prossimo sono quelle composte del perfetto nelle lingue romanze, come ad esempio il pass\u00e9 compos\u00e9 in francese. Una differenza fondamentale tra il francese e l'italiano, sempre per quanto riguarda l'accordo, sta nel fatto che spesso in francese le forme accordate del participio conservano - nei verbi regolari - il suono della forma al maschile singolare, sicch\u00e9 non si sente alcuna differenza tra \"all\u00e9, all\u00e9e, all\u00e9s\" ed \"all\u00e9es\": \u00e8 solo nella lingua scritta (o in diversi verbi irregolari) che emerge la differenza tra forme di vario genere e numero.\nIl \"perfet\" del catalano mantiene il verbo \"ser\" in alcuni dialetti, ma molti altri dialetti hanno solo \"haver\":\nIl \"perfecto\" dello spagnolo (\"pret\u00e9rito perfecto\") si distingue da quelli dell'italiano e del francese per utilizzare soltanto il verbo \"avere\" come ausiliare\nil che semplifica notevolmente la coniugazione, anche perch\u00e9 il participio non va pi\u00f9 accordato. Lo spagnolo si distingue inoltre dall'italiano e dal francese per usare il \"perfecto\" solo in determinati contesti: va usato solo in caso di chiara attualit\u00e0 dell'azione. Negli altri casi, si preferisce l\"'indefinido\", la forma corrispondente del passato remoto.\nInglese e tedesco.\nL'inglese ed il tedesco, come lingue germaniche, usano le forme composte del passato seguendo regole proprie. Queste sono essenzialmente basate sul concetto di un passato pi\u00f9 o meno attuale. \nLa forma composta del passato in inglese, il \"Present perfect simple\", usa unicamente l'ausiliare \"to have\" per poi combinarlo al participio del verbo da coniugare: \nQuesto tempo \u00e8 compatibile con la forma progressiva basata sul gerundio: \"He has been talking\", a differenza di quanto non avvenga in molte altre lingue.\nNella lingua tedesca, il perfetto (\"Perfekt\") usa come ausiliari sia \"essere\" che \"avere\", a differenza dell'inglese: \"Er hat gesprochen - Er ist gegangen\" (\"Ha parlato - \u00c8 andato\"). Una differenza notevole rispetto a molte altre lingue \u00e8 il fatto che in genere il participio va posto alla fine della frase, sicch\u00e9 la forma verbale del perfetto viene spesso interrotta da una parte dell'enunciato:\nA tale proposito, vale la pena di ricordare che in italiano sono piuttosto rare le espressioni che possono frapporsi tra l'ausiliare ed il participio (si tratta soprattutto di brevi specificazioni temporali): \"\u00e8 sempre venuto; \u00e8 gi\u00e0 venuto; non \u00e8 mai pi\u00f9 arrivato; non \u00e8 ancora arrivato\"). \u00c8 invece molto pi\u00f9 comune che il passato prossimo italiano venga formato senza soluzione di continuit\u00e0."}
{"id": "730234", "revid": "307923", "url": "https://it.wikipedia.org/wiki?curid=730234", "title": "Rinieri de' Pazzi", "text": "Viveva di brigantaggio assaltando i passanti su alcune strade, specialmente quella tra Firenze e Arezzo. Per un certo periodo si un\u00ec a lui Farinata degli Uberti, durante il periodo di un breve esilio.\nPer questa sua attivit\u00e0 venne scomunicato da Papa Clemente IV nel 1268, dopo che ebbe assaltato una comitiva di ecclesiastici in viaggio verso Roma, tra i quali c'era anche il vescovo Silvense che fu ucciso brutalmente.\nLa scomunica venne confermata da Gregorio X e poco dopo venne anche dichiarato come ribelle dal Comune fiorentino. Fu escluso anche dalla pace del Cardinale Malabranca Latino Orsini del 1280.\nDante Alighieri lo colloc\u00f2 tra i predoni nel VII cerchio dell'Inferno, accanto al \"collega\" e omonimo Rinieri da Corneto (Inf. XII, 137-138).\nDella sua stessa famiglia Dante cit\u00f2 anche Camicione de' Pazzi, posto tra i traditori."}
{"id": "730235", "revid": "17654", "url": "https://it.wikipedia.org/wiki?curid=730235", "title": "La Fille du Regiment", "text": ""}
{"id": "730236", "revid": "63727", "url": "https://it.wikipedia.org/wiki?curid=730236", "title": "Bugatti Tipo 55", "text": "La Bugatti Tipo 55 \u00e8 un'autovettura d'alto rango prodotta tra il 1932 ed il 1935 dalla Casa francese Bugatti.\nProfilo e storia.\nLa \"Tipo 55\" venne lanciata nel 1932, in sostituzione della Bugatti Tipo 43 e pu\u00f2 essere considerata come la versione stradale delle Tipo 51 e Tipo 54 delle quali riprese gran parte della meccanica. \nDesign esterno e interno.\nSul piano del design, la \"Tipo 55\" deve il suo stile all'estro di Jean Bugatti, figlio del patron Ettore. All'inizio degli anni '30 del secolo scorso, il giovane rampollo della casa francese impresse alla produzione automobilistica Bugatti una svolta stilistica considerevole, fatta di forme pi\u00f9 fluide ed avvolgenti. La \"Type 55\" non fu esente da tale nuovo corso stilistico, anzi, osservando il suo corpo vettura pare che esso riprenda da vicino quelle forme, sempre opera di Jean Bugatti, che caratterizzavano la ben pi\u00f9 costosa Tipo 41 Roadster di Esders, una vettura che non a caso venne disegnata proprio in contemporanea con quella che sarebbe divenuta la futura \"Tipo 55\". E cos\u00ec, anche la nuova roadster di Molsheim, disponibile fin da subito anche come coup\u00e9, si presentava con parafanghi assai avvolgenti, con il lungo cofano bicolore a feritoie verticali, il predellino dal disegno ad onda attraverso il quale si accedeva all'abitacolo e la coda dall'andamento pi\u00f9 verticale con ruota di scorta a vista. Delle due configurazioni di carrozzeria previste per questo modello, la roadster risultava essere quella probabilmente pi\u00f9 affascinante, ma allo stesso tempo anche pi\u00f9 scomoda, almeno per quanto riguardava l'accesso all'abitacolo, in quanto tale operazione poteva essere effettuata solo scavalcando il predellino e la piccola porzione di lamiera che delimitava l'abitacolo dal predellino stesso. Sulla roadster mancano infatti le portiere, presenti invece nella pi\u00f9 confortevole coup\u00e9, che fra l'altro era per contro sprovvista di predellino. L'abitacolo a due posti proponeva sedili rivestili in pelle, guida a destra con volante a quattro razze, cruscotto centrale di forma ovale con ben sei strumenti e plancia interamente in legno.\nQuanto detto riguardava il design e lo stile relativi alle carrozzerie previste dalla casa di Molsheim, ma in realt\u00e0, la casa stessa dava al cliente la possibilit\u00e0 di optare per il telaio da ricarrozzare presso una carrozzeria esterna. Uno di questi esemplari, per esempio, venne ricarrozzato dalla carrozzeria Billeter &amp; Cartier di Lione su commissione del suo proprietario, mentre un altro fu \"vestito\" da Figoni &amp; Falaschi.\nStruttura, meccanica e motore.\nSi \u00e8 gi\u00e0 detto che la \"Tipo 55\" riprese sul piano tecnico parte della meccanica dalla \"Tipo 51\" e parte dalla \"Tipo 54\". Da quest'ultima venne ripreso il telaio da 2,75 metri di passo (quindi 22 cm in meno rispetto al passo della \"Tipo 43\"), sempre del tipo a longheroni e traverse in acciaio, con impianto frenante a quattro tamburi e sospensioni ad assale rigido, ammortizzatori a frizione, molle a balestra semiellittica all'avantreno e quarto-ellittica al retrotreno. Dalla \"Tipo 51\" venne invece ripreso il motore ad 8 cilindri in linea da 2262 cm3 (alesaggio e corsa: 60 x 100 mm) con distribuzione di tipo bialbero in testa, alimentazione a carburatore Zenith 48K e sovralimentazione mediante compressore volumetrico Roots. La potenza massima di tale propulsore era di 185 CV a 5000 giri/min e veniva trasferita al retrotreno mediante un cambio manuale a 4 marce mutuato direttamente dalla Tipo 49. Con tali caratteristiche, la \"Tipo 55\" era in grado di raggiungere una velocit\u00e0 massima di 180 km/h.\nProduzione.\nLa Bugatti \"Tipo 55\" fu prodotta in soli 38 esemplari: uno di questi esemplari fu impiegato anche alla 24 Ore di Le Mans del 1932. \u00c8 unanimemente considerata una delle pi\u00f9 belle Bugatti di sempre. Non avr\u00e0 eredi dirette nella produzione Bugatti, giacch\u00e8 l'unico modello prodotto dalla Bugatti nei tardi anni '30, ossia la Tipo 57, andr\u00e0 a sostituire efficacemente ed in un colpo solo tutti i modelli Bugatti prodotti fino a quel momento, compresa la stessa \"Tipo 55\". Ne furono prodotti 38 esemplari."}
{"id": "730238", "revid": "101565675", "url": "https://it.wikipedia.org/wiki?curid=730238", "title": "Sergio Peresson", "text": "Noto a livello internazionale per aver costruito e fornito violini a famosi solisti come Isaac Stern, Yehudi Menuhin, Jaime Laredo, Eugene Fodor, Maria Bachmann ed Ivan Galamian, e per aver realizzato negli anni settanta un violoncello per Jacqueline du Pr\u00e9.\nPeresson inizi\u00f2 a costruire violini nel 1943. Dopo la seconda guerra mondiale emigr\u00f2 in Venezuela, dove fece il riparatore di violini per l'Orchestra Sinfonica venezuelana. All'inizio degli anni sessanta si trasfer\u00ec negli Stati Uniti d'America per lavorare presso la \"William Moenning and Sons\" a Filadelfia. Negli anni settanta si spost\u00f2 ad Haddonfield, dove risiedette negli ultimi anni di vita.\nOltre al lavoro di restauratore di violini, Peresson gestiva una propria attivit\u00e0 come costruttore, che interruppe nel 1982. Peresson mor\u00ec a 78 anni il 16 aprile 1991 per un attacco cardiaco."}
{"id": "730239", "revid": "110157", "url": "https://it.wikipedia.org/wiki?curid=730239", "title": "Circondario di Gottinga", "text": "Il circondario di Gottinga () \u00e8 un circondario (\"Landkreis\") della Bassa Sassonia, in Germania.\nCapoluogo e centro maggiore \u00e8 Gottinga.\nGeografia fisica.\nIl Circondario di Gottinga contiene al suo interno una parte della foresta di Bramwald, situata sulle omonime colline, ed \u00e8 attraversato dal fiume Schede. Il rilievo pi\u00f9 alto della zona \u00e8 la collina Totenberg.\nSuddivisione amministrativa.\nIl circondario di Gottinga si compone di 4 citt\u00e0, 2 comuni mercato, 4 comuni e 3 comunit\u00e0 amministrative, che raggruppano complessivamente 1 citt\u00e0, 1 comune mercato e 18 comuni."}
{"id": "730240", "revid": "212348", "url": "https://it.wikipedia.org/wiki?curid=730240", "title": "La Fille du r\u00e9giment", "text": ""}
{"id": "730246", "revid": "47767", "url": "https://it.wikipedia.org/wiki?curid=730246", "title": "Val di Cembra", "text": "La Val di Cembra (in tedesco antiquato \"Zimmerstal\" o \"Schimmers\") \u00e8 una valle del Trentino situata sulla sinistra idrografica del fiume Adige e attraversata dal torrente Avisio. Amministrativamente \u00e8 divisa in sette comuni, facenti parte della Comunit\u00e0 della Valle di Cembra.\nCaratteristiche.\nLa Val di Cembra \u00e8 raggiungibile dalla Valle dell'Adige, imboccando a Lavis la Strada Statale 612 che risale la valle dell'Avisio fino a giungere in Val di Fiemme, oppure, all'altezza di San Michele all'Adige la SP 131 \"Strada del vino/San Michele-Giovo\"; \u00e8 raggiungibile anche dalla Valsugana imboccando all'altezza di Civezzano la SP 71 \"Fersina-Avisio\".\nLa valle \u00e8 formata da una serie di piccoli centri abitati, adagiati su pendii e spesso caratterizzati da una particolare tipologia abitativa ed architettonica: alcuni paesi cembrani presentano infatti abitazioni raccolte e addossate una accanto all'altra.\nDal punto di vista orografico la valle si trova all'interno delle Dolomiti di Fiemme e divide le Dolomiti Settentrionali di Fiemme dalle Dolomiti Meridionali di Fiemme.\nNel comune di Segonzano sono presenti dei particolari pinnacoli di terra dalle forme molto suggestive, noti come Piramidi di Segonzano, risultato della disgregazione delle montagne e dell'azione dell'acqua.\nRisorse economiche.\nUna delle risorse pi\u00f9 importanti della valle \u00e8 l'agricoltura e in particolare la viticoltura, seguita dalla frutticoltura (soprattutto frutti di piccole dimensioni come fragole, lamponi, more, ecc.).\nIl paesaggio della valle \u00e8 segnato dalla presenza di numerosi vigneti, sostenuti da ampi terrazzamenti. La caratteristica costruzione di vigneti terrazzati \"a secco\" non ha per\u00f2 inciso negativamente sul territorio, bens\u00ec mantenuto un paesaggio tipico delle colline avisiane. La produzione vinicola \u00e8 di alta qualit\u00e0 e in ambito trentino quantitativamente molto rilevante.\nA seguito di una azione decennale dei giovani imprenditori agricoli organizzati dal Club 3P \u00e8 diventata particolarmente famosa \u00e8 la variet\u00e0 \"M\u00fcller-Thurgau\" coltivata anche agli 872 metri di Vigna delle Forche.\nUn'altra risorsa economica molto importante per la valle \u00e8 rappresentata dall'estrazione e dalla lavorazione del porfido. Questa attivit\u00e0 ha pesantemente modificato l'aspetto dell'intera vallata per la presenza sia delle enormi cave a cielo aperto sia delle discariche di inerti residui dell'estrazione del porfido.\nComuni.\nI comuni della valle sono (procedendo dell'estremit\u00e0 nord-orientale, al confine con la Val di Fiemme):"}
{"id": "730248", "revid": "12245", "url": "https://it.wikipedia.org/wiki?curid=730248", "title": "Valle di Cembra", "text": ""}
{"id": "730252", "revid": "339392", "url": "https://it.wikipedia.org/wiki?curid=730252", "title": "La Favorite", "text": ""}
{"id": "730253", "revid": "74801", "url": "https://it.wikipedia.org/wiki?curid=730253", "title": "S\u00e4ter (comune)", "text": "S\u00e4ter \u00e8 un comune svedese di abitanti, situato nella contea di Dalarna. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "730257", "revid": "263988", "url": "https://it.wikipedia.org/wiki?curid=730257", "title": "Copriletto", "text": "Un copriletto \u00e8 una \"coperta\", solitamente leggera, che si posa sul letto generalmente a scopo decorativo. \nAnche un piumino o una coperta di lana pu\u00f2 essere considerato un copriletto quando viene posto a vista come ultimo elemento sul letto. In questo caso la sua funzione principale \u00e8 quella di tenere al caldo, mentre dorme, la persona che occupa il letto. Nelle notti particolarmente rigide vengono usate anche delle coperte elettriche, dotate di una resistenza all'interno, che producono calore per controbilanciare la bassa temperatura della stanza da letto. \nLe coperte possono essere utilizzate per usi diversi da quelli per cui sono state realizzate:"}
{"id": "730261", "revid": "125621714", "url": "https://it.wikipedia.org/wiki?curid=730261", "title": "Duomo", "text": "Duomo \u00e8 il termine con cui talora si designa per consuetudine la chiesa principale di un centro urbano, in particolare nei paesi di lingua italiana e tedesca. \u00c8 spesso anche la cattedrale della diocesi. \nStoria.\n\"Duomo\" \u00e8 l'esito italiano (con dittongazione romanza \"\u014f\" &gt; \"uo\") del vocabolo latino \"domus\" che nell'antica Roma significava semplicemente \"casa\", intesa come casa signorile.\nCon le invasioni barbariche avvenne un cambio linguistico, per la sovrapposizione di termini stranieri sui termini latini o per il generale cambio delle condizioni di vita. La parola \"casa\", che in latino significava \"catapecchia\" sostitu\u00ec il significato della \"domus\", mentre le poche \"domus\" romane sopravvissute rimasero esempi inarrivabili, non pi\u00f9 ripetuti fino all'et\u00e0 romanica.\nProprio in quell'epoca il termine latino \"domus\" venne riservato alla \"Casa di Dio\" (\"Domus Dei\"), cio\u00e8 la chiesa principale di una comunit\u00e0. Questo passaggio linguistico avvenne solo in Italia e in Germania: in altri paesi le chiese principali si chiamano in altro modo.\nLa maggior parte delle chiese importanti del medioevo furono basiliche, perch\u00e9 si recuperarono le forme degli ex palazzi di giustizia romani, gi\u00e0 molto diffusi. Tuttavia nei capoluoghi esistevano le costruzioni della ex Corte imperiale che risaltavano sul resto dell'edilizia urbana, perch\u00e9 erano dotate di cupola. Questo elemento architettonico, grande novit\u00e0 del tardo impero, ebbe alto prestigio e fu portatore di significati e suggestioni legati al concetto di centralit\u00e0 del potere. Perci\u00f2 il recupero delle costruzioni di cupole adattate alle chiese cristiane cre\u00f2 un tipo di edificio ancor pi\u00f9 prestigioso della basilica, che fu chiamato appunto \"duomo\".\nLa cupola rimase un mito del medioevo, perch\u00e9 nessuno pi\u00f9 sapeva come si potesse fare fino almeno a dopo l'anno Mille, quando il grande risveglio comunale produsse un recupero di queste tecniche e tornarono ad esistere robusti edifici con soffitti a volta e cupole. Da allora \"duomo\" divenne anche sinonimo di \"cupola\", infatti in inglese e in francese, per esempio, con \"dome/d\u00f4me\" si indicano comunemente le cupole.\nIl duomo nelle citt\u00e0 a capo di una diocesi coincideva quasi sempre con la cattedrale, cio\u00e8 chiesa dotata della cattedra vescovile. Tuttavia non si deve confondere il termine duomo con cattedrale: se il termine cattedrale presuppone che l'edificio sia anche \"duomo\", cio\u00e8 chiesa maggiore, non vale invece il contrario. Per esempio il duomo di Monza non \u00e8 sede vescovile quindi non \u00e8 una cattedrale. \nEsistono comunque varie eccezioni alla regola, come Molfetta, che ha il duomo di San Corrado e la cattedrale di Santa Maria Assunta, o anche Ragusa, che ha il suo duomo a Ibla e la cattedrale nella citt\u00e0 nuova, oppure a Bologna dove la cattedrale non \u00e8 la chiesa pi\u00f9 grande e famosa (la basilica di San Petronio). Ci possono essere anche due duomi in una stessa citt\u00e0, come nei casi di Brescia, con il duomo vecchio e il duomo nuovo, e di Caserta: il vecchio duomo sta nella vicina frazione di Casertavecchia e quello nuovo nell'omonima piazza. In altre citt\u00e0 invece il termine duomo \u00e8 assente: si pensi a Venezia, con la basilica dogale di San Marco e l'antica cattedrale di San Pietro.\nIl termine \"duomo\" \u00e8 estraneo al diritto canonico, pertanto \u00e8 l'uso corrente a determinare se una chiesa possa chiamarsi duomo. Se la parola duomo non compare mai nella titolazione ufficiale che la diocesi d\u00e0 a una chiesa, tale nome \u00e8 registrato tuttavia, oltre che dall'uso comune, dalla toponomastica cittadina, mediante titolazioni quali \"piazza del Duomo\" e simili.\nItalia.\nFriuli-Venezia Giulia.\nDuomo di Variano di Basiliano (dal 2019)"}
{"id": "730264", "revid": "124809069", "url": "https://it.wikipedia.org/wiki?curid=730264", "title": "S\u00e4ter", "text": "S\u00e4ter \u00e8 una cittadina della Svezia centrale, capoluogo del comune omonimo, nella contea di Dalarna; nel 2021 contava 11.161 abitanti, su un'area di 3,78 km\u00b2."}
{"id": "730265", "revid": "287204", "url": "https://it.wikipedia.org/wiki?curid=730265", "title": "Michelle Chang", "text": " \u00e8 un personaggio immaginario creato dalla Namco per la serie di videogiochi \"Tekken\". Il personaggio compare solo nei primi due capitoli della serie, per poi tornare in \"Tekken Tag Tournament\" e in \"Tekken Tag Tournament 2\".\nBiografia.\nMichelle Chang \u00e8 una lottatrice vagabonda, praticante di kung fu e figlia di una donna nativa americana e di un uomo originario di Hong Kong, quest'ultimo inviato da Heihachi Mishima per trovare un antico tesoro nelle terre native americane. Nel giorno del suo diciottesimo compleanno, la madre di Michelle le spiega che il padre fu ucciso dagli uomini dello stesso Heihachi, cos\u00ec la ragazza decide di iscriversi al primo torneo di \"Tekken\" per uccidere colui che ha commissionato l'omicidio vendicando cos\u00ec il genitore.\nAlla fine non riesce a vincere il primo torneo e torna a casa dalla madre ma la pace per le due non dura molto, dato che Kazuya, ora divenuto padrone della Mishima Zaibatsu, vuole il pendente che possiede Michelle in quanto quest'ultimo sembra nascondere le tracce per ottenere un tesoro nascosto, e per obbligarla a partecipare al \"Tekken 2\" decide di mandare alcuni suoi uomini a rapire sua madre. Cos\u00ec la giovane si iscrive al secondo torneo per poterla salvare.\nStoria.\nFiglia di madre nativo-americana e padre di Hong Kong, Michelle Chang entr\u00f2 a far parte del primo torneo di \"Tekken\" per salvare il suo villaggio e vendicare suo padre rapito e ucciso dalle armate di Heihachi Mishima, non riusc\u00ec ad arrivare alla finale per affrontare l'odiato Heihachi. Due anni dopo il primo torneo, Michelle scopr\u00ec il motivo del rapimento di suo padre. Esso infatti era stato catturato e torturato a morte affinch\u00e9 rivelasse il nascondiglio del tesoro antico della loro trib\u00f9. Ora per\u00f2 la Mishima Corp. aveva rapito anche sua madre.\nHeihachi questa volta doveva pagare per tutto il male arrecato e lei e alla sua famiglia. Durante il secondo torneo Michelle ritrov\u00f2 cos\u00ec molti combattenti gi\u00e0 affrontati due anni addietro. Tra questi ve ne era uno particolarmente interessato ad incontrarla: Ganryu. Il simpatico lottatore di sumo si era infatti invaghito della bella Michelle dopo l'incontro nel primo torneo. Lui, infatti aveva deciso di partecipare al secondo \"Tekken\" nella speranza di far breccia nel cuore dell'indiana. Sfortunatamente per lui il suo amore non verr\u00e0 mai ricambiato da Michelle.\nIl secondo torneo si concluse e Michelle torn\u00f2 nel suo villaggio con la sua gente e per molti anni nulla turb\u00f2 pi\u00f9 la sua tranquillit\u00e0.\nMa esattamente 15 anni dopo la fine del secondo torneo un oscuro personaggio attacc\u00f2 il suo villaggio. La gente della trib\u00f9 ne conosceva l'entit\u00e0; si trattava del Dio della Lotta. Michelle allora part\u00ec per il Giappone con l'intenzione di chiedere spiegazione ad Heihachi, convinta che ci fosse un nesso tra il tesoro della sua trib\u00f9, che la Mishima Corp. aveva cercato inutilmente di rubare, e il Dio della Lotta.\nMa da l\u00ec non torn\u00f2 pi\u00f9 indietro. Toccher\u00e0 ora a sua figlia Julia Chang scoprire cosa si cela dietro questo mistero e salvare sua madre Michelle.\nStile di combattimento.\nMichelle Chang pratica il kung fu, arte che verr\u00e0 ripresa dalla figlia adottiva Julia Chang in \"Tekken 3\" la quale condivider\u00e0 la maggior parte delle mosse."}
{"id": "730271", "revid": "287204", "url": "https://it.wikipedia.org/wiki?curid=730271", "title": "Vansbro", "text": "Vansbro \u00e8 una cittadina della Svezia centrale, capoluogo del comune omonimo, nella contea di Dalarna; nel 2005 aveva una popolazione di 2.030 abitanti, su un'area di 3,32 km\u00b2."}
{"id": "730272", "revid": "767487", "url": "https://it.wikipedia.org/wiki?curid=730272", "title": "Federico Crescentini", "text": "Carriera.\nNipote di Giorgio Crescentini, presidente della Federazione Sammarinese Giuoco Calcio, nella sua carriera calcistica, dopo aver giocato nelle giovanili del , ha indossato le maglie di Virtus Villa e Real Misano, squadre romagnole, prima di passare al Tre Fiori, formazione che gioca nel Campionato sammarinese.\nHa vestito per otto volte la maglia della propria nazionale nel ruolo di difensore, l'ultima volta nella partita di qualificazioni ad Euro 2008 contro l'Irlanda.\nNel dicembre 2006, mentre si trovava in una spiaggia nei pressi di Acapulco, in Messico, un'onda di grandi dimensioni ha travolto il giocatore ed una sua amica. Crescentini, istruttore di nuoto, dopo essere riuscito a salvare la ragazza, \u00e8 stato risucchiato dalle onde ed \u00e8 scomparso nell'oceano. Il corpo senza vita del calciatore \u00e8 stato rinvenuto due giorni dopo sulla spiaggia di Playa Ventura.\nAlla notizia della morte, il commissario tecnico della Nazionale Giampaolo Mazza ha commentato:\nI sostenitori del San Marino Calcio l'hanno invece voluto ricordare con uno striscione recitante \"Ciao Fede, eroe dei nostri giorni ... non ti dimenticheremo mai\" apparso nella prima partita interna della squadra biancazzurra.\nI funerali si sono tenuti nella chiesa parrocchiale del castello di Montegiardino, nella piccola Repubblica.\nA Crescentini \u00e8 stata conferita l'Ordine al merito civile e militare di San Marino, massima onorificenza dello Stato, grazie ad una proposta prima accolta dal Congresso di Stato e in seguito dal Magistero di Sant'Agata, presieduto dai Capitani Reggenti. Nella cerimonia, il politico Fiorenzo Stolfi ha detto:\nNell'aprile 2008 le autorit\u00e0 sammarinesi hanno dedicato alla memoria di Federico lo stadio di Fiorentino."}
{"id": "730273", "revid": "6923", "url": "https://it.wikipedia.org/wiki?curid=730273", "title": "Tu-160", "text": ""}
{"id": "730278", "revid": "110157", "url": "https://it.wikipedia.org/wiki?curid=730278", "title": "Vansbro (comune)", "text": "Vansbro \u00e8 un comune svedese di 6.858 abitanti, situato nella contea di Dalarna. Il suo capoluogo \u00e8 la cittadina omonima. Gli abitati della zona hanno origine piuttosto antiche, risalendo a prima dell'era vichinga.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "730279", "revid": "87128", "url": "https://it.wikipedia.org/wiki?curid=730279", "title": "Milano Greco", "text": ""}
{"id": "730280", "revid": "767487", "url": "https://it.wikipedia.org/wiki?curid=730280", "title": "Programmazione procedurale", "text": "In informatica la programmazione procedurale \u00e8 un paradigma di programmazione che consiste nel creare dei blocchi di codice sorgente, identificati da un nome e racchiusi da dei delimitatori, che variano a seconda del linguaggio di programmazione; questi sono detti anche sottoprogrammi (in inglese \"subroutine\"), procedure o funzioni, a seconda del linguaggio e dei loro ruoli all'interno del linguaggio stesso. Il nome deriva dal linguaggio COBOL, che \u00e8 stato il primo ad utilizzare questo concetto.\nDescrizione.\nQuesti blocchi possono essere dotati di parametri, cio\u00e8 variabili locali i cui valori vengono forniti o passati dall'esterno del blocco di codice ed eventualmente esportati; esistono due tipi di parametri: quelli di tipo valore e quelli di tipo variabile; nei primi viene passato un valore che, se modificato, non viene comunque salvato al termine del sottoprogramma; nel tipo variabile invece, viene comunicato l'indirizzo della cella di memoria (ad es.tramite un puntatore) al quale troviamo l'informazione, che pu\u00f2 quindi essere modificata effettivamente e permanentemente. All'interno di un sottoprogramma possono essere generalmente definite o dichiarate delle variabili locali, che vengono deallocate al termine del sottoprogramma stesso; il loro contenuto viene quindi perso se non salvato o trasmesso altrimenti.\nIn Pascal, le \"procedure\" sono distinte dalle \"funzioni\" perch\u00e9 non restituiscono un valore associato al nome della procedura stessa, e non possono quindi apparire a destra di una istruzione di assegnazione; i blocchi di codice sono racchiusi tra un \"Begin\" ed un \"End;\" (parole riservate, il punto e virgola fa parte dell'istruzione).\nIn Linguaggio C esiste solo la \"function\", che pu\u00f2 o meno restituire valori; lo stesso dicasi per il Java ed il PHP; i blocchi sono racchiusi tra parentesi graffe. In Visual Basic abbiamo procedure (Sub) e funzioni, il cui codice \u00e8 strutturato nel seguente modo:\nPer le procedure:\n Sub \"NomeProcedura\"(\"Lista parametri\")\n \"Dichiarazioni e Istruzioni\"\n End Sub\nPer le funzioni:\n Function \"NomeFunzione\"(\"Lista parametri\") As \"TipoDiRitorno\"\n \"Dichiarazioni e Istruzioni\"\n Return \"Espressione\"\n End Function"}
{"id": "730284", "revid": "62748", "url": "https://it.wikipedia.org/wiki?curid=730284", "title": "Coperta (letto)", "text": ""}
{"id": "730285", "revid": "123462981", "url": "https://it.wikipedia.org/wiki?curid=730285", "title": "Mind Games (album John Lennon)", "text": "Mind Games \u00e8 il quarto album da solista di John Lennon pubblicato nel 1973.\nL'uscita del disco segn\u00f2 l'inizio del periodo di separazione di Lennon da Y\u014dko Ono, il cosiddetto \"weekend perduto\", durato diciotto mesi. Inoltre l'opera \u00e8 un netto allontanamento dalle posizioni politiche estremiste del precedente LP \"Some Time in New York City\". \"Mind Games\" venne ben accolto da critica e pubblico all'epoca della sua pubblicazione, l'album raggiunse la posizione numero 13 in Gran Bretagna e la numero 9 negli Stati Uniti, dove divenne disco d'oro. Con il passare degli anni la reputazione del disco \u00e8 calata nella considerazione della critica, che spesso ha definito l'album il meno interessante della discografia lennoniana.\nDescrizione.\nStoria.\nA met\u00e0 1973, mentre Yoko Ono stava ultimando il suo terzo album solista, \"Feeling the Space\", Lennon decise di registrare un nuovo disco. Trovando di suo gradimento i musicisti che erano stati radunati per suonare sull'album della Ono dalla loro coordinatrice e assistente, May Pang, chiese alla Pang di ingaggiarli anche per lavorare con lui. Quindi Lennon velocemente scrisse le canzoni che poi formeranno \"Mind Games\".\nProprio all'inizio delle sedute di registrazione per il disco nei Record Plant Studios di New York, John e Yoko si separarono. Con il benestare della stessa Yoko, la Pang divenne l'amante e l'assistente personale di Lennon per tutto il \"lost weekend\", durante il quale i due si trasferirono a Los Angeles.\nSotto il nome di \"The Plastic U.F.Ono Band\", Lennon ingaggi\u00f2 il batterista di studio Jim Keltner, il giovane chitarrista David Spinozza, Gordan Edwards al basso e Arthur Jenkins alle percussioni come musicisti per terminare il disco.\nIl tono dell'album oscilla fra melodiche canzoni d'amore piene di rimpianto dirette alla Ono (\"Aisumasen (I'm Sorry)\", \"One Day at a Time\", \"Out the Blue\", e \"You Are Here\"), pi\u00f9 ottimistiche e divertite canzoni (\"Intuition\", \"Only People\") ed altre che rispolverano la passione di Lennon per il rock 'n' roll (\"Tight A$\" e \"Meat City\"). Sorprendentemente, Lennon produsse l'intero album da solo, senza l'ausilio di Phil Spector.\n\"Mind Games\", brano che d\u00e0 il titolo all'album, in origine si intitolava \"Make Love, Not War\", ed era destinata a diventare uno dei grandi inni pacifisti di Lennon. Ritenendo che nel 1973, lo slogan \"fate l'amore non fate la guerra\" fosse ormai troppo abusato, Lennon decise di cambiare il titolo e il tono generale della canzone. Rimangono tracce di quello che avrebbe dovuto essere il ritornello originale nella coda sfumata verso la fine del brano.\n\"Bring on the Lucie (Freda Peeple)\", \"Only People\" e i 6 secondi di silenzio di \"Nutopian International Anthem\" sono le uniche tracce politiche del disco.\nIn vena di scherzi, Lennon introdusse nel brano finale di \"Mind Games\", \"Meat City\", la frase \"\u00abFuck a pig!\u00bb\" (\"Fotti un maiale!\") incisa al contrario, per sfuggire ai censori.\nLa copertina di \"Mind Games\", ideata dallo stesso Lennon e uscita in due diverse versioni, venne vista da molti (incluso Lennon), come la rappresentazione simbolica del suo allontanamento da Yoko Ono e dell'apparentemente gigantesca influenza di lei sul musicista.\nNel 2002, Yoko Ono ha supervisionato la ristampa di \"Mind Games\" in versione rimasterizzata con tre bonus tracks precedentemente inedite. Si tratta di versioni demo di brani dell'album.\nUna nuova versione rimasterizzata \u00e8 uscita nel 2010 con i brani dell'album originale.\nNutopia: La Nazione della Pace.\nIl primo d'aprile del 1973, John e Yoko introdussero il concetto della nazione immaginaria di Nutopia durante una conferenza stampa tenutasi a New York City. I Lennon si dichiararono ambasciatori della nazione e chiesero lo status di immunit\u00e0 diplomatica (naturalmente senza successo) per porre cos\u00ec fine ai problemi di immigrazione che affliggevano Lennon durante la loro battaglia per restare negli USA. John present\u00f2 la nazione immaginaria di NUTOPIA leggendo la seguente dichiarazione:\n\"\u00abAnnunciamo la nascita della nazione concettuale di NUTOPIA. La cittadinanza del Paese pu\u00f2 essere ottenuta semplicemente proclamando la propria adesione ad esso. NUTOPIA non ha territorio, confini o passaporti, solo persone. NUTOPIA non ha altre leggi che quelle cosmiche. Tutti gli abitanti di NUTOPIA sono ambasciatori del Paese. Come ambasciatori di NUTOPIA, noi due richiediamo l'immunit\u00e0 diplomatica e il riconoscimento ufficiale da parte delle Nazioni Unite della nostra nazione e del suo popolo\u00bb.\"\nLa bandiera di Nutopia \u00e8 completamente bianca."}
{"id": "730296", "revid": "287204", "url": "https://it.wikipedia.org/wiki?curid=730296", "title": "Pallavolo Falchi Ugento", "text": "La Pallavolo Falchi Ugento \u00e8 una societ\u00e0 pallavolistica maschile di Ugento, in provincia di Lecce. Attualmente \u00e8 il sodalizio pallavolistico pugliese ad aver raggiunto il miglior risultato di sempre nelle competizioni ufficiali (gara 3 dei quarti di finale - play-off scudetto a.s. 1985/86).\nStoria della societ\u00e0.\nLe origini. Dal C.S.I. al G.S. Falchi (1966-1976).\nLa pallavolo a Ugento s'inizia a praticare a met\u00e0 degli anni '60 nell'ambito delle attivit\u00e0 giovanili del C.S.I. (Centro Sportivo Italiano) all'interno dell'Oratorio San Giovanni Bosco, una struttura polivalente concepita da S.E. Mons. Ruotolo per la formazione culturale e sportiva dei giovani. Il campetto con i mattoni in cemento dell'oratorio diviene il luogo di ritrovo per tanti ragazzi.\nIl quarto posto conquistato alle finali nazionali dei Giochi della Giovent\u00f9 di Roma nel giugno del 1973 dalla squadra dei seminaristi, allenati da Don Antonio Bello, incoraggia il proposito di allestire una squadra per partecipare ai campionati federali.\n\u00c8 il 30 novembre 1973. Con l'invio della raccomandata contenente la richiesta di affiliazione alla Federazione Italiana Pallavolo di Roma ha inizio la storia dei Falchi Ugento.\nNasce il Gruppo Sportivo Falchi avente la propria sede in Piazza Moro (all'interno dello stesso oratorio) e si parte dal campionato provinciale di 2\u00aa divisione.\nDa squadra nata per combattere la noia \u2013 come titoler\u00e0 qualche anno pi\u00f9 tardi un quotidiano\u00a0\u2013 a squadra dei records.\n\u00c8 il 16 marzo 1974. alle ore 15.00 si disputa la prima gara ufficiale: G.S. FALCHI UGENTO vs SHOWY BOYS GALATINA (3/0). Sui mattoni in cemento scende in campo il seguente sestetto: De Giorgi (N.8), Pacella (N. 10); Armida (N. 5); Bottazzo (N. 11); Riso (N. 3); Carluccio (N. 1).\nNel marzo 1976 arriva il primo sponsor, ma non si tratta di un'azienda commerciale, bens\u00ec dell'Associazione Donatori Volontari del Sangue di Ugento e per la somma di Lire 392.000 viene assunta la nuova denominazione: Adovos Falchi Ugento.\nAttesa la finalit\u00e0 solidaristica, tale abbinamento rimarr\u00e0 sino al 1987 e anche in assenza dell'apporto economico da parte dell'Adovos, dirigenti e atleti vollero continuare a pubblicizzare l'Associazione, dimostrando un encomiabile senso civico.\nLe 4 promozioni consecutive (1978-1981).\nDopo i primi campionati che servono a fare esperienza ai giovani pallavolisti, nella stagione 1977-1978 arriva la promozione in 1\u00aa divisione. Nella finale disputata a Foggia il 18 giugno 1978 i Falchi battono il Turi per 3/0. L'anno successivo (1978/1979), il 27 maggio '79, a Manfredonia arriva la promozione in serie C: Mobilcasa Falchi Ugento \u2013 Enel Bari 3-2.\nIn paese crescono le attenzioni di sportivi e cittadini per il volley ma manca un palazzetto dello sport. Si decide cos\u00ec di adattare a campo di gioco un capannone della Cantina Cooperativa \u201cOzan\u201d che sorge in Via Mare in localit\u00e0 Bianco.\nNella stagione successiva (1979-1980) con Sirio Nicolazzo nella veste di allenatore-giocatore arriva la promozione in Serie B superando i rivali di sempre: gli Showy Boys Galatina.\nNel primo anno di serie B (1980-1981), si inizia a pensare in grande. Il Presidente Eugenio Ozza ingaggia il primo straniero. Dal Salerno arriva il nazionale polacco campione del mondo Zbigniew Zarzycki. Dal Cus Pisa Andrea De Marinis e Alberto Barsotti. La Federazione polacca a sorpresa revoca il nulla-osta a tutti i propri atleti che giocano all'estero e Zarzycki (Zuz\u00f9 come simpaticamente lo chiamano subito gli ugentini) si deve sedere in panchina a fare l'allenatore. \u00c8 promozione in serie A2 con la vittoria 3/0 contro il Sabaudia. \n\u00c8 anche la stagione del tragico terremoto dell'Irpinia che porta al rinvio della gara Avellino-Ugento.\nLa Serie A (1981-1986) ed il primato.\nPer la serie A2 arrivano rinforzi prestigiosi: il nazionale Antonio Scilipoti (un fortissimo atleta d'origini siciliane), il barese Michele Carelli, il napoletano Salvatore Vivenzio ed il giovanissimo (ha solo 19 anni, attualmente stimato professore di Educazione Fisica) Ferdinando De Giorgi (da Squinzano). Non si vince il campionato, ma arriva la qualificazione alle semifinali di Coppa Italia (eliminati dalla mitica Panini Modena) e si partecipa ai play off promozione, essendo giunti in classifica finale al 2\u00ba posto dopo il Vianello Pescara. Mancata la 5^ promozione di fila, nella s.s. (1982-1983) sotto la presidenza dell'avvocato Antonio Lupo, viene costituita una societ\u00e0 a responsabilit\u00e0 limitata e i Falchi si dotano di un nuovo assetto societario. Vengono ingaggiati: il ligure Paolo Giribaldi (dalla Panini Modena), Nicola Palumbo, molfettese gi\u00e0 nella nazionale juniores e Richard Amon, californiano, originario del Portorico. Vincendo contro squadre del calibro di Catania e Falconara, tra il tripudio della tifoseria e le scene di giubilo in una \"cantina OZAN\" piena ogni sabato sera fino all'inverosimile, i Falchi raggiungono la promozione in serie A1! \u00c8 la prima volta per un club pugliese. Tale piazzamento consente altres\u00ec l'accesso ai play off scudetto, eliminati poi dall'Edilcuoghi Sassuolo. La Gazzetta dello Sport e la Rai documentano per la prima volta il miracolo sportivo di Ugento.\nNella stagione 1983-1984, vengono ingaggiati due atleti polacchi (Molenda e Ciaszkewiez), viene confermato il tecnico Zarzycki, giungono Ninci dal Cus Siena e Berselli dalla Panini Modena. Vengono ceduti Amon, Melissano, Nicolazzo e Scilipoti.\nI Falchi debuttano in serie A1 il 15 ottobre 1983 contro il forte Casio Milano (che vince 3-0) in una Cantina Ozan dove centinaia di spettatori sono costretti a restare fuori in quanto senza biglietto. Non resta che tornare a casa e sintonizzarsi sulle frequenze di Radio Studio 99, storica radio ugentina che trasmette dalla Torre dell'Orologio in Piazza San Vincenzo. Nel corso del campionato viene esonerato il tecnico e la guida della panchina passa a Nicolazzo. Si retrocede in A2. In quella stagione non mancano i risultati positivi da parte del settore giovanile, le cui squadre approdano alle finali nazionali di categoria. Nella stagione 1984-1985 si abbandona il campo della cantina Ozan e, in attesa dell'ultimazione dei lavori del palazzetto di Torre San Giovanni, si disputano le gare ad Acquarica del Capo. Vanno via De Marinis, Ninci, Vivenzio e Ciaszkewiez, rientra Scilipoti e arriva il campione argentino Hugo Conte assieme al tecnico, anch'egli argentino, Prof. Enrique Edelstein.\n\u00c8 un'autentica marcia trionfale, un percorso netto verso la serie A1 con tutte le 22 gare vinte (66 set vinti, 13 persi). La squadra partecipa ai play off scudetto e viene eliminata dai Lupi Santa Croce, in Coppa Italia si arriva alla semifinale vs la Panini Modena. La ciliegina sulla torta \u00e8 rappresentata dalla prima convocazione in Nazionale A di un proprio atleta: Nicola Palumbo si reca in Liguria per un collegiale agli ordini di Silvano Prandi.\nNella s.s. 1985-1986 i migliori risultati di sempre: 6\u00ba posto in regular season, final four Coppa Italia (Panini Modena, Tartarini Bologna e Santal Parma) e gara 3 nei quarti di finale play off scudetto contro la Panini Modena.\nLa vittoria che ad oggi rappresenta il record per una squadra pugliese viene disputata il 26 aprile 1986 presso il Pallone Tensostatico di Torre San Giovanni. Ugento vs Panini Modena 3/1 (15-4; 15-10; 14-16; 15-1). La Panini Modena allenata da Julio Velasco si schiera con: Lucchetta, Cantagalli, Bernardi, Dall'Olio, Quiroga, Bertoli, Martinez; Ghiretti; Di Bernardo; Sacchetti; Il Victor Village Ugento con: Ferdinando De Giorgi; Palumbo; Conte; Giribaldi; Berselli; Todorov; Michele De Giorgi; Manni; Nicolazzo; Romanelli.\nLa crisi economica e la rinuncia alla A1.\nGli onerosi costi sin allora sostenuti e la mancanza di sponsor adeguati portano alla sofferta ma inevitabile rinuncia alla A1. Ogni tentativo risulta essere vano. Il titolo sportivo \u00e8 nelle mani del Sindaco di Ugento, il Prof. Antonio Congedi. La Federazione rilascia un'apposita deroga e cos\u00ec, in quella stagione cos\u00ec amara (1986/1987), il Sindaco \u00e8 anche Presidente della societ\u00e0.\nSi riparte dalla C1 con un gruppo di giovani allenati da Camillo Plac\u00ec.\nDalla C alla B1: andata e ritorno.\nL'anno successivo (1987-1988) la guida tecnica viene affidata a Fernando De Siena, ma giunge la retrocessione in C2 con 0 punti in classifica. Sono anni in cui si deve ricostruire lavorando sodo con il settore giovanile.\nA regalare soddisfazioni ci pensa la squadra under 16 che diviene campione regionale con il record di vittorie (3-0) ed un 8\u00ba posto nella classifica nazionale. Tra questi ragazzi si mettono in evidenza molti campioni in erba, tra i quali Mirko Corsano che passa nel 1990 alla Maxicono Parma ed Aldo Carafa.\nNella s.s. 1988/1989 \u00e8 promozione in C/1 e l'anno successivo 1989/1990 \u00e8 promozione in B/2.\nIl settore giovanile in questi anni \u201cproduce\u201d tantissimi atleti promettenti. Con alla guida il compianto Fernando Panico, in cabina di regia Maurizio De Giorgi ed i galatinesi Preste, Patera e Scrimieri nella stagione 1993/1994 si brinda al ritorno nella terza serie nazionale: \u00e8 promozione in B1! La squadra torna vittoriosa da Palermo e ad attenderla per i festeggiamenti in Piazza Porta San Nicola c'\u00e8 l'intero paese. Dopo alcune stagioni si retrocede in B/2, ma il sapiente lavoro fatto dai dirigenti con il settore giovanile, da sempre vero fiore all'occhiello del club, consente di resistere dignitosamente. Purtroppo arriva la retrocessione in Serie C e si deve attendere la stagione 2004/2005 e l'inaugurazione del tanto atteso Palazzetto dello Sport per la promozione in Serie B/2.\nDal 2005 al 2010.\nNella stagione 2005/2006, si crea un nuovo consiglio direttivo con a capo il compianto imprenditore tavianese Roberto Fasano e l'avv. Francesco Zomp\u00ec, affiancati dal vecchio gruppo dirigente. Arriva la promozione in serie B/1 che premia una vita in giallorosso del tecnico Maurizio De Giorgi. Nella stagione 2006/2007 si disputa un brillante campionato di B1, raggiungendo la salvezza.\nLa stagione successiva (2007-2008) segna la retrocessione della squadra in B2.\nNella stagione agonistica 2008/09, sempre sotto la presidenza dell'avv. Francesco Zomp\u00ec (e direttore generale l'avv. Giuseppe Del Sole, attuale presidente dell'Oratoriana Ugento), ha costantemente occupato le zone alte della classifica della serie B2, occupandone sovente la vetta. \u00c8 stata eliminata, ai play off promozione, per mano del S. Felice da Nicosia.\nNella stagione 2009/10 dopo aver occupato stabilmente le prime tre posizioni della serie B2, girone H, ha visto sfumare la possibilit\u00e0 dei play-off promozione, arrivando al quarto posto dopo un finale di campionato un po' sottotono.\nDal 2011 al 2013.\nL'estate 2010 che segue un cocente finale di stagione d\u00e0 il via ad una serie di ribaltoni tecnico-societari a partire dal cambio di dirigenza, dopo 5 anni l'avv. Zomp\u00ec lascia la presidenza, seguito dal vice presidente Dimo, a loro subentrano l'ing. Maurizio Giacomo Maruccia, imprenditore ugentino, con il ruolo di presidente, e, sulla poltrona di vice presidente, la figlia del compianto Avv. Lupo, simbolo della promozione in A1 dei Falchi Ugento, l'avv.ssa Maria Rosaria Lupo, con l'avv. Martino Carluccio nel ruolo di Direttore Sportivo, il resto della societ\u00e0 rimane pressoch\u00e9 invariato. Segue al cambiamento societario anche quello alla guida tecnica, affidata all'ex tecnico del C.A.B.V. Bari Volley: Tonino Cavalera. Per quanto riguarda la squadra vengono riconfermati i centrali Marco Serra e Paolo Miraglia, il laterale Pasquale Parisi, e il libero Simone Spennato. I nuovi acquisti sono Graziano Polignino, ex palleggiatore del Martina Franca, l'opposto, ed ex leader della squadra vincitrice del torneo di B2 2009/10, ovvero Matera: Jonathan Toma, e il laterale Vincenzo Scalcione, arrivato dal Potenza (B1). Il 6+1 base 2010/11 si presenta quindi cos\u00ec: Polignino (P), Toma (O), Serra (C), Miraglia (C), Parisi (S), Scalcione (S), Spennato (L). Cavalera allenatore. Nella stagione 2011/2012 i Falchi Ugento disputeranno il campionato nazionale di pallavolo, serie B1/M.\nDal 2014 ad oggi.\nNella stagione 2014/2015 i Falchi Ugento hanno disputato il campionato di prima divisione maschile-girone unico.\nPresidenti e allenatori.\nPresidenti.\nDal 1973 ad oggi: Antonio Spennato, Giuseppe Jannella, Ascanio Colaci, Eugenio Ozza, Antonio Lupo, Franco Lucrezio, Antonio Rovito, Antonio Ricchello, Eugenio Ozza, Alfredo Stea, Franchino Ozza, Francesco Zomp\u00ec, Giacomo Maurizio Maruccia.\nAllenatori.\nDal 1973 ad oggi: Ascanio Colaci, Sirio Nicolazzo, Zbgniev Zarzycki; Enrique Edelstein, Camillo Plac\u00ec, Fernando De Siena, Roberto Vadacca, Sirio Nicolazzo, Fernando Panico, Giuseppe Marino, Brizio Mattei, Maurizio De Giorgi, Sirio Nicolazzo, Fabrizio Licchelli, Tonino Cavalera.\nDerby.\nLe partite particolarmente sentite dalla tifoseria ugentina sono:\nLa tifoseria.\nIl Club Volley Mirko Corsano.\nIl 25 aprile 2008 alla presenza della Cittadinanza Ugentina delle Autorit\u00e0 e del campione Ugentino Mirko Corsano viene inaugurato ad Ugento il Club Volley Ugento M. Corsano che sancisce il ritorno in citt\u00e0 della tifoseria organizzata che mancava da anni e che a sprazzi si era fatta vedere grazie al gruppo ultr\u00e0 gli \"Irriducibili\".\nUltimamente i soci del Club hanno avviato una campagna di raccolta firme per l'intitolazione del Palasport cittadino al compianto pallavolista ugentino Tiziano Manni venuto a mancare in giovane et\u00e0.\nIl club per il nuovo anno associativo dispone di una nuova sede presso il bar caffetteria \"Piazza Italia\" nell'omonima piazza.\nIl Palazzetto dello Sport cittadino grazie allo sforzo dei soci del Club \u00e8 stato intitolato alla figura di Tiziano Manni il 05/12/2010 in occasione dell'inaugurazione del nuovo terreno di gioco completamente in \"taraflex\".\nIl palazzetto prende quindi la seguente intitolazione: PalaOzan \"Tiziano Manni\".\nCommando Ultras Terrone Salentino.\nSuccessivamente alla nascita del Club Volley Ugento la tifoseria ad esso appartenente si organizza per seguire le partite casalinghe ed in trasferta dei Falchi Ugento collacondosi all'interno del Palazzetto Ugentino nella Curva Sud autodefinendosi C.U.C.S (Commando Ultr\u00e0 Curva Sud).\nIl C.U.C.S. si differenzia dalle altre tifoserie del campionato per la compattezza e per il tifo nel rispetto dell'avversario, gioiosa e colorata con le sue coreografie ed i suoi cori la tifoseria \u00e8 molto invidiata per la fedelt\u00e0 alla squadra che segue in ogni partita macinando chilometri su chilometri di strada per l'amore dei colori GialloRossi.\nDal 2010 il gruppo cambier\u00e0 nome diventando Commando Ultras \"Terrone Salentino\"."}
{"id": "730297", "revid": "183581", "url": "https://it.wikipedia.org/wiki?curid=730297", "title": "Padre Guido Giustiniano", "text": ""}
{"id": "730300", "revid": "104458", "url": "https://it.wikipedia.org/wiki?curid=730300", "title": "\u00c4lvdalen (comune)", "text": "\u00c4lvdalen \u00e8 un comune svedese di 7.235 abitanti, situato nella contea di Dalarna. Il suo capoluogo \u00e8 la cittadina omonima. La municipalit\u00e0 \u00e8 una delle meno popolate della Svezia centrale, dal momento che si estende su un territorio per la maggior parte montagnoso. \nNell'ambito dell'esteso comune di \u00c4lvdalen sono presenti i borghi di Idre e di S\u00e4rna. Idre (circa 600 abitanti) \u00e8 un centro turistico, specialmente invernale (nella sua frazione di Idrefj\u00e4ll). S\u00e4rna (circa 800 abitanti) invece sorge in prossimit\u00e0 del Parco nazionale Fulufj\u00e4llet, che al suo interno ha la cascata pi\u00f9 alta della Svezia, il Njupesk\u00e4r, con un dislivello di circa 95 metri.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "730313", "revid": "125194631", "url": "https://it.wikipedia.org/wiki?curid=730313", "title": "Bugatti Tipo 57", "text": "La Tipo 57 era un'autovettura di lusso prodotta tra il 1934 ed il 1940 dalla Casa francese Bugatti.\nProfilo e storia.\nNascita del modello.\nIl progetto relativo al modello erede della Tipo 49, a sua volta presente nel catalogo Bugatti da tre anni, venne avviato all'inizio del 1932. Per dare man forte ad un progetto ambizioso, ma che di fatto richiedeva cautela per non esagerare con i costi di produzione in un periodo assai nero a livello globale dal punto di vista finanziario, Ettore Bugatti assunse l'ingegner No\u00ebl Domboy, che di fatto entr\u00f2 ufficialmente in forza alla Bugatti nel maggio del 1932, quando il progetto era stato gi\u00e0 avviato. La stessa casa di Molsheim stava attraversando un periodo particolare a causa del progressivo disinteresse di Ettore Bugatti nei confronti della produzione automobilistica e pi\u00f9 in generale della gestione della sua azienda, tant'\u00e8 vero che stava lentamente lasciando le redini della Bugatti al figlio Jean, a quel punto assai pi\u00f9 determinato ed appassionato. E fu proprio Jean che affid\u00f2 a Domboy una lunga lista di compiti da svolgere nell'ambito del progetto che avrebbe portato alla realizzazione della \"Tipo 57\", in particolar modo per quanto riguardava il design della nuova vettura (va ricordato che Jean Bugatti impresse fin dal suo arrivo nell'azienda del padre una particolare impronta stilistica alle carrozzerie realizzate \"in casa\" e che pertanto il design automobilistico fu la sua vocazione principale), anche se alla fine, com'era d'uso in quell'epoca, il cliente avrebbe potuto scegliere di farsi carrozzare il telaio presso una carrozzeria esterna, circostanza che di fatto si verific\u00f2 spesso. Presentata per la prima volta al Salone di Parigi nell'ottobre del 1933, la \"Tipo 57\" entr\u00f2 ufficialmente in listino all'inizio dell'anno seguente. \nDesign e stile.\nLa vettura nacque su un nuovo telaio, che ben presto, dopo pochissimo tempo dal debutto della \"Type 57\", cominci\u00f2 ad essere impiegato anche in campo agonistico, anche se senza molto successo. Questo telaio fu concepito da Jean Bugatti e dal suo staff per risultare pi\u00f9 basso rispetto alla concorrenza nonostante fosse separato dalla scocca. Ci\u00f2 avrebbe influenzato anche i carrozzieri esterni chiamati a \"vestire\" i telai della \"Tipo 57\", carrozzieri che in quasi tutti i casi realizzarono vetture dalle linee sportiveggianti o comunque sempre eleganti e filanti. Comune a tutte le varianti di carrozzeria previste al debutto era il radiatore cromato a ferro di cavallo piatto (in altre forme di carrozzeria successive verr\u00e0 montato un radiatore ovale a spartivento disegnato sempre da Domboy). Tale radiatore era caratterizzato dal fatto di non mostrare pi\u00f9 in bella vista il pannello a nido d'ape, che invece risulta coperto da una serie di listelli verticali cromati che donavano maggior eleganza alla vista frontale. Ai lati del cofano motore correvano due file di feritoie verticali di raffreddamento, una fila per ogni lato. La \"Tipo 57\" fu inizialmente proposta dalla casa di Molsheim in pi\u00f9 di una variante di carrozzeria, spesso con verniciature bicolore e disegni \"a onda\" ideati dallo stesso Jean Bugatti gi\u00e0 alcuni anni prima in alcuni modelli precedenti. Le carrozzerie proposte fin da subito dalla Bugatti per la sua \"Tipo 57\" furono le seguenti:\nDi seguito vengono descritte brevemente le tre varianti di carrozzeria previste per la \"Tipo 57\" al suo debutto, ognuna con una sua denominazione riferita ad un passo montano.\nGalibier.\nLa \"Galibier\", unica berlina ufficialmente inserita dalla casa di Molsheim nella gamma della \"Tipo 57\", \u00e8 stata anche l'ultima berlina prodotta dalla stessa casa francese: in seguito, anche nelle successive gestioni del marchio Bugatti (Artioli e Gruppo VAG), non verr\u00e0 pi\u00f9 prodotta nessuna berlina, se si escludono alcuni prototipi, come la EB112 o la concept che proprio dalla \"Galibier\" prese il nome. La \"Galibier\" del 1934 era caratterizzata dall'assenza del montante centrale e dall'apertura \"ad armadio\" delle portiere. Tra l'altro quelle posteriori erano apribili solo dall'interno. Nonostante la linea meno sportiva rispetto alle altre varianti di carrozzeria, la \"Tipo 57 Galibier\" manteneva sempre forme arrotondate visibili nel padiglione arcuato e ben raccordato con la parte posteriore e nel disegno avvolgente dei parafanghi. A ci\u00f2 si aggiungevano anche altre soluzioni come il parabrezza piuttosto inclinato. \nVentoux.\nLa coup\u00e9 \"Ventoux\", indicata dal alcune fonti anche come berlina a 2 porte, fu un'altra delle tre carrozzerie proposte dalla casa di Molsheim. Nella \"Ventoux\" la linea viene percepita come pi\u00f9 filante rispetto alla \"Galibier\" per via del suo abitacolo pi\u00f9 corto che fa balzare maggiormente all'occhio la lunghezza del cofano motore. Tale percezione viene inoltre accentuata dal contrasto fra il parabrezza inclinato e il lunotto verticale, entrambi raccordati fra loro dal morbido disegno del padiglione. A richiesta del cliente, il tetto poteva poi essere dotato di un tetto apribile, anche se tale accessorio non fu particolarmente richiesto, ragion per cui oggigiorno una \"Tipo 57 Ventoux\" con tetto apribile \u00e8 particolarmente rara. Un altro optional era la carenatura dei passaruota posteriori, che in questo caso trov\u00f2 maggiori riscontri presso la facoltosa clientela. Quanto al disegno della coda, essa poteva variare, sempre in base alle scelte del cliente: in genere si potevano avere una coda leggermente pi\u00f9 \"squadrata\", anche se se caratterizzata da spigoli assai arrotondati, oppure pi\u00f9 dolcemente raccordata, anche se le possibilit\u00e0 potevano essere molte di pi\u00f9. \nStelvio.\nLa \"Stelvio\", ossia la variante cabriolet, fu l'unica delle tre carrozzerie proposte dalla casa di Molsheim per la sua \"Tipo 57\" a non essere stata disegnata direttamente nel quartier generale della Bugatti, ma presso una carrozzeria esterna, vale a dire la Gangloff, con la quale la Bugatti stessa aveva stretto in quegli anni un rapporto di collaborazione e che in seguito avrebbe \"sfornato\" alcune sue interpretazioni sul tema della \"Tipo 57\". La \"Stelvio\" era basata sulla coup\u00e9 \"Ventoux\", di riprese in sostanza buona parte della carrozzeria dalla linea di cintura in gi\u00f9, comprese le eventuali variazioni commissionate dal cliente, coma il disegno della coda, la posizione dei proiettori anteriori e la presenza o meno delle carenature per i passaruota posteriori. In ogni caso la capote era ripiegabile manualmente in un'epoca in cui alcuni rari costruttori stavano comincindo a sperimentare la capote ad azionamento elettrico o elettroidraulico.\nStruttura, meccanica e motori.\nTecnicamente, la \"Tipo 57\" era caratterizzata da una configurazione strutturale di tipo tradizionale, ossia a telaio separato con longheroni e traverse in acciaio. Lo schema meccanico era de tipo a motore anteriore longitudinale con trazione posteriore. E proprio il motore andava a costiture parte integrante del telaio, conferendo a quest'ultimo una maggior rigidit\u00e0 e pi\u00f9 in generale una maggior stabilit\u00e0 della vettura alle alte velocit\u00e0. La scocca era invece realizzata in acciaio con pannelli in legno. Per quanto riguarda il comparto sospensioni, i progettisti avevano inizialmente realizzato un avantreno a ruote indipendenti appositamente per tale vettura che anche sul piano tecnico avrebbe dovto proporre contenuti moderni per quegli anni. Invece, all'ultimo momento, Ettore Bugatti decise di non voler montare quell'avantreno, optando invece per una meno moderna soluzione ad assale rigido, una soluzione che di fatto strideva con i restanti contenuti tecnici e stilistici della vettura. Il retrotreno prevedeva invece un assale rigido con giunto sferico centrale, mentre per entrambi gli assi erano previste molle a balestra (semiellittiche sull'asse anteriore e quarto-ellittiche sull'asse posteriore) ed ammortizzatori idraulici telescopici. L'impianto frenante della \"Tipo 57\" prevedeva tamburi sulle quattro ruote con azionamento a cavo.\nPer quanto riguarda il motore, esso era un 8 cilindri in linea basato sull'unit\u00e0 gi\u00e0 impiegata a suo tempo sotto il cofano della \"Tipo 49\", ma riprendeva alcune soluzioni d'avanguardia come la distribuzione a doppio asse a camme in testa, una soluzione che proprio in quello stesso periodo veniva utilizzata anche nella Tipo 59 da competizione. A questo slancio ingegneristico fece da contraltare la soluzione del motore a testa fissa, ormai non pi\u00f9 molto diffusa neanche in quegli anni, anche se le ultime applicazioni si sarebbero avute addirittura nei trent'anni successivi. Questa testata era a due valvole per cilindro, pertanto anche qui si assisteva ad un passo indietro nell'evoluzione tecnologica dei motori Bugatti. Il motore della \"Tipo 59\" aveva una cilindrata di 3257 cm3 data dalle misure di alesaggio e corsa pari a 72 x 100 mm. Questo motore, alimentato a carburatore Stromberg, erogava una potenza massima di 135 CV e consentiva alla vettura di raggiungere una velocit\u00e0 massima di 160 km/h, accelerando da 0 a 100 km/h in 12\". Per la prima volta in un Bugatti, al motore era direttamente collegato il cambio manuale a 4 marce, con prima non sincronizzata. Esso veniva poi interfacciato al retrotreno attraverso due alberi di trasmissione collegati fra loro mediante un giunto cardanico. Il cambio della \"Tipo 57\" non brill\u00f2 molto per affidabilit\u00e0, per questo la maggior parte degli esemplari venne ordinata o equipaggiata in un secondo momento con un cambio elettromagnetico Cotal.\nEvoluzione.\nPrima serie.\nLa \"Tipo 57\" cos\u00ec com'\u00e8 stata descritta sinora costituiva la prima delle tre serie in cui la produzione si era articolata durante la seconda met\u00e0 degli anni '30. Durante i suoi quasi tre anni di carriera commerciale, la prima serie della \"Tipo 57\" conobbe alcuni aggiornamenti, pi\u00f9 che altro a livello di gamma. Risale al mese di aprile del 1935 il debutto della quarta variante di carrozzeria, denominata \"Atalante\", versione di punta di una gamma gi\u00e0 riservata di per se' ad una clientela ristretta. Durante lo stesso anno, vennero approntati alcuni esemplari destinati alle competizioni, in particolare al Tourist Trophy, a cui parteciparono due \"Tipo 57 T\" con buoni risultati. Nel mese di ottobre al Salone di Parigi venne presentata la Coup\u00e9 A\u00e9rolithe, in pratica una concept car (sebbene gli storici dell'automobile considerino universalmente l'americana Buick Y-Job come prima concept car della storia) che prefigurava la futura Tipo 57 S Atlantic.\nTipo 57 Atalante.\nLa \"Tipo 57 Atalante\" \u00e8 uno dei modelli pi\u00f9 iconici nella gamma della \"Tipo 57\" e pi\u00f9 in generale, anche dell'intera produzione automobilistica Bugatti. Questa coup\u00e9 a due posti venne presentata al Salone di Parigi del 1935 assieme al prototipo \"A\u00e9rolithe\". Proprio da quest'ultimo prototipo vennero ripresi alcuni temi stilistici da applicare nella \"Atalante\", per esempio il piccolo padiglione arcuato, i finestrini laterali a forma vagamente semicircolare, il parabrezza assai inclinato, la linea di cintura protesa all'indietro e un aspetto generale molto scattante, ma nello stesso tempo assai elegante. A differenza della \"A\u00e9rolithe\", per\u00f2, la \"Atalante\" era provvista di una parte posteriore molto pronunciata, una vera e propria \"coda\" dal profilo arcuato, mentre il prototipo \"A\u00e9rolithe\" aveva una parte posteriore non sporgente e molto tondeggiante che sarebbe stata ripresa un anno dopo con il lancio della \"Atlantic\". La \"Atalante\" fu inizialmente prevista solo in abbinamento con il telaio standard e quindi con il motore da 135 CV. Solo a partire dal 1936 venne reso disponibile anche il telaio ribassato con motore da 175 CV e prestazioni superiori. Il nome \"Atalante\", che non va confuso quello della \"Atlantic\", si rifaceva alla figura mitologica omonima, cacciatrice agile, veloce e affascinante. Questo tipo di carrozzeria, il quarto ad essere proposto dalla casa di Molsheim nel suo catalogo, fu reso disponibile per le prime due serie, ma vi sono anche alcuni esemplari ai quali il proprietario ha fatto montare in un secondo momento elementi di carrozzeria propri della terza serie, in particolar modo nel frontale.\nTipo 57 T.\nLa \"Tipo 57 T\" era la prima \"Tipo 57\" pensata per le competizioni: ne vennero prodotti solo due esemplari, entrambi caratterizzati dalla livrea blu chiaro, cio\u00e8 il colore delle auto francesi da competizione, ed entrambi dotati di parafanghi di tipo motociclistico. Sul piano tecnico, la \"Tipo 57 T\" non si discostava di molto dalle altre \"Tipo 57\" prodotte. Si ritrovano quindi le stesse soluzioni a livello di meccanica telaistica e il motore da 3,3 litri che si differenziava da quello delle \"Tipo 57\" di normale produzione per la potenza massima portata a 160 CV. Il 7 settembre 1935 la \"Tipo 57 T\" di Earl Howe si classific\u00f2 al terzo posto al Tourist Trophy automobilistico dell'Ulster. Nella primavera del 1937, Pierre Levegh acquist\u00f2 da Howe la vettura e il 15 maggio conquist\u00f2 nuovamente il terzo posto al Grand Prix des Fronti\u00e8res svoltosi a Chimay, in Belgio.\nSeconda serie.\nAlla fine del 1936 venne introdotta la seconda serie della \"Tipo 57\", che si differenziava dalla prima essenzialmente per aggiornamenti tecnici. Innazitutto a livello di telaio, il motore venne montato su supporti elastici per diminuire le vibrazioni ed aumentare cos\u00ec il livello di confort. In questo modo il motore non and\u00f2 pi\u00f9 a far parte integrante del telaio, per cui quest'ultimo venne rinforzato con traverse aggiuntive in acciaio. Inoltre vennero montati un nuovo collettore di scarico e nuovi ammortizzatori. All'interno dell'abitacolo venne montato un nuovo cruscotto, mentre esternamente la seconda serie si distingueva per le feritoie ai lati del cofano motore, che non furono pi\u00f9 su una sola fila, ma su tre file per ogni lato del cofano. Vennero apportati anche altri aggiornamenti alle linee generali delle carrozzerie \"Galibier\", \"Ventoux\", \"Stelvio\" e \"Atalante\". Tra questi aggiornamenti va senz'altro segnalato l'abbassamento dei proiettori anteriori, non pi\u00f9 sorretti da uno stelo, ma fissati direttamente sui parafanghi. La novit\u00e0 pi\u00f9 rilevante fu comunque il fatto che la gamma si sdoppi\u00f2 in due versioni: la \"Tipo 57\" normale e \"Tipo 57 S\". \nTipo 57 S.\nQuest'ultima versione utilizzava un telaio ribassato mediante una profonda rivisitazione dell'assetto. Tale telaio, oltre che per la sua minore altezza da terra, si distingueva dal telaio normale anche per la sensibile riduzione del passo, accorciato di ben 32 cm. Quest'ultima versione funse tra l'altro da base per la pi\u00f9 esclusiva e di gran lunga pi\u00f9 costosa \"Tipo 57\" mai realizzata: la \"Tipo 57 S Coup\u00e9 Atlantic\". \nLa \"Tipo 57 S\" era equipaggiata con lo stesso motore da 3,3 litri della prima serie e della seconda serie non ribassata, ma con rivisitazioni consistenti che portarono la potenza massima a ben 175 CV. Oltre a ci\u00f2, il motore usufru\u00ec anche della lubrificazione a carter secco per permettere l'abbassamento del baricentro. In questo modo il motore stesso pot\u00e8 essere montato in posizione pi\u00f9 ribassata, ad una minore altezza da terra, avendo quidi come conseguenza la possibilit\u00e0 di essere ospitato all'interno di un cofano motore pi\u00f9 basso e dunque con miglior penetrazione aerodinamica. Quest'ultimo aspetto venne poi ulteriormente incrementato grazie all'utilizzo di un nuovo radiatore ovale, gi\u00e0 citato in precedenza e dal disegno a spartivento. Fra il 1936 ed il 1938, anno in cui la seconda serie cess\u00f2 la sua produzione, la \"Tipo 57 S\" venne prodotta in circa 60 esemplari.\nTipo 57 G \"Tank\".\nProdotta fra il 1936 e il 1937 in soli 3 esemplari, la \"Tipo G \"Tank\"\" fu una vettura da competizione caratterizzata da un corpo vettura assai profilato per ottimizzare la penetrazione aerodinamica in vista del tipo di competizioni a cui sarebbe stata chiamata, vale a dire le gare di durata. Proprio questo tipo di carrozzeria valse alla vettura l'appellativo di \"Tank\", in memoria della Tipo 32 \"Tank\" di quasi 15 anni prima, sebbene nel caso della \"Tipo 57 G\" si trattasse di una carrozzeria dalle linee pi\u00f9 morbide ed armoniose, anche in sintonia con i livelli raggiunti dalla ricerca aerodinamica di quegli anni. Dal punto di vista motoristico, la \"Tipo 57 G\" montava una versione sovralimentata mediante compressore volumetrico Roots del gi\u00e0 noto 8 cilindri da 3,3 litri. In questa sua nuova configurazione, tale motore erogava una potenza mssima di 200 CV, consentendo alla vettura di raggiungere punte velocistiche intorno ai 225 km/h. Con tali caratteristiche, la \"Tipo 57 G\" riusc\u00ec ad imporsi in manifestazioni di prestigio, come il Gran Premio della Marna del 1936, vinto da Jean-Pierre Wimille, il Gran Premio di Francia sul circuito di Montlh\u00e9ry (con Jean-Pierre Wimille e Raymond Sommer al volante) ed infine persino la 24 Ore di Le Mans nelle due edizioni del 1937 (con Jean-Pierre Wimille e Robert Benoist al volante) e del 1939 (Wimille-Veyron).\nTipo 57 C ed SC.\nAlla fine del 1937, le \"Tipo 57\" e \"57 S\" vennero proposte anche con sovralimentazione mediante compressore volumetrico, dando cos\u00ec luogo rispettivamente alla \"Tipo 57 C\" e alla \"Tipo 57 SC\". Va da s\u00e9 che questo nuovo tipo di motorizzazioni vennero riprese dalla \"Tipo 57 G\", sebbene in una versione pi\u00f9 addomesticata. Nella \"Tipo 57 C\", il motore erogava infatti 160 CV, meno della variante aspirata da 175 CV della \"Tipo 57 S\", ma in ogni caso in grado di spuntare prestazioni velocistiche di tutto rispetto. A proposito di prestazioni, secondo diverse fonti, gli esemplari carrozzati in versione \"Galibier\" risultavano essere le berline pi\u00f9 veloci della sua epoca. Quanto alla \"Tipo 57 SC\", essa un\u00ec i vantaggi del telaio ribassato, accorciato, e quindi pi\u00f9 leggero, alla sovralimentazione applicata ad un motore gi\u00e0 potente di per se', il che consent\u00ec il raggiungimento di potenze massime nell'ordine dei 200 CV e di superare i 200 km/h di velocit\u00e0 massima, in alcuni casi, a seconda del tipo di carrozzeria e della sua profilatura, si arrivava anche a 225 km/h, un dato assai notevole per una vettura sportiva di fine anni '30 del secolo scorso. La produzione della \"Tipo 57 SC\" dur\u00f2 solo un anno, fra il 1937 ed il 1938, mentre la \"Tipo 57 C\" venne prodotta fino alla fine del 1939, con gli ultimi esemplri consegnati nei primissimi mesi del 1940. Della \"Tipo 57 SC\", pi\u00f9 esclusiva e costosa, vennero prodotti 41 esemplari (alcune fonti ne dichiarano 43), mentre della \"Tipo 57 C\" la produzione ammont\u00f2 a 95 esemplari.\nTerza serie.\nL'arrivo della terza serie nel 1938 comport\u00f2 l'eliminazione dal listino delle esclusivissime versioni \"S\" ed \"SC\", lasciando in vendita solo le versioni a telaio standard, aspirate o sovralimentate con compressore. Le differenze rispetto alle precedenti \"Tipo 57\" stavano ancora una volta principalmente nella meccanica, dove i freni azionati a cavo lasciarono il posto ai ben pi\u00f9 moderni freni idraulici con impianto a due pompe freno. Questo sistema, previsto fin dall'origine in tutte le \"Tipo 57\" terza serie, poteva essere anche montato nelle serie precedenti come secondo equipaggiamento. Esternamente, le modifiche pi\u00f9 consistenti rigurdarono i proiettori anteriori, ora semi-inglobati nei parafanghi e il paraurti anteriore sostituito da due elementi cromati separati e posti ognuno sotto un faro. Tali aggiornamenti potevano anch'essi essere montati nelle serie precedenti: ci\u00f2 consent\u00ec ai proprietari di aggiornare le linee delle loro vetture, fatto che oggigiorno rende pi\u00f9 difficoltosa l'identificazione di ogni esemplare. In ogni caso, con l'arrivo della terza serie, venne proposta dalla casa di Molsheim una quinta carrozzeria denominata \"Aravis\" e consistente in una cabriolet a due posti dalla coda pronunciata, da alcune fonti definita come un ibrido fra la \"Atalante\" e la \"Stelvio\". La produzione della versione \"Aravis\" ammont\u00f2 a 11 esemplari, di cui cinque realizzati dalla carrozzeria Gangloff per la Bugatti stessa.\nFine produzione.\nLa produzione della \"Tipo 57\" cess\u00f2 nel 1939 e fu l'ultima Bugatti prodotta prima dello scoppio della seconda guerra mondiale, nonch\u00e8 l'ultima ad ottenere un gran successo ed una grande popolarit\u00e0: al termine della guerra, la casa di Molsheim cerc\u00f2 di rimettersi in piedi, ma le difficolt\u00e0 economiche conseguenti al conflitto e la scomparsa del patron Ettore Bugatti e di suo figlio Jean, morto prematuramente gi\u00e0 nel 1939, non permisero all'azienda di sopravvivere. Venne prodotta solo una manciata di esemplari della Tipo 101, sempre su telaio della \"Tipo 57\". Poi l'azienda cadde gradualmente nell'obl\u00eco."}
{"id": "730315", "revid": "1305772", "url": "https://it.wikipedia.org/wiki?curid=730315", "title": "San Saturnino", "text": "Con il nome di San Saturnino si indicano:"}
{"id": "730317", "revid": "104458", "url": "https://it.wikipedia.org/wiki?curid=730317", "title": "\u00c4lvdalen", "text": "\u00c4lvdalen \u00e8 una cittadina della Svezia centrale, capoluogo del comune omonimo, nella contea di Dalarna; nel 2005 aveva una popolazione di 1.812 abitanti, su un'area di 2,99 km\u00b2."}
{"id": "730318", "revid": "121533399", "url": "https://it.wikipedia.org/wiki?curid=730318", "title": "Walls and Bridges", "text": "Walls and Bridges \u00e8 il nono album da solista di John Lennon, pubblicato nell'ottobre del 1974.\nIdeato e registrato durante il suo periodo di separazione da Y\u014dko Ono, il disco cattura Lennon nel bel mezzo del suo famoso \"lost weekend\", un lasso di tempo che dur\u00f2 diciotto mesi. L'album raggiunse la prima posizione in classifica negli Stati Uniti ed in Canada, la terza in Norvegia, la quarta in Australia, la sesta in Svezia e Regno Unito e contiene l'unico singolo da numero 1 dell'intera carriera solista in vita di Lennon, il brano \"Whatever Gets You Thru the Night\".\nDescrizione.\nOrigine e storia.\nAlla fine del 1973, dopo l'uscita dell'album \"Mind Games\", Lennon part\u00ec per Los Angeles accompagnato dalla sua assistente e amante May Pang, con in mente il progetto di registrare un disco di cover di classici rock 'n' roll anni Cinquanta con il produttore Phil Spector. Le sessions per l'album degenerarono presto in festini alcolici, Lennon e Pang ritornarono a New York mentre Spector spar\u00ec con i nastri delle registrazioni. Ancora ben disposto a creare musica, Lennon decise di registrare un nuovo album di materiale originale.\nRegistrazione e contenuti.\nLe sedute di registrazione per \"Walls and Bridges\" iniziarono nel giugno 1974 agli studi Record Plant East. I musicisti coinvolti includevano gli amici Jim Keltner alla batteria, Klaus Voormann al basso, Jesse Ed Davis alla chitarra, e Arthur Jenkins alle percussioni.\n\"Walls and Bridges\" possiede un'ampia variet\u00e0 di stili musicali e molti dei testi rivelano contemporaneamente sia l'entusiasmo per la ritrovata libert\u00e0 che il senso di vuoto per la mancanza di Yoko. \"Going Down On Love\", \"What You Got\", \"Bless You\" esprimono questi sentimenti verso Ono. \"Steel and Glass\", introdotta da un sinistro riff, \u00e8 un'altra delle canzoni \u201cattacco\u201d di Lennon, sullo stile di \"How Do You Sleep?\" nell'album \"Imagine\", dove si scagliava contro l'ex partner musicale Paul McCartney; questa volta l'obiettivo delle invettive di Lennon \u00e8 l'ex manager dei Beatles Allen Klein. \"Scared\" \u00e8 una spettrale canzone sulla paura di Lennon di invecchiare in solitudine e senza pi\u00f9 successo. Il brano contiene anche le profetiche parole: \"\u00abHatred and jealousy gonna be the death of me\u00bb\" (\"L'odio e la gelosia saranno la mia morte\").\nL'album contiene anche alcune delle canzoni pi\u00f9 sottovalutate di Lennon, come \"Whatever Gets You Thru the Night\" e \"#9 Dream\". La prima, in cui figura Elton John al pianoforte e ai cori, raggiunse la prima posizione nella classifica dei singoli negli Stati Uniti la stessa settimana dell'uscita del disco. Avendo perso una scommessa sul potenziale commerciale della canzone che aveva fatto con Elton, John accett\u00f2 di esibirsi in concerto con lui al Madison Square Garden di New York il 28 novembre, dove avrebbero eseguito insieme l'attuale hit di Lennon. In aggiunta, furono anche eseguite, per la gioia del pubblico, \"I Saw Her Standing There\" e \"Lucy In The Sky With Diamonds\", cover dei Beatles ultimo singolo di Elton John. Questa fu l'ultima esibizione pubblica di Lennon su un palco.\nAltre canzoni notevoli sull'album sono, \"Nobody Loves You (When You're Down and Out)\" che, originariamente era stata scritta con in mente Frank Sinatra (e Lennon aveva segretamente sperato che \u201cThe Voice\u201d accettasse di interpretarla), \"Beef Jerky\", l'unico strumentale ad apparire su disco nell'intera carriera solista di John Lennon, e il primo brano registrato per il disco, \"Surprise Surprise (Sweet Bird of Paradox)\" gioiosa canzone d'amore dedicata a May Pang.\nDurante una delle frequenti visite dall'Inghilterra per andare a trovare il padre, l'undicenne Julian Lennon partecip\u00f2 alle sedute di registrazione e insieme al padre incise una cover della vecchia canzone \"Ya Ya\", che Lennon inser\u00ec alla fine di \"Walls and Bridges\" cos\u00ec accreditata: \"con Julian Lennon alla batteria e pap\u00e0 alla voce e al pianoforte\". Lennon mand\u00f2 anche un velato messaggio al produttore Morris Levy, il quale si aspettava che il nuovo disco di Lennon fosse il pattuito album di classici rock\u2018n'roll (vedi \"Rock 'n' Roll\"), all'inizio della canzone: \"\u00abOk, Let's do sitting in the lala and get rid of that!\u00bb\" (\"Bene, facciamo \"sitting in the lala\" e facciamola finita!\"), che fece infuriare Levy. May Pang ricorda che il giovane Julian rimase scontento quando seppe che la sua esibizione sarebbe finita sul disco, e disse al padre: \"\u00abSe l'avessi saputo, avrei suonato meglio!\u00bb\".\nIn aggiunta al riavvicinamento del rapporto con Julian, Lennon ristabil\u00ec i contatti anche con gli altri Beatles durante questo periodo. \"Walls and Bridges\" \u00e8 pieno di rimandi alla musica del gruppo. Nella prima canzone dell'album, Lennon canta \"\u00absomebody please, please help me\u00bb\". In \"Surprise Surprise\", Lennon utilizza il finale di \"Drive My Car\" sostituendo i \"beep beep yeahs\" della canzone dei Beatles, con \"sweet sweet love\". In risposta al brano su \u201cLennon\u201d di McCartney, \"Let Me Roll It\" sull'album \"Band on the Run\", Lennon riprese il riff di chitarra della canzone nota per nota e lo incorpor\u00f2 in \"Beef Jerky\". Inoltre, Paul e John ricominciarono a frequentarsi e una jam session tra i due (a cui parteciparono anche Stevie Wonder, Jesse Ed Davies, Harry Nilsson e Bobby Keys) fu registrata ai Record Plant studios di Los Angeles il 28 marzo 1974. La registrazione venne alla luce solo diciotto anni dopo, quando un frammento della stessa fu pubblicato sul bootleg \"A Toot and a Snore in '74\".\nAll'ultimo minuto fu lasciata fuori dall'album la canzone intitolata \"Move Over Ms. L\" \u2013 uno dei rock pi\u00f9 duri scritti da Lennon e una delle rarissime canzoni che esprimono sentimenti non proprio \u201cbenevoli\u201d nei confronti di Y\u014dko Ono, che sar\u00e0 pubblicata successivamente come B-side del singolo \"Stand By Me\" l'anno seguente.\nL'elaborata confezione del disco comprendeva disegni scolastici fatti da Lennon durante l'infanzia e una serie di foto intercambiabili del suo viso.\nAccoglienza.\nOltre al successo in America del singolo di \"Whatever Gets You Thru The Night\", \"Walls and Bridges\" fu ben accolto anche in Inghilterra, dove raggiunse la posizione numero 6 in classifica. Come anche \"Mind Games\", \"Walls and Bridges\" non \u00e8 considerato alla stregua dei capolavori del Lennon solista come \"John Lennon/Plastic Ono Band\" o \"Imagine\", ma ha comunque la sua nicchia di fan. Uno di questi, Elton John, dichiar\u00f2 di considerare \"Walls and Bridges\" \"il miglior disco solista di un ex Beatle\". Inoltre, a dispetto del fatto che l'album fu registrato durante la loro separazione, Y\u014dko Ono ha indicato il disco come il suo preferito tra quelli incisi da Lennon durante la sua carriera solista.\nPoco dopo l'uscita del disco, Lennon mix\u00f2 personalmente una versione quadrifonica dell'album (\"\u00abper le 20 persone che lo compreranno\u00bb\", scherz\u00f2 all'epoca). Questi missaggi mettono in evidenza gran parte delle parti percussive e delle partiture orchestrali che non erano cos\u00ec prominenti nella versione stereo.\nRistampe.\nVersione rimasterizzata del 2005.\n\"Walls and Bridges\" \u00e8 stato ripubblicato in versione remixata e rimasterizzata nel novembre del 2005. La versione rimasterizzata presenta una copertina differente dall'originale. Questa nuova veste grafica mantiene la firma di Lennon e il titolo scritto a mano, ma utilizza uno dei ritratti fotografici scattati all'epoca da Bob Gruen per la promozione dell'album al posto dei disegni d'infanzia di John. Le bonus tracks aggiunte a questa uscita furono la \"Whatever Gets You Thru the Night\" eseguita dal vivo con Elton John, un'inedita versione acustica di \"Nobody Loves You (When You're Down And Out)\" e un'intervista promozionale di Lennon.\nVersione rimasterizzata del 2010.\nLa Capitol ristamp\u00f2 l'album ancora una volta il 4 ottobre 2010. Questa versione rimasterizzata contiene il missaggio e la copertina originale dell'edizione in vinile di \"Walls and Bridges\". L'album venne messo in vendita sia separatamente che come parte del \"John Lennon Signature Box\".\nTracce.\nTutti i brani sono opera di John Lennon, eccetto dove indicato."}
{"id": "730320", "revid": "767487", "url": "https://it.wikipedia.org/wiki?curid=730320", "title": "Roraima (monte)", "text": "Il Roraima \u00e8 il pi\u00f9 famoso dei numerosi \"tepuis\" che costellano la regione della Gran Sabana nello Stato venezuelano di Bol\u00edvar. Si estende su tre stati: Venezuela, Brasile e Guyana, i confini dei quali si incontrano proprio sulla sua sommit\u00e0.\nDescrizione.\n\u00c8 alto quasi 2800\u00a0m e in sommit\u00e0 si possono osservare una vegetazione e una fauna, oltre a un paesaggio, unici al mondo. Vi si trovano diversi tipi di piante carnivore e delle minuscole rane nere che non saltano, gli unici vertebrati.\nSulla vetta il paesaggio sembra lunare, disseminato di statue naturali scolpite dal vento in una roccia molto scura; vi si trovano \"la valle dei cristalli\", un'area completamente ricoperta di quarzi; \"\"el labirinto\", una zona ampia centinaia di metri quadrati dove la roccia \u00e8 stata scavata in profondit\u00e0 dal vento in enormi cubi, in prossimit\u00e0 del \"punto triple\"\", dove si trova il confine tra Brasile, Venezuela e Guyana.\nProprio il Roraima fu d'ispirazione ad Arthur Conan Doyle per scrivere il romanzo \"Il mondo perduto\". Il monte Roraima compare anche nel film L'ignoto spazio profondo di Werner Herzog.\nGuide indigene si possono facilmente trovare a San Francisco de Yuruan\u00ed e a Paraitepui, due villaggi poco distanti da Santa Elena de Uair\u00e9n."}
{"id": "730322", "revid": "1543377", "url": "https://it.wikipedia.org/wiki?curid=730322", "title": "Patrick Vervoort", "text": "Caratteristiche tecniche.\nEra un terzino bravo in fase offensiva.\nCarriera.\nClub.\nCresciuto nel Beerschot Antwerp, dove milita per cinque stagioni, nel 1987-1988 pass\u00f2 all'Anderlecht rimanendovi per tre campionati vincendo con la maglia color malva due edizioni della Coppa del Belgio.\nNel 1990-1991 si trasfer\u00ec in Francia nel Bordeaux, una stagione conclusasi con la retrocessione dei \"Girondini\".\nL'anno successivo approd\u00f2 in Italia nell'; La squadra tuttavia ebbe non pochi problemi, lui ebbe problemi fisici, e a fine anno retrocedette in Serie B. Per lui 17 presenze e la perdita del posto da titolare a stagione in corso a favore di Pietro Zaini.\nDopo un anno venne ceduto allo dove offr\u00ec buone prestazioni aiutando il club a vincere una Coppa del Belgio. Successivamente milit\u00f2 nell'RKC Waalwijk e poi nel Vit\u00f3ria Guimar\u00e3es, dove gioc\u00f2 poco per via di ulteriori infortuni.\nConcluse la carriera in Francia nel Tolone nel 1997-98.\nNazionale.\nVervoort disput\u00f2 con la Nazionale belga i Mondiali 1986 e 1990. In totale vanta 32 presenze e 3 reti con il Belgio, una di queste realizzate nei gironi a Italia '90 nella sfida persa per 2-1 con la Spagna."}
{"id": "730324", "revid": "1779732", "url": "https://it.wikipedia.org/wiki?curid=730324", "title": "R\u00f6k", "text": "R\u00f6k \u00e8 un piccolo villaggio situato in Svezia, nel comune di \u00d6desh\u00f6g nella regione dell'\u00d6sterg\u00f6tland. \u00c8 principalmente conosciuto in quanto ospita una pietra runica conosciuta come pietra runica di R\u00f6k."}
{"id": "730327", "revid": "438678", "url": "https://it.wikipedia.org/wiki?curid=730327", "title": "Antonio Abati", "text": "Biografia.\nSi hanno di lui poche notizie: nel 1631 pubblic\u00f2 a Roma i \"Ragguagli di Parnaso contro i poetastri e partigiani delle nazioni\", nei quali denunci\u00f2 la decadenza della letteratura, attaccandone l'imperante cattivo gusto, e fu membro dell'Accademia romana degli Umoristi. Fu poi a Viterbo dal 1634 al 1638, dove conobbe il poeta di satire e pittore Salvator Rosa. \nTrasferitosi a Milano nel 1638, pass\u00f2 a Vienna divenendo nel 1640 poeta di corte dell'arciduca, poi imperatore Leopoldo I. Abbandon\u00f2 l'incarico nel 1644 per viaggiare nei Paesi Bassi e in Francia, ricavando da queste sue esperienze la satira \"Il viaggio\". La sua opera pi\u00f9 nota sono per\u00f2 le prose e i versi di lieve satira \"Delle frascherie, fasci tre\", scritta a Venezia nel 1651; in tale opera l'Abati attacca ancora i costumi e le tendenze letterarie del tempo. L'opera \u00e8 anche importante per essere stata fonte di grande influenza su Salvator Rosa, il quale imit\u00f2 in particolare le satire dell'Abati \"La guerra\" e il \"Pegasino\". Del 1660 \u00e8 il dramma in musica \"Il consiglio degli dei\".\nGrazie alla protezione del cardinale Fabio Chigi, poi papa Alessandro VII, fu governatore di Grotte di Castro, di Frascati e di Recanati, finendo per ritirarsi negli ultimi anni a Senigallia, nel podere \"La Stelletta\" regalatogli dalla granduchessa di Toscana Vittoria della Rovere. Dopo la sua morte, uscirono a Bologna, nel 1671, le \"Poesie Postume\"."}
{"id": "730328", "revid": "6066", "url": "https://it.wikipedia.org/wiki?curid=730328", "title": "Kurt Russel", "text": ""}
{"id": "730330", "revid": "767487", "url": "https://it.wikipedia.org/wiki?curid=730330", "title": "Cock Sparrer", "text": "I Cock Sparrer (inizialmente \"Cock Sparrow\") sono una Oi! band formatasi nel 1974 nella zona pi\u00f9 ad Est di Londra.\nStoria.\nI Cock Sparrer nacquero da un'idea di Colin McFaull, Mick Beaufoy, Steve \"Burge\" Burgess e Steve Bruce: tutti si conoscevano l'un l'altro dall'et\u00e0 di 11 anni. Suonando in club notturni a Londra e in periferia, svilupparono quello stile che fu poi chiamato \"Oi!\" o \"streetpunk\", ossia \"punk da strada\". Nel 1976, la band incontr\u00f2 Malcolm McLaren che presumibilmente offr\u00ec loro di firmare un contratto, affiancandoli cos\u00ec alla sua pi\u00f9 recente scoperta musicale, i celeberrimi Sex Pistols. Secondo i membri dei Cock Sparrer, l'affare non and\u00f2 mai in porto poich\u00e9 Mclaren si rifiut\u00f2 di offrire loro qualche birra. Secondo un'altra versione, fu perch\u00e9 i Cock Sparrer si rifiutarono di tagliare i capelli come McLaren avrebbe invece voluto.\nNel 1977, Garrie Lammin (il cugino di Burge) entr\u00f2 a far parte della band come secondo chitarrista. Nello stesso anno, i Cock Sparrer firmarono un contratto con la Decca Records.\nIl primo singolo pubblicato fu \"\"Runnin' Riot\", nel maggio 1977. Non ottenne molto successo, come per altro i successivi singoli, per questo la Decca decise di rompere con la band nel 1978. Il materiale composto in quel periodo non fu pubblicato fino al 2006. I Cock Sparrer si sciolsero nel 1980, ma nel 1981, le vecchie canzoni dei Cock Sparrer furono incluse in diverse compilation Oi!, e l'interesse per la band inizi\u00f2 ad emergere. Si riunirono nel 1982 e firmarono per la Carrere Records, con la quale pubblicarono il singolo \"England Belongs to Me\" seguito dal loro disco d'esordio, \"Shock Troops\". Fu pubblicato verso la fine del 1983 ed includeva canzoni come \"Where Are They Now\", \"I Got Your Number\" e \"Riot Squad\"\". Nel 1984, Beaufoy lasci\u00f2 la band e fu sostituito da Shug O'Neill, che fu successivamente sostituito da Chris Skepis. L'album \"Running Riot\" fu pubblicato nell'ottobre del 1984.\nLa band si riun\u00ec diverse volte nel 1992 (con Daryl Smith come nuovo secondo chitarrista), e nel 1994 pubblicarono un nuovo album, \"Guilty as Charged\". Nel 1997 pubblicarono l'album \"Two Monkeys\". Da allora, i Cock Sparrer hanno partecipato ad alcuni concerti punk come il \"Wasted festival\".\nLa band ha pubblicato l'album \"Here We Stand\" nel novembre 2007.\nGeneri e testi.\nNonostante non abbiano mai goduto di successi commerciali, i Cock Sparrer sono considerati una delle pi\u00f9 influenti street punk band della storia, aprendo la strada per la scena punk tardo-anni 70 e il sottogenere Oi!. Il loro stile \u00e8 influenzato prevalentemente dal pub rock, il glam rock e la british invasion anni '60, ossia da gruppi come gli Small Faces, Rolling Stones, The Who ecc. I loro testi riguardano prevalentemente temi collegati alla vita quotidiana della gente comune, partite di calcio, bevute al pub con gli amici, donne, problemi con i genitori, disagio sociale, sogni ed illusioni. Le canzoni dei Cock Sparrer sono state reinterpretate da innumerevoli gruppi Oi! e hardcore punk, inclusi i Bouncing Souls, gli Agnostic Front, i Dropkick Murphys, Roger Miret e i Disasters."}
{"id": "730349", "revid": "2043251", "url": "https://it.wikipedia.org/wiki?curid=730349", "title": "Narciso di Gerusalemme", "text": "Intorno alla fine del II secolo fu eletto vescovo di Aelia Capitolina (Gerusalemme) in et\u00e0 molto avanzata. Intorno al 195, insieme a Teofilo, vescovo di Cesarea, presiedette un concilio di tutti i vescovi della Palestina per stabilire che la Pasqua dovesse cadere di domenica, secondo l'usanza di Roma.\nPossediamo ben poco sulla sua vita, tranne alcune narrazioni riguardanti i suoi miracoli e la notizia secondo la quale, accusato da un detrattore di un crimine non commesso, Narciso decise di ritirarsi nel deserto per darsi alla vita anacoretica. Ricomparso successivamente a Gerusalemme, fu invitato a riprendere possesso della sua funzione, ma, a causa della sua et\u00e0 molto avanzata, venne affiancato da un vescovo pi\u00f9 giovane che ne faceva le veci. L'ultima notizia su di lui \u00e8 in una lettera del suo coadiutore Alessandro di Gerusalemme: si dice che aveva compiuto 116 anni.\nLa Chiesa ortodossa lo festeggia il 7 agosto, quella cattolica il 29 ottobre."}
{"id": "730354", "revid": "7336", "url": "https://it.wikipedia.org/wiki?curid=730354", "title": "Tagliacarne Guglielmo", "text": ""}
{"id": "730355", "revid": "1782831", "url": "https://it.wikipedia.org/wiki?curid=730355", "title": "Silvio Raffo", "text": "Biografia.\nNato a Roma, laureato in Lettere classiche nel 1971, vive a Varese, dove dirige il centro di cultura creativa \"La Piccola Fenice\", fondato nel 1986. Traduttore, poeta e narratore, ha collaborato con radio, televisioni svizzere e italiane, e periodici, fra cui il mensile \u00abPoesia\u00bb. Nel 1997 \u00e8 stato finalista al Premio Strega con il romanzo \"La voce della pietra\" (Il Saggiatore, 1996) dal quale \u00e8 tratto il film Voice from the Stone, con Emilia Clarke e Marton Csokas, regia di Eric D. Howell , uscito nel 2017.\nEsordisce giovanissimo come poeta con \"I giorni delle cose mute\" (Kursaal, 1967). Agli stessi anni risale l'amicizia con figure di primo piano nel panorama letterario italiano, quali Natalia Ginzburg, Maria Luisa Spaziani e Daria Menicanti, oltre a Margherita Guidacci e Paola Faccioli. L'attivit\u00e0 poetica prosegue negli anni ottanta con la pubblicazione delle raccolte \"Lampi della Visione\" (Crocetti, 1988) e \"L'equilibrio terrestre\" (Crocetti, 1991), fino ai pi\u00f9 recenti \"Maternale\" (Nuova Editrice Magenta, 2007) e \"Al fantastico abisso\" (Nomos, 2011).\nSempre agli anni ottanta risale l'approdo alla traduzione, con la pubblicazione di un'antologia di Emily Dickinson (Fogola, 1986). La traduzione di tutto il corpus poetico di Emily Dickinson prosegue con due raccolte uscite presso l'editore milanese Crocetti (1988, 1993) e confluisce nelle 1174 poesie tradotte per il Meridiano Arnoldo Mondadori Editore dedicato alla poetessa statunitense (Milano, 1997). Lo studio della Dickinson porta anche alla pubblicazione di un saggio (\"La sposa del terrore\") e una biografia (\"Io sono nessuno\", Le Lettere, 2011). \u00c8 traduttore e studioso di poetesse anglo-americane fra cui, oltre alla Dickinson, Emily Bront\u00eb, Charlotte Bront\u00eb, Anne Bront\u00eb, Christina Rossetti, Edna St. Vincent Millay, Dorothy Parker, Sara Teasdale, Wendy Cope. Per Arnoldo Mondadori Editore ha riportato alle stampe, dopo anni di silenzio, le poesie di Ada Negri (Arnoldo Mondadori Editore, 2002), e Sibilla Aleramo (Arnoldo Mondadori Editore, 2004). Nel 2012 ha curato la prima riedizione delle poesie e delle lettere della poetessa torinese Amalia Guglielminetti, a lungo dimenticate. Nel 2013 ha curato, insieme ad Alessandra Cenni, per l'editore Bietti, la pi\u00f9 completa edizione dell'opera della poetessa milanese Antonia Pozzi, \"Lieve offerta\".\nNel 2008, insieme a Linda Terziroli, ha ideato il Premio Guido Morselli che ogni anno organizza, oltre al premio letterario, giornate di studio dedicate all'autore di \"Dissipatio H.G.,\" fra Italia e Svizzera.\nHa insegnato fino al 2014 materie letterarie (italiano, latino e greco) al liceo classico Ernesto Cairoli di Varese.\nSuo fratello maggiore \u00e8 lo scrittore e saggista Mauro della Porta Raffo."}
{"id": "730357", "revid": "339392", "url": "https://it.wikipedia.org/wiki?curid=730357", "title": "Clan Nara", "text": ""}
{"id": "730359", "revid": "124692354", "url": "https://it.wikipedia.org/wiki?curid=730359", "title": "Rock 'n' Roll (John Lennon)", "text": "Rock 'n' Roll \u00e8 il decimo album da solista di John Lennon. \u00c8 interamente composto da \"cover\" di successi rock 'n' roll degli anni cinquanta.\nLe sedute di registrazione dell'album si prolungarono per oltre un anno e, per la loro bizzarria, sono entrate di diritto nel folklore della storia del rock.\"Rock 'n' Roll\" fu un buon successo per Lennon, raggiungendo la sesta posizione in classifica sia in Inghilterra sia negli Stati Uniti, dove divenne disco d'oro in breve tempo. Il singolo \"Stand by Me\", cover del famoso brano di Ben E. King, \u00e8 la canzone di maggior successo del disco, e raggiunse le prime posizioni in classifica negli USA.\nDescrizione.\nOrigine e storia.\nNel 1969 Lennon aveva scritto la canzone \"Come Together\", poi inclusa l'album dei Beatles \"Abbey Road\", ispirandosi al brano \"You Can't Catch Me\" di Chuck Berry, con il quale il brano di Lennon condivide una lieve somiglianza nella melodia e nel verso iniziale \u00ab\"Here come old flat-top / he come...\"\u00bb che richiama: \u00ab\"Here come a flat-top he was\"...\u00bb. della canzone di Berry. Il detentore dei diritti di quest'ultima \u2013 il gangster, imprenditore e produttore discografico Morris Levy \u2013 intent\u00f2 per questo una causa per plagio contro Lennon e l'udienza per la discussione del caso venne fissata a New York per il dicembre del 1973.\nLennon nel frattempo si era temporaneamente lasciato con Y\u014dko Ono ed era andato a vivere a Los Angeles con la sua segretaria personale, May Pang. Volendo evitare di dover tornare a New York a presenziare all'udienza, Lennon accett\u00f2 di registrare un disco di classici rock'n'roll come sua prossima uscita e di includervi tre canzoni facenti parte del catalogo di Levy; questi, in cambio, avrebbe ritirato la causa. Il momento per un'operazione simile parve fra l'altro particolarmente propizio in quanto gli anni cinquanta allora stavano tornando di moda grazie all'uscita del film \"American Graffiti\" e alla programmazione in TV del popolare telefilm \"Happy Days\" (del quale Lennon e Pang avevano persino visitato il set).\nRegistrazione.\nLennon chiam\u00f2 Phil Spector a produrre il disco. Quando si sparse la voce che John Lennon era a Hollywood per registrare, ogni musicista nei paraggi volle partecipare alle sedute. Molti ci riuscirono, come dimostra la lunga lista dei collaboratori del disco, ma le sedute di registrazione degenerarono ben presto in un caos assoluto, innaffiato da fiumi d'alcol. Si racconta che Spector un giorno si present\u00f2 vestito da chirurgo e che spar\u00f2 un colpo di pistola nel soffitto dello studio; in un'altra occasione, una bottiglia di whiskey fu svuotata completamente sul banco mixer dello studio della A&amp;M, rovinandolo irreparabilmente.\nA registrazioni ultimate, Spector scomparve con i nastri delle sedute senza farsi pi\u00f9 vedere per diversi mesi e, tempo dopo, fece una criptica telefonata a Lennon, comunicandogli di essere in possesso dei \u00abnastri di John Dean\u00bb (un'allusione al recente scandalo Watergate); Lennon la interpret\u00f2 come il messaggio che il produttore aveva con s\u00e9 i master del disco. Il 31 marzo 1974 tuttavia un incidente d'auto lasci\u00f2 Spector in coma e il progetto venne pertanto rimandato a data da destinarsi.\nNel maggio del 1974, Lennon ritorn\u00f2 a New York insieme a May Pang e inizi\u00f2 a scrivere e registrare un album di materiale originale, che avrebbe poi preso il titolo: \"Walls and Bridges\". A registrazioni appena iniziate Al Coury, l'allora presidente della Capitol Records, riscatt\u00f2 i nastri di Spector per la somma di 90 000 dollari ma Lennon, non volendo interrompere il flusso creativo, li mise da parte e si concentr\u00f2 sulla lavorazione del nuovo album, che fu pubblicato il 26 settembre.\nCon l'uscita di \"Walls and Bridges\", Lennon aveva di fatto disatteso i termini dell'accordo con Levy; aggiungendo la beffa al danno, Lennon incluse nel disco un frammento della canzone \"Ya Ya\" \u2013 dal catalogo propriet\u00e0 di Levy \u2013 con il figlio Julian, allora undicenne, alla batteria e la frase pronunciata all'inizio del brano, \"\u00abLet's do sitting in the la la and get rid of that!\u00bb\" (\u00abFacciamo \u201csitting in the la la\u201d e chiudiamo la questione!\u00bb). Questo fece infuriare Levy il quale minacci\u00f2 di ricontattare i suoi avvocati ma Lennon lo rassicur\u00f2 sul fatto che l'album di \"cover\" era comunque in cantiere.\nQuindi, l'ex Beatle richiam\u00f2 i turnisti di \"Walls and Bridges\" per completare il disco promesso. Levy arriv\u00f2 anche a offrire alla band l'uso della sua fattoria vicino a New York per terminare le registrazioni. Per assicurarlo dei progressi nel lavoro, Lennon fece avere a Levy una copia ancora non rifinita dei nastri e l'imprenditore si offr\u00ec di distribuire direttamente l'album per posta, attraverso la propria etichetta discografica, la Adam VIII, scavalcando cos\u00ec la Capitol e la EMI, cosa che avrebbe garantito a entrambe le parti una maggiore fetta dei profitti. Il cantante diede il suo assenso e consider\u00f2 addirittura l'idea di apparire in uno spot in TV per pubblicizzare il disco, ma sapeva che doveva prima ottenere l'approvazione di EMI, Capitol e Apple Corps per la decisione. Le case discografiche, avendo gi\u00e0 investito cos\u00ec tanti soldi e tempo in \"Rock 'n' Roll\", rifiutarono il loro consenso e insistettero perch\u00e9 Lennon pubblicasse l'album rispettando il precedente contratto.\nLevy, sentendosi tradito, stamp\u00f2 comunque la sua versione del disco ricavandola dai nastri grezzi in suo possesso e intitolandola: \"Roots \u2013 John Lennon Sings the Great Rock &amp; Roll Hits.\" L'album fu venduto nel gennaio 1975 tramite un annuncio televisivo dopodich\u00e9 Levy cit\u00f2 in giudizio Lennon, la EMI e la Capitol chiedendo 42 milioni di dollari in risarcimento. Dallo strascico giudiziario egli ottenne 6.795 dollari ma Lennon, EMI, Capitol e Apple Corps, a seguito del successivo ricorso, ne avrebbero avuti da lui 145.300.\nLa pubblicazione di \"Roots\" costrinse comunque Lennon a finire la sua versione dell'album e a pubblicarla in gran fretta, tra l'altro lasciando fuori dal prodotto definitivo varie canzoni a causa dei tempi stretti. La Capitol Records pubblic\u00f2 infine \"Rock 'n' Roll\" nel febbraio 1975, a un prezzo leggermente ridotto, ma il ritardo nell'uscita ebbe un impatto negativo sulle vendite: la nostalgia per gli anni cinquanta era andata nel frattempo scemando e altri artisti come David Bowie e Bryan Ferry avevano gi\u00e0 pubblicato progetti simili, sciupando anche l'effetto novit\u00e0 di quello di Lennon.\nPoco tempo dopo l'uscita del disco, Lennon si riconcili\u00f2 con Y\u014dko, e presto lei rest\u00f2 incinta. Sean Lennon nacque l'ottobre successivo (il giorno del 35\u00ba compleanno di John) subito dopo la pubblicazione di \"Shaved Fish\" (una compilation dei singoli di Lennon usciti tra il 1969 e il 1975), che rimase l'ultima uscita discografica di Lennon fino al 1980.\nNel 2004, Y\u014dko Ono supervision\u00f2 la rimasterizzazione di \"Rock 'n' Roll\", includendovi quattro \"bonus track\" provenienti dalle sessioni con Spector. Altri brani tratti dalle sedute di \"Rock 'n' Roll\" e precedentemente inediti erano gi\u00e0 apparsi sulla raccolta \"Menlove Avenue\" (1986) e nel cofanetto \"John Lennon Anthology\" (1998).\nCopertina.\nLennon aveva pensato di utilizzare dei suoi disegni di quando era bambino per la copertina del disco, ma la travagliata storia dell'uscita dell'album, fece s\u00ec che l'idea fosse usata per l'album seguente \"Walls and Bridges\".\nNel settembre 1974, May Pang incontr\u00f2 Jurgen Vollmer, un vecchio amico dei Beatles dei tempi di Amburgo che aveva fotografato la band all'epoca. Vollmer stava vendendo appunto questi ritratti e Pang immediatamente telefon\u00f2 a Lennon per raccontargli della sua scoperta. Incontratosi con Vollmer a New York, Lennon scelse per la copertina del disco una delle sue foto che lo ritrae in divisa da Teddy Boy, appoggiato allo stipite di una porta e con tre figure sfocate che gli passano davanti: Paul McCartney, George Harrison e Stuart Sutcliffe. L'immagine venne scattata al numero civico 22 di Wohlwillstrasse ad Amburgo. Il titolo provvisorio dell'album era \"Oldies but Mouldies\"; nessun titolo ufficiale fu scelto finch\u00e9 lo stesso Lennon non vide la scritta al neon preparata per l'album da John Uotomo, con il suo nome e la scritta \"Rock 'n' Roll\": questa gli piacque molto, e divenne perci\u00f2 il titolo dell'album."}
{"id": "730363", "revid": "112760695", "url": "https://it.wikipedia.org/wiki?curid=730363", "title": "Trapassato prossimo", "text": "Il trapassato prossimo (pi\u00f9 raramente \"piuccheperfetto\") \u00e8 una forma verbale che indica la compiutezza oppure l'anteriorit\u00e0 temporale di un evento rispetto ad un momento passato: \"Ieri ho ricevuto quello che avevo chiesto il giorno prima\".\nConiugazione del trapassato prossimo.\nQuesta forma verbale si coniuga combinando le forme dell'imperfetto indicativo degli ausiliari \"avere\" (a) o \"essere\" (b) con il participio passato del verbo in questione: \nPer quanto riguarda il resto, la coniugazione segue le particolarit\u00e0 del passato prossimo; \u00e8 possibile ricorrere alle tabelle di coniugazione.\nUso del trapassato prossimo.\nPer l'uso del trapassato prossimo viene definito un \"momento passato\" a partire dal quale l'avvenimento viene osservato. Ogni costruzione si riferir\u00e0 a questo momento:\nIn questo caso, il momento viene specificato esattamente nella frase (\"ieri all'una\"). La funzione del trapassato nell'esempio \u00e8 quella di indicare che, in quel momento, l'azione era compiuta (vedi aspetto).\nIl momento di osservazione pu\u00f2 essere anche indicato da altre forme verbali del periodo, come il passato prossimo, il passato remoto o l'imperfetto:\nLe forme del trapassato indicano in questo esempio una esplicita anteriorit\u00e0 temporale rispetto al momento indicato dalle altre forme verbali (spesso, esse si ritrovano nella frase principale).\nL'uso del trapassato prossimo non \u00e8 raro in concomitanza con quello del presente storico:\nAnche in questo caso, l'enunciato specifica il momento passato (\"Nel 1616\"), anche se non deve essere necessariamente cos\u00ec. Infatti, il momento al quale ci si riferisce \u00e8 spesso del tutto implicito e deve essere recuperato nel contesto (in un altro enunciato oppure tramite un ragionamento, come accade anche nell'esempio seguente):\nIn questo caso, l'azione indicata dal verbo \"dire\" sar\u00e0 anteriore rispetto ad un momento non direttamente specificato. Nell'esempio, si tratta forse di quello in cui la raccomandazione (\"fare attenzione\") \u00e8 stata trascurata.\nAltri usi del trapassato prossimo.\nSimilmente all'imperfetto, pu\u00f2 indicare irrealt\u00e0 (ma solo nella lingua parlata con sintassi non sorvegliata):\nL'applicazione della grammatica normativa dell'italiano richiederebbe invece un'altra costruzione: \"a quest'ora saremmo gi\u00e0 arrivati\". Secondo questi usi tipici della lingua parlata, il trapassato prossimo pu\u00f2 sostituire le forme modali del congiuntivo trapassato o del condizionale passato, soprattutto nel periodo ipotetico dell'irrealt\u00e0:\nNormalmente, questi usi non sono considerati come accettabili nella lingua standard.\nEsiste inoltre anche un uso di cortesia del trapassato,: in pratica, comunque, esso \u00e8 applicabile soprattutto al verbo \"venire\":\nIn questo caso il trapassato sostituisce il passato prossimo (\"sono venuto\"), che descriverebbe con maggior precisione la costellazione temporale degli eventi. Per ragioni di cortesia, comunque, il locutore trasporta artificialmente le sue intenzioni nel mondo del passato (si tratta dell'uso corrispondente all'imperfetto di modestia): l'espediente serve dunque ad evitare un enunciato troppo invadente o comunque troppo diretto.\nA differenza degli usi corrispondenti dell'imperfetto, anch'essi in un qualche modo collegati all'irrealt\u00e0, il trapassato indica dei processi verbali conclusi.\nIl trapassato in latino e in altre lingue.\nIl trapassato prossimo \u00e8 abbastanza corrente nella maggior parte delle lingue indoeuropee. La sua complessit\u00e0 di significato si riflette nella ricchezza di forme che si ritrova nei vari idiomi, il che giustifica un confronto. La forma usata in latino, non ereditata dall'italiano, rinunciava all'ausiliare e prevedeva un\"'unica\" forma verbale (detta \"forma sintetica\"):\nLe dinamiche che hanno portato alla formazione del trapassato prossimo nella lingua italiana di oggi sono le stesse che hanno causato la nascita delle altre forme composte (vedi passato prossimo).\nLa forma sintetica \u00e8 ancora in uso nella lingua romena e sopravvive nella lingua portoghese, ma solo come forma scritta e quindi di uso meno frequente (\"ouvira\", avevo sentito). Pi\u00f9 spesso si usa in portoghese il verbo \"ter\" come ausiliare, per poi aggiungere il participio ottenendo la forma \"tinha ouvido\". \u00c8 questa la cosiddetta forma \"analitica\" che conosciamo dall'italiano. Lo stesso meccanismo caratterizza il trapassato in inglese: \nSi comportano similmente, oltre all'italiano, il tedesco ed il francese (\"ich hatte geh\u00f6rt; j'avais entendu\"). D'altro canto, in alcune variet\u00e0 meridionali sia del tedesco sia del francese esiste una forma ottenuta con il perfetto composto (passato prossimo) dell'ausiliare, cui viene poi ancora aggiunto il participio passato del verbo da coniugare: dalla combinazione risulter\u00e0 il verbo coniugato, che includer\u00e0 due forme del participio passato e sar\u00e0 cos\u00ec composto da \"tre\" forme verbali in tutto:\nTradotti letteralmente, gli enunciati andrebbero resi in un italiano agrammaticale (\"io ho avuto sentito\" al posto di \"io avevo sentito\"). In francese, si parla di \"pass\u00e9 surcompos\u00e9\", in tedesco di \"doppeltes Perfekt\". In sintesi, si avranno allo scritto le seguenti forme corrispondenti all'italiano \"sentire-udire\". Le forme con il doppio participio nelle variet\u00e0 di tedesco e francese sono riservate a contesti speciali (linguaggio poetico, dialettale o antiquato), sicch\u00e9 non vengono incluse nell'elenco.\nNelle lingue romanze come l'italiano, il trapassato prossimo \u00e8 di solito affiancato da una seconda forma, il trapassato remoto. Con il passare dei secoli, quest'ultimo ha ceduto gran parte del suo ambito di uso al primo (per quanto riguarda l'Italia, soprattutto al nord)."}
{"id": "730365", "revid": "122381472", "url": "https://it.wikipedia.org/wiki?curid=730365", "title": "Allentown (Pennsylvania)", "text": "Allentown \u00e8 una citt\u00e0 degli Stati Uniti d'America, capoluogo della Contea di Lehigh nello Stato della Pennsylvania. \u00c8 la terza citt\u00e0 pi\u00f9 popolosa della Pennsylvania dopo Philadelphia e Pittsburgh. Secondo il censimento del 2010 la popolazione \u00e8 composta da 118.032 abitanti.\nStoria.\nAllentown fu fondata nel 1762 da William Allen, un uomo di successo di Filadelfia. La citt\u00e0 \u00e8 famosa per aver nascosto la campana della libert\u00e0 agli inglesi dal 1777 al 1778 nel basamento di una chiesa.\nGeografia fisica.\nAllentown dista 98\u00a0km da Filadelfia e 148\u00a0km da New York.\nEconomia.\nNell'area urbana della citt\u00e0, hanno la sede aziendale, diverse grandi aziende, a livello mondiale, tra cui Air Products &amp; Chemicals, PPL, Mack Trucks (fino al 2009, comunque mantiene uno stabilimento nei pressi della citt\u00e0), Buckeye Partners, The Morning Call.\nEducazione.\nIstruzione.\nNella citt\u00e0 vi sono anche due \"college\", il Muhlenberg College e il Cedar Crest College.\nMusica.\nLa citt\u00e0 fa da titolo all'omonimo brano di Billy Joel, incluso nel 33 giri The Nylon Curtain. Il testo della canzone \u00e8 la descrizione del periodo di crisi economica, con la chiusura delle miniere di carbone e delle acciaierie, e della perdita di illusione del sogno di un lavoro.\nCultura.\nDivertimento.\nAd Allentown si trova Dorney Park &amp; Wildwater Kingdom, un parco divertimenti piuttosto popolare."}
{"id": "730369", "revid": "46291", "url": "https://it.wikipedia.org/wiki?curid=730369", "title": "Tripolium sorrentinoi", "text": "L'astro di Sorrentino (\"Tripolium sorrentinoi\" ) \u00e8 una pianta appartenente alla famiglia delle Asteraceae, endemica della Sicilia.\nDescrizione.\n\u00c8 una pianta perenne camefita suffruticosa, alta circa 40\u00a0cm.\nHa foglie lanceolate o subspatolate, con bordo dentellato.\nPresenta infiorescenze a capolino, del diametro di 1-1.5\u00a0cm, con fiori esterni ligulati, di colore viola-pallido e fiori centrali gialli. Fiorisce da giugno a novembre.\nI frutti sono acheni dotati di una appendice piumosa e leggera (\"pappo\") di colore giallastro.\nDistribuzione e habitat.\nLa specie, descritta gi\u00e0 alla fine del XIX secolo, nei pressi di Palazzo Adriano (\"locus classicus\") era successivamente scomparsa, tanto da far ritenere che si fosse estinta. Nel 1979 una popolazione \u00e8 stata individuata sulle Madonie (Castellana Sicula, Petralia). Successivamente la sua presenza \u00e8 segnalata in diversi altri siti quali Rocca Busambra, Rocche di Rao, Bosco Rifesi, Burgio, Bivona, San Biagio Platani, Maccalube di Aragona, Monte Conca, Monte Quacella, Monte dei Cervi, Pizzo Carbonara, Monte Ferro, Pizzo Otiero, Bosco di S. Adriano.\nCresce su terreni argillosi umidi, ad altitudini comprese tra 300 e 1000 m s.l.m.\nConservazione.\nLa specie \u00e8 inserita nella Direttiva Habitat 92/43/CEE (allegato II) . La Lista rossa della Flora Italiana classifica \"A. sorrentinii\" come specie vulnerabile ."}
{"id": "730370", "revid": "287204", "url": "https://it.wikipedia.org/wiki?curid=730370", "title": "Allentown", "text": ""}
{"id": "730376", "revid": "1573940", "url": "https://it.wikipedia.org/wiki?curid=730376", "title": "Crypturellus ptaritepui", "text": "Il tinamo dei Tepui (Crypturellus ptaritepui \u00e8 un uccello della famiglia Tinamidae che vive in Venezuela sud-orientale.\nDescrizione.\nLunghezza: 28,5\u201330\u00a0cm."}
{"id": "730378", "revid": "287204", "url": "https://it.wikipedia.org/wiki?curid=730378", "title": "Tramonto (civile)", "text": ""}
{"id": "730379", "revid": "9", "url": "https://it.wikipedia.org/wiki?curid=730379", "title": "Sotero", "text": ""}
{"id": "730380", "revid": "121533851", "url": "https://it.wikipedia.org/wiki?curid=730380", "title": "Shaved Fish", "text": "Shaved Fish \u00e8 l'undicesimo album da solista di John Lennon, ed \u00e8 una raccolta dei singoli post Beatles fino al 1975.\nDescrizione.\nOltre ad essere l'unica raccolta di suoi brani pubblicata da Lennon in vita, il disco \u00e8 anche il primo \"greatest hits\" della discografia dell'ex Beatle, pubblicato appena prima del suo ritiro dalle scene durato cinque anni per dedicarsi alla crescita del secondo figlio Sean.\nLa compilation include molti dei brani pi\u00f9 celebri del Lennon solista, cinque dei quali non ancora apparsi su LP: \"Cold Turkey\", \"Instant Karma!\", \"Power to the People\", \"Happy Xmas (War Is Over)\", e \"Give Peace a Chance\". Quest'ultima venne inclusa in formato tronco, spezzata in due parti all'inizio e alla fine dell'album. Otto brani inclusi nel disco erano entrati nei Top 40 della classifica statunitense Billboard Hot 100, con \"Whatever Gets You Thru the Night\" arrivata al numero 1; mentre cinque erano entrati nella Top Ten in Gran Bretagna.\nTitolo.\nIl curioso titolo dell'album, traducibile in italiano con l'espressione \"pesce rasato\", deriva da un tipo di cibo giapponese, il katsuobushi, una sorta di pesce essiccato.\nPubblicazione, accoglienza e lascito.\nUn sondaggio indetto tra i lettori della rivista \"Creem\" nel 1975 incluse l'album tra le cinque migliori \"ristampe\" dell'anno, piazzandosi al quarto posto, dietro due compilation dei Rolling Stones, \"Made in the Shade\" e \"Metamorphosis\", e \"The Basement Tapes\" di Bob Dylan. Il critico musicale Robert Christgau defin\u00ec il disco \"undici spari nel buio da parte della rock star pi\u00f9 disturbata dei primi anni settanta\", aggiungendo che \"non contando le due canzoni gi\u00e0 presenti negli album da avere assolutamente, le uniche due grandi canzoni erano \"Instant Karma!\" (la miglior canzone politica di Lennon) e \"#9 Dream\"\".\nL'album venne pubblicato in Gran Bretagna il 24 ottobre 1975, raggiungendo la posizione numero 8 in classifica. Lo stesso giorno dell'uscita del disco, venne finalmente pubblicata su singolo anche nel Regno Unito la celebre \"Imagine\", (Lato B \"Working Class Hero\"), raggiungendo la sesta posizione. Il singolo fu anche l'ultimo di Lennon pubblicato sotto etichetta Apple Records. A seguito dell'ondata emotiva seguita all'omicidio di Lennon, l'album rientr\u00f2 in classifica in Gran Bretagna il 17 gennaio 1981, alla posizione numero 11. Dopo l'uscita dell'album, il contratto discografico di Lennon ebbe scadenza nel febbraio 1976; e l'artista non fu interessato a stipulare un nuovo accordo con la Capitol/EMI."}
{"id": "730383", "revid": "287204", "url": "https://it.wikipedia.org/wiki?curid=730383", "title": "Tramonto (nautico)", "text": ""}
{"id": "730385", "revid": "47767", "url": "https://it.wikipedia.org/wiki?curid=730385", "title": "Ciaikoski", "text": ""}
{"id": "730387", "revid": "767487", "url": "https://it.wikipedia.org/wiki?curid=730387", "title": "Gennaro Ursino", "text": "A dodici anni entr\u00f2 al Conservatorio della Piet\u00e0 dei Turchini di Napoli, dove fu allievo di Giovanni Salvatore. Conclusi i propri studi nel 1673, succedette al proprio maestro, il quale nello stesso anno era diventato direttore del Conservatorio dei Poveri di Ges\u00f9 Cristo. Dal 1675 con la carica di \"secondo maestro\" fu assistente di Francesco Provenzale, direttore del conservatorio. Con la morte di quest'ultimo, avvenuta nell'aprile del 1701, divenne \"primo maestro\" dell'istituto. Dal 1688 al 1695 fu anche direttore dei Poveri di Ges\u00f9 Cristo, prendendo il posto del defunto Salvatore. Inoltre dal 1701 al 1715 prest\u00f2 servizio come maestro di cappella presso la \"Santa Casa dell'Annunziata\", la Chiesa di Santa Maria in Portico e la \"Casa Professa e Collegio dei Gesuiti\"."}
{"id": "730392", "revid": "1805762", "url": "https://it.wikipedia.org/wiki?curid=730392", "title": "Register transfer level", "text": "Il register transfer level (RTL) \u00e8, in elettronica, un modo di descrivere il funzionamento di un circuito digitale. \nNella descrizione RTL, il comportamento di un circuito \u00e8 definito in termini di segnali, di elementi di memoria dei segnali (generici registri), e di operazioni logiche tra questi segnali. L'RTL \u00e8 usato per creare descrizioni di alto livello di un circuito, partendo dai linguaggi di descrizione hardware, come il Verilog e il VHDL; dalle descrizioni in RTL si possono poi derivare rappresentazioni di basso livello che servono per la realizzazione fisica finale.\nNei circuiti integrati.\nAll'interno del flusso di progetto di un circuito integrato, l'RTL \u00e8 usato nella fase di progettazione funzionale. Una descrizione RTL \u00e8 di solito convertita in una descrizione del circuito detta a \"gate level\", cio\u00e8 con porte logiche e registri tipo flip-flop o latch, usando applicativi \"software\" di sintesi logica. Il risultato della sintesi \u00e8 quindi usato dagli applicativi per il piazzamento e il \"routing\" (\"place&amp;route\") per creare la disposizione fisica (\"layout\") del circuito integrato. Applicativi di simulazione funzionale possono simulare una descrizione RTL per verificarne la correttezza."}
{"id": "730395", "revid": "1745361", "url": "https://it.wikipedia.org/wiki?curid=730395", "title": "Coperta", "text": ""}
{"id": "730396", "revid": "9", "url": "https://it.wikipedia.org/wiki?curid=730396", "title": "Sant'Aniceto", "text": ""}
{"id": "730398", "revid": "9", "url": "https://it.wikipedia.org/wiki?curid=730398", "title": "Procariote", "text": ""}
{"id": "730399", "revid": "1718925", "url": "https://it.wikipedia.org/wiki?curid=730399", "title": "Trapassato remoto", "text": "Il trapassato remoto \u00e8 una forma verbale che indica fatti che si sono svolti immediatamente prima di un momento indicato dal passato remoto.\nEsempio: nell'enunciato \nl'azione indicata dal verbo \"scendere\" (coniugata al trapassato remoto) \u00e8 anteriore a quella di \"uscire\" (passato remoto). \nSe alcuni secoli fa compariva anche nella proposizione principale, oggi si usa solo nella secondaria; nello specifico, solo nella temporale. Nel complesso, questa forma verbale ha un certo ruolo, seppur modesto, soprattutto nella lingua scritta di stile particolarmente elevato (es.: testo letterario). \u00c8 ancora meno diffuso nelle variet\u00e0 settentrionali italiane.\nConiugazione del trapassato remoto.\nIl trapassato remoto si forma analogamente al trapassato prossimo, con la differenza che le forme dei verbi ausiliari vengono coniugate al passato remoto anzich\u00e9 con l'imperfetto. \nPer il resto, si rimanda alla voce sui verbi irregolari italiani.\nUsi temporali.\nCome accennato, questa forma viene usata soltanto nella proposizione subordinata (frase secondaria) temporale, quindi \u00e8 introdotta da congiunzioni come \"dopo che\", \"non appena\", \"finch\u00e9\" e simili: \nNegli esempi si nota che l'azione della principale avviene immediatamente dopo quella della subordinata. Inoltre, il trapassato remoto \u00e8 compatibile con \"quando\" e \"(non)\" \"appena\" solo se esprimono anteriorit\u00e0 immediata; quando si tratta di contemporaneit\u00e0 o coincidenza, deve essere usato il passato remoto.\nUsi arcaici nella principale e nelle subordinate.\nAl contrario dell'uso ristretto che se ne fa oggi, in italiano antico questo tempo compare, non solo nelle subordinate temporali, ma anche in altre subordinate, quali la consecutiva e la relativa, e nelle frasi principali. In queste ultime, esso non implica anteriorit\u00e0 rispetto a un altro momento, ma semplicemente il compimento immediato di un'azione.\nTrapassato prossimo e trapassato remoto.\nMolto spesso, si pu\u00f2 sostituire il trapassato remoto con il trapassato prossimo ottenendo risultati pi\u00f9 o meno accettabili. Non vale invece il discorso inverso, perch\u00e9 l'uso del trapassato remoto, un tempo pi\u00f9 frequente di adesso, \u00e8 oramai limitato da tutta una serie di restrizioni:\n1) Il trapassato remoto \u00e8 possibile solo quando nella principale si usa il passato remoto. Se al posto di questo viene usato il passato prossimo, si dovr\u00e0 scegliere il trapassato prossimo: \n2) Si preferisce il trapassato prossimo se tra i due eventi si trova un considerevole intervallo di tempo: \n3) L'anteriorit\u00e0 temporale nella proposizione causale (rapporto causa-effetto) va indicata con il trapassato prossimo e non con il trapassato remoto, anche se i due eventi si susseguono immediatamente: \nNeanche nella proposizione relativa \u00e8 davvero appropriato utilizzare il trapassato remoto: \"Giovanni corse a raccontare la notizia che aveva appena sentito. Prevale il trapassato prossimo anche negli altri tipi di subordinata come la proposizione modale: \"Giovanni and\u00f2 in giro a raccontar tutto esattamente come aveva fatto le altre volte\". In sintesi, l'uso del trapassato remoto \u00e8 limitato in gran parte alla proposizione temporale. \n4) Anche in altri casi, si tende a preferire il trapassato prossimo per non complicare l'enunciato: per esempio, l'uso del trapassato remoto in combinazione con il passivo \u00e8 rarissimo ed estremamente elaborato; anche l'uso di questo tempo nei verbi coniugati con il verbo ausiliare \"essere\" sembra ormai inusitato. In caso di concordanza tra i soggetti tra principale e subordinata, esiste inoltre la possibilit\u00e0 di semplificare la proposizione temporale grazie alla subordinazione implicita. Al posto della soluzione\nse ne potranno utilizzare altre, il che limita ancora una volta l'uso del trapassato remoto: \n5) Inoltre, rispetto al trapassato prossimo, il trapassato remoto non \u00e8 compatibile con avverbi come \"ormai\" e \"gi\u00e0\", i quali combinati con questa forma indicano una distinzione tra il tempo della principale e quello della subordinata temporale.\n\u00c8 possibile riscontrare enunciati in cui si fa uso sia del trapassato prossimo che del passato remoto e del trapassato remoto:\nAnche il trapassato prossimo, infatti, \u00e8 come visto in grado di indicare l'anteriorit\u00e0 temporale rispetto ad un momento descritto al passato remoto: alla reggente sono legate due subordinate, una temporale e l'altra relativa.\nPassato remoto e trapassato remoto.\nNell'uso comune, oltre ad essere sostituito dal trapassato prossimo, il trapassato remoto \u00e8 sostituito dal passato remoto. Ci\u00f2 avviene pi\u00f9 spesso perch\u00e9 il rapporto di anteriorit\u00e0 temporale non \u00e8 pi\u00f9 rigidamente codificato come in antichit\u00e0; perci\u00f2, ai parlanti \u00e8 pi\u00f9 familiare usare lo stesso tempo della principale, proprio come avviene col passato prossimo o col futuro semplice. Quindi si potr\u00e0 dire:\ninvece di:\no dell'implicita col participio assoluto:\ncon risultati abbastanza accettabili.\nIl trapassato remoto in alcune lingue romanze.\nSono diverse le lingue romanze a disporre di una seconda forma verbale del trapassato, basata sull'ausiliare coniugato in una forma semplice del perfetto (passato remoto). Come in italiano, anche in francese, in catalano ed in spagnolo si tratta di una forma meno usata e, soprattutto in francese, spesso si preferisce il trapassato prossimo: nella lingua pi\u00f9 letteraria, il trapassato remoto indica un avvenimento accaduto prima di un secondo evento indicato dal perfetto semplice (vale a dire dal passato remoto). La costruzione con la subordinata anteposta \u00e8 quella pi\u00f9 comune:\nA differenza di quanto accade in italiano o in francese, tutte le forme composte dei verbi in castigliano ed in catalano utilizzeranno solo il verbo ausiliare \"haber\" (nell'esempio, \"hubo\" corrisponde ad \"ebbe\"):\nA titolo di paragone, si propone nella tabella la coniugazione del verbo \"dormire\". Al passato remoto dell'ausiliare italiano, corrisponderanno il \"pass\u00e9 simple\" francese e l\"'indefinido\" spagnolo. Gli ausiliari verranno usati per formare rispettivamente il \"pass\u00e9 ant\u00e9rieur\", ed il \"pret\u00e9rito anterior\" mentre la forma composta catalana \u00e8 il \"passat anterior.\" "}
{"id": "730402", "revid": "1745361", "url": "https://it.wikipedia.org/wiki?curid=730402", "title": "Guanciale", "text": ""}
{"id": "730403", "revid": "1305772", "url": "https://it.wikipedia.org/wiki?curid=730403", "title": "Alessandro Sauli", "text": "Biografia.\nFiglio dei nobili genovesi Domenico e Tommasina Spinola, nacque a Milano e venne ammesso ancora bambino nel seguito dell'imperatore Carlo V come paggio.\nAll'et\u00e0 di diciassette anni decise di entrare tra i chierici barnabiti e, dopo gli studi istituzionali compiuti a Pavia, venne ordinato sacerdote il 24 marzo 1556: trascorse gli anni successivi tra Pavia, dove fu professore di teologia e filosofia, e Milano, dove svolse servizio pastorale, guadagnandosi la fama di grande predicatore, scelto anche come confessore dai cardinali Carlo Borromeo e Niccol\u00f2 Sfondrati, il futuro papa Gregorio XIV.\nFu uno dei pi\u00f9 stretti collaboratori dell'arcivescovo Borromeo per la sua opera di riforma della diocesi e, nel 1567, venne eletto superiore generale del suo ordine: il 10 febbraio 1570, dietro suggerimento del Borromeo, papa Pio V lo elesse vescovo della diocesi di Aleria in Corsica e ricevette la consacrazione episcopale dal suo mentore. Si impegn\u00f2 per la riorganizzazione religiosa della diocesi con l'introduzione delle riforme del Concilio di Trento in materia di disciplina del clero e con la promozione delle missioni popolari per la formazione catechistica dei laici.\nRimase in Corsica per oltre vent'anni ed il 20 ottobre 1591 venne trasferito alla pi\u00f9 prestigiosa sede di Pavia. Mor\u00ec un solo anno dopo, durante una visita pastorale a Calosso.\nIl suo corpo \u00e8 venerato nella cattedrale di Pavia, nella sontuosa cappella settecentesca a lui dedicata. Alcune reliquie sono ospitate nella basilica di San Michele Maggiore in Pavia e nella basilica santuario di Santa Maria de Finibus Terrae a Santa Maria di Leuca.\nIl culto.\nFu proclamato beato il 23 aprile 1741 da papa Benedetto XIV. Papa Pio X lo canonizz\u00f2 l'11 dicembre 1904. La memoria liturgica ricorre l'11 ottobre.\nGenealogia episcopale.\nLa genealogia episcopale \u00e8:"}
{"id": "730404", "revid": "62748", "url": "https://it.wikipedia.org/wiki?curid=730404", "title": "Lavabiancheria", "text": ""}
{"id": "730407", "revid": "2173588", "url": "https://it.wikipedia.org/wiki?curid=730407", "title": "Carburo di boro", "text": "Il carburo di boro (formula bruta: B4C) \u00e8 una molecola che in condizioni normali costituisce aggregati di materiale ceramico estremamente duro, e per questo viene usato nella corazza di alcuni tipi di carrarmato, nel giubbotto antiproiettile, ed in numerose applicazioni industriali. Con una durezza di 9,3 nella scala di Mohs, \u00e8 il quinto materiale pi\u00f9 duro noto, dietro il nitruro di boro, il diamante, la fullerite ultradura, ed i nanotubi di diamante aggregati.\nStoria.\nScoperto nel XIX secolo come un sottoprodotto delle reazioni che avvengono tra boruri metallici, il materiale venne studiato scientificamente solo dagli anni trenta. Attualmente \u00e8 prodotto industrialmente per la riduzione carbo-termica del B2O3 (triossido di diboro) nel forno elettrico ad arco.\nLa stechiometria della reazione \u00e8 la seguente:\nStruttura.\nIl carburo di boro possiede una struttura complessa a icosaedro tipica dei boruri metallici in cui gruppi di 12 atomi di boro disposti ai vertici di un icosaedro formano un reticolo romboedrico (gruppo di simmetria \"Rm\" N. 166, costanti di cella \"a\" = 0.56\u00a0nm e \"c\" = 1.212\u00a0nm) che circonda una catena C-B-C sita al centro della cella elementare dove ciascuno degli atomi di carbonio \u00e8 legato a tre icosaedri vicini.\nLa struttura \u00e8 a strati: gli icosaedri di B12 e gli atomi di carbonio formano reti planari che sono disposte parallelamente al piano \"c\" e impilate lungo l'asse \"c\".\nIl reticolo possiede due strutture di base: a icosaedri B12 e a ottaedri B6. Per via delle minori dimensioni, gli ottaedri di B6 non si legano agli icosaedri del medesimo piano ma con quelli dei piani adiacenti, questo diminuisce le forze di legame nel piano \"c\".\nPer via delle unit\u00e0 strutturali B12 la formula chimica del carburo di boro \"ideale\" viene spesso scritta non come B4C, ma come B12C3 e la carenza di carbonio descritta in termini di una combinazione tra unit\u00e0 B12C3 e B12C2.\nPropriet\u00e0.\nLa sua capacit\u00e0 di assorbire i neutroni senza formare radio-nuclidi a lunga emivita radioattiva rende il materiale particolarmente appropriato come assorbitore della radiazione neutronica che viene emessa dai reattori delle centrali nucleari. Le applicazioni nucleari del carburo di boro comprendono il rivestimento del reattore, le barre di controllo (\"control rods\") ed il contenimento dei \"pellet\" di combustibile nucleare."}
{"id": "730409", "revid": "1848372", "url": "https://it.wikipedia.org/wiki?curid=730409", "title": "Il Musichiere", "text": "Il Musichiere era un celebre programma televisivo italiano diretto da Antonello Falqui, andato in onda sul Programma Nazionale il sabato sera per 90 puntate, dal 7 dicembre 1957 al 7 maggio 1960. Era trasmesso dallo storico 'Studio Uno' del nuovissimo centro di produzione Rai di via Teulada a Roma.\nCondotto dall'attore romano Mario Riva, \"Il Musichiere\" era un gioco musicale a quiz: i concorrenti, seduti su una sedia a dondolo, dovevano ascoltare l'attacco di un brano musicale e, una volta riconosciutolo, precipitarsi a suonare una campanella a dieci metri di distanza per avere diritto a dare la propria risposta, accumulando gettoni d'oro per il montepremi finale. Il montepremi si conquistava indovinando il \"motivo mascherato\", eseguito all'apertura di una cassaforte che conteneva la vincita.\nI motivi musicali erano eseguiti dall'orchestra di Gorni Kramer assistito da un giovane Gianni Ferrio e da due cantanti: Nuccia Bongiovanni e Johnny Dorelli. Quest'ultimo fu poi sostituito da Paolo Bacilieri, perch\u00e9 Ladislao Sugar sped\u00ec Johnny Dorelli al Festival di Sanremo, dove cant\u00f2 in coppia con Domenico Modugno \"Nel blu dipinto di blu\" arrivando primi (da una sua intervista rilasciata al Corriere della Sera).\nSi tratta di uno dei pochissimi programmi Rai degli anni cinquanta ad essersi conservato per intero negli archivi della Televisione di Stato.\nIl programma.\nIspirato a un format della NBC statunitense, intitolato \"Name That Tune\", il quiz ideato dalla coppia di autori di rivista e commedia musicale Pietro Garinei e Sandro Giovannini riscontr\u00f2 un grande favore di pubblico grazie alla semplicit\u00e0 del meccanismo di gioco, ma soprattutto grazie alla facilit\u00e0 con cui tutti da casa potevano partecipare attivamente, avvalendosi soltanto della propria conoscenza del panorama musicale popolare, allora molto meno ramificato e complesso di quello odierno.\nIl gioco era essenzialmente identico a quello americano, tuttavia la conduzione di Mario Riva confer\u00ec alla trasmissione un'atmosfera familiare e popolaresca. Per questo \"Il Musichiere\" fin\u00ec col diventare il contraltare di \"Lascia o raddoppia?\", contrapponendo al rigore l'improvvisazione, all'accademismo la spontaneit\u00e0, alla cultura la canzonetta. Il tutto senza mai cadere nel futile o nella volgarit\u00e0: non a caso i testi della trasmissione erano firmati da Pietro Garinei e Sandro Giovannini, grandi professionisti dello spettacolo leggero, garanzia di classe e intelligenza.\nLa trasmissione esord\u00ec alle 22.15 di sabato 7 dicembre 1957 con il titolo \"Conosci questo motivo?\". L'inaspettato successo fece s\u00ec che, gi\u00e0 dalla settimana seguente (14 dicembre), il programma fu promosso in prima serata alle 21.10 (andando a sostituire lo sceneggiato \"Tessa, la ninfa fedele\", il quale fu retrocesso in seconda serata, ovvero alle ore 22). \nA Mario Riva erano affiancate due vallette, denominate le \"Simpatiche\", nel cui ruolo si sono avvicendate Lorella De Luca, Alessandra Panaro, Carla Gravina, Patrizia Della Rovere, Patrizia De Blanck, Maril\u00f9 Tolo, Mimma Di Terlizzi e Brunella Tocci. Le vincite non raggiunsero mai cifre leggendarie: l'unico campione che riusc\u00ec ad emergere dall'anonimato, con una vincita di otto milioni di lire circa, fu Spartaco D'Itri, cameriere in un ristorante romano che, grazie al premio vinto, riusc\u00ec ad aprire un'attivit\u00e0 in proprio.\nUno dei momenti pi\u00f9 attesi della trasmissione era quello dell'ospite che, anche se proveniente dal mondo del cinema, del teatro o dello sport, veniva inevitabilmente costretto a cantare. Ospiti celebri furono Mario Soldati, Gary Cooper, Tot\u00f2, Marcello Mastroianni, Jayne Mansfield, Dalida, Fausto Coppi e Gino Bartali, Mina e Adriano Celentano. Questi ultimi due esordirono in televisione proprio grazie a Mario Riva, in una famosa puntata dedicata agli \"urlatori\", comparendo a sorpresa da un grande juke box.\nSigla della trasmissione era \"Domenica \u00e8 sempre domenica\", brano che Garinei, Giovannini e Kramer avevano composto per la commedia musicale \"Un paio d'ali\", ma che divenne famoso proprio attraverso questa trasmissione.\nCon il crescere della popolarit\u00e0 della trasmissione e del suo conduttore, venne anche fondata dalla Mondadori una rivista settimanale, \"Il Musichiere\", in vendita nelle edicole, che fu uno dei primi esempi di vendita abbinata a un gadget: ogni copia conteneva un flexi-disc con inciso un brano musicale, prodotto dalla casa discografica The Red Record.\nSuccessivamente nacque anche il Festival del Musichiere, che offriva ai compositori dilettanti una straordinaria possibilit\u00e0: chiunque poteva inviare un proprio componimento poetico, e i pezzi selezionati venivano musicati da autori professionisti e cantati in tre serate che si svolgevano all'Arena di Verona. Il 21 agosto 1960, pochi istanti prima dell'inizio della serata finale della seconda edizione del festival, Mario Riva cadde in una botola del palco procurandosi una rovinosa frattura, le cui complicanze di l\u00ec a pochi giorni lo portarono alla morte.\nIl gioco fu riproposto in maniera esattamente identica all'originale nel 1996 all'interno del variet\u00e0 televisivo condotto da Pippo Baudo e Giancarlo Magalli \"Mille lire al mese\" in cui le canzoni erano eseguite dall'orchestra diretta da Gianni Ferrio e da Sabina Stilo e Marco Del Freo.\nGi\u00e0 nel 1971, lo stesso Baudo aveva condotto una versione in miniatura del gioco in una puntata di \"Teatro 10\", andata in onda il 18 aprile per la regia di Antonello Falqui, sempre con l'orchestra di Ferrio. I due concorrenti, presentati da Alberto Lupo a Baudo come \"grandi rivali\", erano Claudio Villa e Massimo Ranieri. Villa, che nello slancio per suonare la campanella fin\u00ec ripetutamente sulla prima fila del pubblico e si strapp\u00f2 la manica sinistra della camicia, vinse per 6 a 4 e devolse la vincita (600.000 lire) in beneficenza ai terremotati di Tuscania. Ranieri devolse la propria (400.000 lire) alla Casa dello scugnizzo a Napoli.\nCinema.\nIl programma ha ispirato il film \"Domenica \u00e8 sempre domenica\" che narra proprio le avventure di un concorrente del \"Musichiere\", interpretato da Alberto Sordi.\n\u00c8 presente anche il conduttore Mario Riva che interpreta s\u00e9 stesso.\nGioco da tavolo.\nIl successo del programma fece s\u00ec che nel 1958 Editrice Giochi traspose la trasmissione televisiva in gioco da tavolo.\nLa scatola gioco era caratterizzata da un piccolo pianoforte funzionante: i tasti percuotevano delle viti filettate di differente lunghezza, che vibrando emettevano le note musicali. Mancando tuttavia dei tasti neri, il pianino non consentiva l'esecuzione di brani contenenti note alterate.\nNella scatola vi era una serie di spartiti di brani da indovinare: il giocatore per prenotarsi doveva suonare una piccola campana sospesa ed indovinare il motivo musicale.\nSono state fatte 3 edizioni del gioco: nel 1958 ne uscirono due che si differenziavano solo per la scatola leggermente diversa; nel 1959 usc\u00ec la terza che raccoglieva le canzoni del Festival di Sanremo dello stesso anno. La componentistica di ogni edizione non cambia."}
{"id": "730410", "revid": "37401", "url": "https://it.wikipedia.org/wiki?curid=730410", "title": "Emistichio", "text": "Lemistichio (lat. tardo \"hemistichium\", gr. \u1f21\u03bc\u03b9\u03c3\u03c4\u03af\u03c7\u03b9\u03bf\u03bd, \"hemist\u00edkion\", 'mezzo verso', composto di \u1f21\u03bc\u03b9-, 'mezzo', e \u03c3\u03c4\u03af\u03c7\u03bf\u03c2, 'verso') \u00e8 ciascuna delle due parti in cui un verso pu\u00f2 essere diviso da una cesura.\nStoria.\nGi\u00e0 nel \"Contrasto\" di Cielo d'Alcamo fu rilevato, dalla Scuola storica, che non si trattava di una sequenza di versi settenari, ma di strofe composte da tre alessandrini a una sola rima con due emistichi, di cui quello dispari era sdrucciolo e quello pari era piano, ed entrambi terminavano con due endecasillabi a rima baciata.\nNella zona siculo-toscana era frequente la scansione in emistichi, mentre nel Dolce stil novo se ne fece poco uso. La lirica novecentesca accoglie la struttura antica ma la rielabora, come in \"L'amica di Nonna Speranza\" di Guido Gozzano, dove, al quinto distico, l'autore pone la cesura dopo la prima sillaba della parola D'Azeglio:\nPascoli utilizza l'emistichio, ma spesso lo isola con la punteggiatura interna al verso e l'enjambement, mentre D'Annunzio rima il primo emistichio dell'esametro con l'uscita del pentametro e l'uscita dell'esametro con il primo emistichio del pentametro."}
{"id": "730412", "revid": "287204", "url": "https://it.wikipedia.org/wiki?curid=730412", "title": "Libro di Neemia", "text": "Il Libro di Neemia (ebraico \u05e0\u05d7\u05de\u05d9\u05d4; greco \u039d\u03b5\u03b5\u03bc\u03af\u03b1\u03c2; latino \"Liber Nehemiae\") \u00e8 un testo contenuto nella Bibbia ebraica (Tanakh, dove \u00e8 contato come un testo unico con Esdra) e cristiana. Nella traduzione siriaca (Peshitta) il libro costituisce un testo unico con quello di Esdra e il protagonista \u00e8 sempre Esdra e non Neemia.\n\u00c8 scritto in ebraico e, secondo l'ipotesi maggiormente condivisa dagli studiosi, la sua redazione definitiva, opera di autori ignoti, \u00e8 collocata tra la fine del IV e la met\u00e0 del III secolo a.C. in Giudea. \u00c8 composto da 13 capitoli descriventi l'attivit\u00e0 riformatrice di Neemia a Gerusalemme dopo il ritorno dall'Esilio babilonese, in particolare la ricostruzione delle mura della citt\u00e0 (circa 445-432 a.C.).\nRiassunto.\nI capitoli da 1 a 7 parlano della prima visita di Neemia a Gerusalemme e della ricostruzione delle mura della citt\u00e0 nonostante una forte opposizione.\nI capitoli da 8 a 10 descrivono le riforme religiose e sociali che Neemia cerca di mettere in atto.\nI capitoli da 11 a 13,3 riportano delle liste di persone tornate a Gerusalemme e la dedicazione delle mura della citt\u00e0.\nIl capitolo 13,3-31 racconta una seconda visita di Neemia a Gerusalemme dopo un'assenza di dodici anni.\nConsiderazioni storiche.\nI libri di Esdra e Neemia - i quali citano una serie di documenti contemporanei ai fatti - presentano per gli storici una serie di problemi e, come osservano gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme), \"nonostante tale abbondanza di fonti, l'esegesi di Esdra e di Neemia \u00e8 irta di difficolt\u00e0, perch\u00e9 i documenti si presentano in un ordine sconcertante. La lista degli immigrati \u00e8 data due volte (Esd2 e Ne7)\"; un'altra discrepanza storica si riscontra nel libro di Neemia dove l'autore parla di \"darici d'oro\", moneta coniata dal re Dario e che, come sottolineano gli studiosi del \"Nuovo Grande Commentario Biblico\", risulta essere \"un anacronismo per il periodo precedente a Dario. Inoltre, Ne7,70s dice soltanto 41.000, suddivisi per gruppi di donatori\", mentre Esdra parla di un totale di \"61.000 darici d'oro\". Anche il periodo di attivit\u00e0 di Esdra e Neemia in Gerusalemme presenta delle difficolt\u00e0 storiche, in quanto, come osservano gli esegeti dell'interconfessionale Bibbia TOB, dalle narrazioni \"si ha l'impressione che i due personaggi abbiano esercitato la loro attivit\u00e0 a Gerusalemme contemporaneamente, ma indipendentemente l'uno dall'altro, ignorandosi quasi totalmente, il che appare sorprendente se hanno tutti e due ricevuto l'incarico ufficiale dal re Artaserse (Esd7,11; Ne2,7-8)\".\nAnche in merito agli elenchi di immigrati forniti nei libri di Esdra e Neemia si presentano una serie di discordanze sia interne sia tra i due libri stessi. Infatti, il Libro di Neemia dichiara che la somma degli immigrati ritornati dall'Esilio \u00e8 di 42.360 persone mentre, in realt\u00e0, questa \u00e8 di 31.089 persone (ovvero 11.271 in meno di quante dichiarate). Tale somma \u00e8 poi in contraddizione con quella riportata dal Libro di Esdra per lo stesso elenco, che \u00e8 di 29.818 persone. Anche nel confronto tra gli elenchi presenti nei due libri si ravvisano notevoli differenze: ad esempio, nel Libro di Neemia i Figli di Zattu sono 845, i Figli di Azgad sono 2.322, i Figli di Adin sono 755, i Figli di Casum sono 328, gli Uomini di Betel e di Ai sono 123, mentre secondo il Libro di Esdra i Figli di Zattu sono 945, i Figli di Azgad sono 1.222, i Figli di Adin sono 454, i Figli di Casum sono 223, gli Uomini di Betel e di Ai sono 223. La Bibbia CEI, riguardo a queste discordanze, parla di \"errori di trasmissione\" e, concordemente, gli studiosi del \"Nuovo Grande Commentario Biblico\" osservano come \"i cittadini liberi sono complessivamente solo 29.818 in Esd2 (30.142 in 3Esd) e 31.039 in Ne, contro il totale indicato di 42.360 [...]; pensiamo piuttosto che sia stato omesso qualche totale parziale\" e quelli dell'interconfessionale Bibbia TOB che \"le cifre date in questo capitolo [Ne7] sono spesso differenti da quelle che sono date, per i medesimi nomi, in Esd2. Tuttavia il totale risulta identico nei due libri: cf 7,66 e Esd2,64\"."}
{"id": "730417", "revid": "767487", "url": "https://it.wikipedia.org/wiki?curid=730417", "title": "Terra in bocca - Poesia di un delitto", "text": "Terra in bocca - Poesia di un delitto \u00e8 il terzo album in studio del gruppo italiano I Giganti, pubblicato dalla Ri-Fi nel 1971.\nDescrizione.\n Le musiche sono quasi tutte opere di Mino De Martino, ma furono depositate alla Siae da Vince Tempera, che cur\u00f2 gli arrangiamenti del disco e compose tutte le parti strumentali. I brani sono 12, tutti legati tra loro, senza pausa.\nIl disco fu registrato negli \"Studi Play-co\" di Milano, e all'incisione collaborarono anche il chitarrista dei Latte e Miele, Marcello Giancarlo Dellacasa, oltre che Ellade Bandini ed Ares Tavolazzi, componenti con Tempera dei The Pleasure Machine.\nRiecheggia in \"Terra in bocca\" lo stile di 6 anni prima, con qualche interessante accenno di jazz e lo strepitare delle chitarre elettriche.\nRappresentazioni dal vivo.\nNel maggio 2010, l'intero album \u00e8 stato eseguito per la prima volta dal vivo in due concerti al teatro Fraschini di Pavia nell'ambito del progetto \"Le regole della Libert\u00e0 - percorsi educativi per crescere cittadini del mondo\" realizzato da ARCI PAVIA negli Istituti di Istruzione superiore della citt\u00e0 con il finanziamento della Fondazione Banco del Monte di Lombardia.\nSul palcoscenico, insieme ai musicisti dello SpazioMusica Ensemble e del Sacher Quartet, sono saliti i \"Giganti\" Enrico Maria Papes, Mino de Martino, Checco Marsella accompagnati da Ares Tavolazzi, Ellade Bandini e Vince Tempera.\nNell'autunno 2010 \"Terra in bocca live\" \u00e8 andato in scena al Festival Educaonline di Rovereto e al Festival delle Etichette Indipendenti di Faenza (RA).\nIl 14 maggio 2011 \u00e8 stato eseguito al teatro Arlecchino di Voghera e sabato 18 giugno in occasione della replica del progetto di ARCI PAVIA negli Istituti Superiori di Voghera; quindi a S. Martino in Rio (Reggio Emilia).\nNel 2011 i Giganti vincono il \"Premio Paolo Borsellino\", proprio per \"Terra in bocca\" (che festeggia i 40 anni dalla pubblicazione): per l'occasione Mino, Checco ed Enrico rieseguono dal vivo alcuni brani dell'album in versione acustica.\nIl 23 maggio 2012, in occasione del ventesimo anniversario della strage di Capaci, \"Terra in bocca live\" \u00e8 in scena allo Spazio MIL di Sesto San Giovanni.\nIl 27 luglio 2012, \"Terra in bocca live\" sar\u00e0 in scena a Rivanazzano (PV).\nRistampe.\nLa prima ristampa in CD realizzata dalla \"Vinyl Magic\" venne pubblicata nel 1989 ed \u00e8 diversa dal disco originale (contenendo probabilmente una registrazione demo): la lunghezza complessiva di questa versione \u00e8 di 44'11\", e rispetto alla versione uscita a suo tempo il suono \u00e8 molto meno ricco e orchestrato, pi\u00f9 acustico, ma in alcuni punti pi\u00f9 intenso; inoltre mancano alcuni recitativi.\nLa seconda edizione del 1993 sempre della Vinyl Magic (apparentemente identica alla prima nella copertina ma con un diverso disegno dell'etichetta), ha la lunghezza di 46'44\" ed \u00e8 invece identica a quella del disco in vinile.\nNel 2000 il disco \u00e8 stato ristampato dalla Akarma.\nInfine nel 2009 \u00e8 stato ristampato, con una bonus track, dalle edizioni Il Margine, ed allegato ad un volume che ricostruisce la nascita delle canzoni e la registrazione dell'album, con molte interviste ai musicisti che hanno collaborato.\nTracce.\nLato A\nLato B\nBonus track (edizione 2009)"}
{"id": "730419", "revid": "599013", "url": "https://it.wikipedia.org/wiki?curid=730419", "title": "Futuro anteriore", "text": "Il futuro anteriore o futuro composto \u00e8 una forma verbale che indica eventi, esperienze e fatti considerati come compiuti, ma che si trovano nell'ambito dell'avvenire (\"domani a quest'ora Marina sar\u00e0 gi\u00e0 andata via\") oppure in quello dell'incertezza (\"Marina non c'\u00e8, sar\u00e0 andata al cinema\").\nFormazione del futuro anteriore italiano.\nQuesta forma verbale si coniuga combinando le forme del futuro semplice degli ausiliari \"avere\" o \"essere\" con il participio passato del verbo in questione: \nPer il resto, la coniugazione del futuro anteriore segue le particolarit\u00e0 del passato prossimo.\nStoria.\nIn latino, il futuro anteriore si chiamava \"futurum exactum\". Coniugando il verbo \"cantare\", si aveva:\nQueste forme si sono estinte, sia a causa della nascita della forma moderna del futuro semplice, sia per la comparsa di tempi composti come il passato prossimo (quelli che dunque utilizzano una forma del participio combinata al verbo ausiliare). Il futuro anteriore latino ha ceduto quindi il passo alle forme come le conosciamo oggi.\nUso temporale.\nSecondo le grammatiche tradizionali, il futuro anteriore indica l'anteriorit\u00e0 temporale di un evento rispetto ad un momento del futuro:\nNel primo esempio, il momento in cui l'azione si \u00e8 gi\u00e0 svolta \u00e8 indicato da un complemento (\"fra un anno\"); nel secondo \u00e8 la forma verbale del futuro semplice a determinarlo: infatti \"avr\u00f2 scritto\" (futuro anteriore) indica un'azione anteriore a quella indicata da \"correggerai\" (futuro semplice).\nUsi epistemici.\nGli usi pi\u00f9 frequenti di questa forma verbale sono comunque altri, soprattutto quelli epistemici. Analogamente al futuro semplice, il futuro anteriore pu\u00f2 infatti indicare una supposizione su un avvenimento:\nLa sua peculiarit\u00e0 \u00e8 quella di riferirsi ad eventi che al momento dell'enunciazione, dunque quello presente, dovrebbero essersi gi\u00e0 conclusi. Nella lingua parlata di tutti i giorni, questo uso del futuro anteriore \u00e8 di gran lunga il pi\u00f9 frequente (del resto, questo uso \u00e8 piuttosto frequente anche allo scritto).\nGli altri usi del futuro anteriore (per es., l'uso concessivo e dubitativo) sono analoghi a quelli del futuro semplice.\nFuturo anteriore in alcune lingue.\nIn parecchie lingue, si ha una forma di futuro ottenuta coniugando il verbo ausiliare al futuro semplice per poi aggiungervi una forma di participio passato.\nPer quanto riguarda la forma (laddove in lingue come il tedesco ed in inglese non ci sono forme sintetiche) il futuro anteriore sar\u00e0 spesso formato dalla successione di tre forme verbali: per esempio, in inglese la forma del presente del verbo ausiliare \"will\" seguita dall'infinito di \"have\" e dal participio passato del verbo da coniugare (vedasi tabella). Si propongono come termine di confronto le varie forme corrispondenti all'italiano \"egli avr\u00e0 dormito.\"\nLa funzione epistemica non \u00e8 altrettanto ben rappresentata in tutte le lingue. Ad esempio, \u00e8 frequente che in spagnolo si esprima con il condizionale presente ci\u00f2 che invece \u00e8 indicato in italiano con il futuro anteriore, ad esempio una supposizione o congettura su un avvenimento passato:\nUna lingua che prevede largo uso del futuro anteriore per indicare una supposizione sul passato \u00e8 indubbiamente il tedesco."}
{"id": "730422", "revid": "6923", "url": "https://it.wikipedia.org/wiki?curid=730422", "title": "Guido Bertolaso", "text": "Ha ricoperto inoltre l'incarico di commissario straordinario per le seguenti emergenze: Terremoto dell'Aquila, Crisi dei rifiuti in Campania, vulcani nelle Eolie, aree marittime di Lampedusa, bonifica del relitto della Haven, rischio bionucleare, Mondiali di ciclismo di Varese del 2008, presidenza del G8 dell'Aquila del 2009, area archeologica romana, prevenzione da rischi SARS, frana a Cavallerizzo (frazione di Cerzeto, CS), dal 2005 al 2010, commissario delegato per l\u2019Emergenza incendi boschivi dal 2007 al 2010. Nel 2020 viene chiamato in via straordinaria a ricoprire l'incarico di consulente in Lombardia, Marche, Sicilia e Umbria per l'emergenza COVID-19.\nBiografia.\nGuido \u00e8 figlio di Giorgio Bertolaso, generale di squadra aerea scomparso nel 2009. Il padre \u00e8 stato un pilota decorato durante la seconda guerra mondiale, primo italiano a volare con il Lockheed F-104 Starfighter; da generale arriv\u00f2 a ricoprire l'incarico di capo della Direzione generale del personale dell'Aeronautica Militare. \u00c8 sposato con Gloria Piermarini, da cui ha avuto due figlie.\nL'11 novembre 1977 si \u00e8 laureato con lode in medicina e chirurgia presso l'Universit\u00e0 \"La Sapienza\" di Roma. Ha conseguito il \"Master of Science\" in \"Public Health\" presso la Liverpool School of Tropical Medicine. Dopo aver svolto attivit\u00e0 di ricerca nel campo delle malattie tropicali in Africa, ha creato e diretto ospedali in zone di guerra, \u00e8 stato coordinatore dei progetti nei paesi in via di sviluppo della Farnesina, capo del Dipartimento degli Affari Sociali, vice direttore esecutivo dell'UNICEF, vice commissario vicario per il Grande Giubileo del 2000.\nCapo della Protezione Civile.\n\u00c8 stato una prima volta a capo del Dipartimento della Protezione Civile tra il 1996 e il 1997 (Governo Prodi I).\n\u00c8 tornato in quel ruolo il 7 settembre 2001, durante il Governo Berlusconi II.\n\u00c8 stato anche Commissario straordinario del governo per la prevenzione da rischi SARS tra 2003 e 2004 e Commissario per l'emergenza di Cavallerizzo di Cerzeto (frana del 7 marzo 2005) su delega della Commissione Parlamentare di Inchiesta sulla intelligence Italiana (cosiddetta Commissione Mitrokhin) ha gestito con il SISMI l'emergenza connessa al ritrovamento di siluri nucleari nel Golfo di Napoli abbandonati da un sottomarino sovietico nel 1970.\nNell'ottobre 2006, Bertolaso \u00e8 stato nominato dall'allora governo Prodi Commissario straordinario per l'emergenza rifiuti in Campania, incarico che lasci\u00f2 il 7 luglio 2007, dopo numerose polemiche e uno scontro a distanza con l'allora ministro dell'ambiente Alfonso Pecoraro Scanio, soprattutto a causa della volont\u00e0 di aprire una discarica a Valle Masseria, nel comune di Serre, a ridosso di un'oasi del WWF. Nel 2007 \u00e8 Commissario delegato per l'emergenza incendi boschivi mentre, nel 2008, durante il primo Consiglio dei ministri del Governo Berlusconi IV, viene nominato sottosegretario ai rifiuti, tornando cos\u00ec a occuparsi dell'emergenza campana.\nNel 2008 \u00e8 stato nominato dal ministro dei beni e delle attivit\u00e0 culturali Sandro Bondi Commissario dell'area archeologica romana. \nIl 6 aprile 2009 viene nominato commissario straordinario per l'emergenza nella gestione del dopo terremoto dell'Abruzzo.\nDimissioni dalla Protezione Civile.\nIl 5 novembre 2010, ha annunciato la sua decisione di voler lasciare la Protezione Civile e il posto da sottosegretario, scegliendo di andare in pensione dall'11 novembre. La carica di capo della Protezione Civile viene assunta da Franco Gabrielli, vice capo del Dipartimento. L'11 novembre le dimissioni di Bertolaso vengono ufficializzate sulla Gazzetta Ufficiale. La direzione del Dipartimento \u00e8 stata assunta \"ad interim\" da Francesco Paolo Tronca, capo distretto nazionale dei Vigili del Fuoco prima della formalizzazione della nomina di Franco Gabrielli che \u00e8 avvenuta il 13 novembre con l'approvazione di Palazzo Chigi.\nPossibile candidato sindaco di Roma (2016 e 2021).\nIl 12 febbraio 2016 \u00e8 stato indicato, dopo un vertice tra Silvio Berlusconi, Matteo Salvini e Giorgia Meloni, come candidato unitario del centro-destra per Forza Italia, Lega Nord e Fratelli d'Italia per la carica di sindaco di Roma, sino a quando, rompendo l'accordo originariamente intercorso, il 16 marzo 2016, la stessa Meloni presenter\u00e0 la propria candidatura, con l'appoggio della Lega Nord che, non senza polemiche, da lui parimenti prender\u00e0 le distanze. Il 28 aprile annuncia il suo ritiro dalla competizione, poich\u00e9 Forza Italia sceglie di appoggiare Alfio Marchini per far convergere l'elettorato di centro-destra.\nNel marzo 2021 Lega e Forza Italia, con la contrariet\u00e0 di Fratelli d\u2019Italia, riproporranno Bertolaso come candidato per Roma ma lui decliner\u00e0 poich\u00e9 impegnato come consulente per la campagna vaccinale in Lombardia.\nConsulente per l\u2019emergenza Coronavirus.\nNel pieno dell\u2019emergenza del coronavirus, il 14 marzo 2020 viene annunciato che ricoprir\u00e0 l'incarico di consulente personale del presidente della Regione Lombardia Attilio Fontana per la realizzazione del progetto riguardante la costruzione di un grande ospedale specialistico alla Fiera di Milano in grado di accogliere 200 pazienti in terapia intensiva seguiti da 220 medici e 500 infermieri. Dieci giorni dopo annuncia di essere positivo alla COVID-19 venendo ricoverato all\u2019Ospedale San Raffaele; continuer\u00e0 comunque a seguire i lavori alla Fiera, che vengono realizzati in soli dieci giorni grazie all\u2019impiego di centinaia di addetti e alla donazione di circa 21 milioni di euro da parte di privati come Silvio Berlusconi, ed a coordinare quelli per la costruzione del nuovo \"COVID-hospital\" a Civitanova Marche da 42 letti di terapia intensiva e altrettanti di semi-intensiva inaugurato a maggio. Il 7 aprile viene dimesso dall\u2019ospedale. \nA fine maggio diventa consulente della Regione Sicilia per il \u201cturismo sicuro\u201d. Il 3 novembre seguente diventa poi consulente a titolo gratuito della Regione Umbria per la gestione degli interventi emergenziali: in soli tre giorni viene messo su l\u2019ospedale da campo dell\u2019Esercito Italiano a Perugia e a met\u00e0 mese \u00e8 pronto quello della Croce Rossa all'ospedale di Terni per alleggerire la pressione sulle strutture.\nIl 2 febbraio 2021 diventa consulente per la campagna vaccinale della Lombardia, sempre a titolo gratuito.\nControversie.\nLa gestione dei rifiuti in Campania.\nLa gestione di Bertolaso ha formato oggetto anche di critiche. Cos\u00ec, in particolare, nel documentario \"Bi\u00f9tiful cauntri\". Guido Bertolaso risulta tra gli indagati nell'ambito dell'inchiesta \"Rompiballe\" per traffico illecito di rifiuti e truffa ai danni dello Stato. In seguito \u00e8 stato assolto da tale accusa.\nLa contrapposizione con Enzo Boschi sul terremoto dell'Aquila.\nSubito dopo il disastroso terremoto dell'Aquila del 2009 Bertolaso ha dichiarato che \u00abin una conferenza stampa Boschi ha stabilito che non era prevedibile alcuna situazione di terremoto pi\u00f9 violenta di quelle che si erano registrate\u00bb. Boschi in relazione a ci\u00f2 ha affermato \u00abIl fatto che io possa avere escluso forti scosse in Abruzzo \u00e8 assurdo\u00bb e che dunque \u00abqualcuno ha mentito\u00bb, aggiungendo di aver mandato \u00aball'Ufficio sismico della Protezione civile un comunicato sulla sequenza in atto che non pu\u00f2 essere certo considerato tranquillizzante\u00bb. Boschi ha inoltre definito \"del tutto irrituale\" la riunione della Commissione grandi rischi convocata da Bertolaso all'Aquila il 31 marzo dopo una scossa di magnitudo 4, lamentando l'assenza di una discussione sulle misure da intraprendere, la conclusione prematura e il fatto che il verbale, invece di essere compilato subito dopo, venne prodotto immediatamente dopo il sisma del 6 aprile e gli venne presentato per firmarlo solo \"per ragioni interne\" quando invece fu pubblicato sui giornali.\nBertolaso ha replicato accusando Boschi di mettere in atto \u00abun tentativo tardivo di esonero dalla propria responsabilit\u00e0\u00bb e, quanto alle accuse \u00absulla confusione e la mendacit\u00e0 delle notizie diffuse dal dipartimento prima, durante e dopo il sisma\u00bb, ha minacciato di ricorrere in tribunale. In realt\u00e0, ancor prima che sui giornali, il verbale della riunione del 31 marzo fu pubblicato, subito dopo il terremoto, sul sito del Dipartimento della protezione civile, assieme a quello del primo incontro tenutosi a seguito del disastro.\nTerremoto di Haiti del 2010.\nRecatosi a Haiti dopo il disastroso terremoto che ha colpito l'isola, Bertolaso ha messo in discussione l'operato degli Stati Uniti, criticando in particolare Barack Obama e Hillary Clinton, definendo la situazione patetica con una grande mancanza di un coordinamento e troppi \"show\" televisivi, presenti pi\u00f9 per fare bella figura che per soccorrere i bisognosi. Hillary Clinton ha replicato quasi subito declassando l'intervento di Bertolaso a commento da bar dello sport.\nDichiarazioni sull'emergenza in Abruzzo.\nIl 24 luglio 2010, in occasione del conferimento del premio \"Guido Carletti per la solidariet\u00e0\" a Montesilvano (Abruzzo), Guido Bertolaso ha dichiarato conclusa l'emergenza terremoto in Abruzzo, citando dati del comune. Le sue affermazioni, giunte in un momento in cui sfollati abruzzesi erano ancora alloggiati in albergo, hanno ricevuto critiche. Prima di lasciare la gestione della protezione civile, ha stabilizzato 150 precari che sono stati descritti su \"l'Espresso\" come suoi \"fedelissimi\".\nProcedimenti giudiziari.\nIndagine sul G8 de La Maddalena.\nIl 10 febbraio 2010 \u00e8 stato raggiunto da un avviso di garanzia nell'ambito di un'inchiesta sugli appalti del G8 che avrebbe dovuto svolgersi a La Maddalena e poi spostato all'Aquila. In seguito al provvedimento ha rimesso nelle mani del Consiglio dei Ministri la sua nomina a Capo Dipartimento della Protezione Civile Nazionale e Sottosegretario di Stato alla Presidenza del Consiglio dei ministri con delega alle emergenze, le dimissioni sono state per\u00f2 respinte dal Presidente del Consiglio Silvio Berlusconi.\nSecondo l'accusa Bertolaso, insieme a diversi imprenditori e altri membri della Protezione Civile, sarebbe stato coinvolto in un meccanismo di subornazione, comprendente altri personaggi di rilievo degli ambienti dell'amministrazione pubblica (tra cui l'ex Presidente del Consiglio Superiore dei lavori pubblici Angelo Balducci), della politica e dell'imprenditoria, ruotante intorno a scambi di favori di svariata natura, anche sessuale, in cambio di appalti. Lo stesso Bertolaso, secondo il GIP di Firenze sarebbe stato fruitore \"non solo di massaggi, ma di vere e proprie prestazioni sessuali\".\nBertolaso si \u00e8 lamentato per il mancato interrogatorio della massaggiatrice, che comunque ha rilasciato un'intervista. I pm stanno inoltre cercando di chiarire la provenienza di numerose rate di un affitto mensile di euro per un appartamento in via Giulia 2, pagate, secondo il proprietario della casa, l'attore Raffaele Curi, da Angelo Zampolini, factotum di Diego Anemone, imprenditore romano proprietario insieme al fratello del Salaria Sport Village di Roma che avrebbe ricevuto alcuni importanti appalti pubblici dalla Protezione Civile.\nIl 15 giugno, dopo un interrogatorio a Perugia, Bertolaso ha affermato che l'appartamento gli era stato dato in affitto da un amico, che si era rivolto all'Arcivescovo di Napoli ed ex Prefetto della Congregazione per l'Evangelizzazione dei Popoli Crescenzio Sepe. Bertolaso si \u00e8 difeso, all'immediato scoppio del ciclone mediatico,\n sostenendo la legittimit\u00e0 del suo operato come \"servitore dello Stato\", ammettendo nondimeno la possibilit\u00e0 che durante la propria gestione della protezione civile l'operato di alcuni dei suoi collaboratori possa essergli sfuggito.\nIl 12 luglio 2014 la Procura chiede l'archiviazione del caso. Il 9 agosto 2014 il giudice per le indagini preliminari accoglie la richiesta della procura e dispone l'archiviazione del procedimento in relazione a tutte le ipotesi di reato concernenti le vicende del porto-arsenale della Maddalena.\nL'8 febbraio 2018 in relazione agli appalti del G8 viene assolto perch\u00e9 \"il fatto non sussiste\", mentre vengono condannati Balducci (6 anni e 6 mesi) e Anemone (6 anni).\nIl 31 marzo 2021 Bertolaso e l\u2019allora funzionario della Protezione Civile Angelo Borrelli vengono assolti dalla Corte dei Conti perch\u00e9 \u201cil fatto non sussiste\u201d dato che non c\u2019\u00e8 stato un danno erariale. \nInchiesta sul terremoto dell'Aquila.\nIl 24 gennaio 2012 viene iscritto nel registro degli indagati dalla Procura dell'Aquila per omicidio colposo. Si potrebbe avere, dunque, un processo bis del procedimento contro la Commissione \"Grandi Rischi\" (la quale si riun\u00ec all'Aquila il 31 marzo 2009, cinque giorni prima del tragico terremoto) perch\u00e9 accusata di avere sottovalutato il pericolo del terremoto, causando cos\u00ec la morte di 309 persone.\nIl 30 gennaio 2013 la Procura dell'Aquila chiede l'archiviazione del caso; tuttavia il 15 agosto 2013 la richiesta \u00e8 respinta dal GIP, che dispone nuove indagini.\nIl 22 novembre 2013 la Procura chiede nuovamente l'archiviazione del caso.\nIn seguito alle proteste delle parti civili, l'indagine \u00e8 avocata dalla Procura Generale presso la Corte d'Appello. Questa divide l'indagine in due tronconi, chiedendo l'archiviazione per il primo e il rinvio a giudizio per il secondo.\nIl 22 giugno 2015 il GIP archivia il primo troncone dell'inchiesta.\nIl 29 ottobre Bertolaso viene rinviato a giudizio con l'accusa di omicidio colposo plurimo, per quanto riguarda il secondo troncone dell'inchiesta.\nIl 20 settembre 2016, la difesa di Bertolaso rinuncia a presentare i propri testimoni, ma anche alla prescrizione del reato, che era prevista per il 6 ottobre. Il 30 settembre, il Tribunale dell'Aquila assolve Bertolaso dalle accuse per \"non aver commesso il fatto\". La sentenza di assoluzione viene confermata in appello il 17 luglio 2018.\nLite col \"Fatto Quotidiano\".\nNel 2013 Bertolaso \u00e8 stato condannato dal Tribunale di Roma a risarcire per euro e al pagamento delle spese processuali per euro ad Antonio Padellaro, Marco Travaglio e al quotidiano da loro diretto, per avere esperito una lite temeraria."}
{"id": "730423", "revid": "48645405", "url": "https://it.wikipedia.org/wiki?curid=730423", "title": "Afroamericana", "text": ""}
{"id": "730424", "revid": "363629", "url": "https://it.wikipedia.org/wiki?curid=730424", "title": "Americani", "text": ""}
{"id": "730427", "revid": "712828", "url": "https://it.wikipedia.org/wiki?curid=730427", "title": "Jan Dodonna", "text": ""}
{"id": "730428", "revid": "122669762", "url": "https://it.wikipedia.org/wiki?curid=730428", "title": "Gruppo N", "text": "In relazione agli sport automobilistici gestiti dalla FIA, Gruppo N si riferisce a una serie di modifiche apportate alle auto di serie per le competizioni. Questo in contrasto con il Gruppo A che comprende auto totalmente votate alle competizioni ma che derivano, sia pur lontanamente, dalla produzione di serie. Le auto del Gruppo N sono soggette a restrizioni per quanto riguarda le modifiche delle specifiche di serie. Il Gruppo N \u00e8 stato introdotto nel 1982 per sostituire il \"Gruppo 1\", nel quadro della revisione del cosiddetto \"annesso J\" del regolamento internazionale delle corse automobilistiche.\nPer ottenere l'omologazione devono essere costruite un minimo di 2500 auto del modello da corsa su 25.000 dell'intera gamma del modello stesso (per esempio: 2500 Subaru Impreza WRX STi su 25.000 Subaru Impreza).\nVelocit\u00e0 in circuito.\nMentre il Gruppo A \u00e8 via via diventato la categoria standard per le corse internazionali di categoria turismo, il Gruppo N \u00e8 diventata una classe pi\u00f9 economica. Di solito infatti, in ogni nazione, ci sono due campionati: uno per il Gruppo A e un altro per il Gruppo N. La categoria ha riscosso un certo successo sul finire degli anni novanta quando furono permesse delle modifiche pi\u00f9 ampie con l'introduzione della categoria Superturismo.\nLa categoria \u00e8 ancora usata in tutto il mondo, specialmente in Giappone che ha il \"Super Taikyu\" (\"Super Endurance\", si pu\u00f2 anche pronunciare Suupaa Taikyu, \u30b9\u30fc\u30d1\u30fc\u8010\u4e45), esiste anche quello italiano, serie di endurance promossa dalla Peroni promotion, ma che hanno sempre un ruolo di secondo piano dopo l'introduzione della Super 2000, la classe di auto che trova spazio nel World Touring Car Championship. Il WTCC \u00e8 basato su auto di Superproduzione Gruppo N che possono essere largamente modificate\nRally.\nNei Rally il Gruppo N si divide per classi in base alla cilindrata: N0 fino a 1150 cm\u00b3, N1 fino a 1400 cm\u00b3, N2 fino a 1600 cm\u00b3, N3 fino a 2000 cm\u00b3, N4 oltre 2000 cm\u00b3. Una vettura per essere preparata in Gruppo N necessita di una fiche di omologazione, che non tutte le auto stradali hanno. La preparazione consiste nell'allestimento di sicurezza, sostituzione scarico, sostituzione centralina, lavorazione sulla testa, molle e ammortizzatori, montaggio di un differenziale autobloccante, montaggio di un cambio ad innesti frontali che per\u00f2 deve rimanere manuale e con lo stesso numero di rapporti del modello stradale ma accorciati. La carrozzeria e la misura di gomme e cerchi deve rimanere identica al modello stradale, con l'eccezione della classe N4 che pu\u00f2 montare una misura leggermente pi\u00f9 grande di cerchi. La trazione deve rimanere la stessa del modello stradale. Le vetture turbo sono dotate di \"ALS\" (\"Anti-Lag Sistem\").\nEsempio di vetture divise per gruppi:\nNei rally il Production World Rally Championship (campionato mondiale rally vetture di serie) si corre secondo le regole del Gruppo N. Le auto pi\u00f9 usate in questo campionato sono le versioni a quattro ruote motrici sovralimentate principalmente Subaru Impreza WRX e Mitsubishi Lancer Evolution."}
{"id": "730429", "revid": "2014155", "url": "https://it.wikipedia.org/wiki?curid=730429", "title": "Pompeo Lanza", "text": "Biografia.\nNacque a Capua (oggi in provincia di Caserta) nella prima met\u00e0 del XVI secolo, da Rainaldo, patrizio capuano (+ post 1544), e dalla prima moglie Maria della Ratta (\"de La Rath\"), patrizia capuana, discendente dagli antichi conti di Caserta. Laureatosi a Napoli in \"utroque jure\" (diritto civile e canonico), verosimilmente verso la fine degli anni '40 del XVI secolo fu assunto da Bona Sforza, regina di Polonia (vedova di re Sigismondo I Jagellone), quale agente diplomatico (\"agens\" equivaleva ad assistente dell\u2019\"or\u00e0tor\", ovvero dell'ambasciatore e dava diritto all'appellativo di \"magnifico\", cos\u00ec come a lui si rivolgeva la sovrana nella corrispondenza) con il compito di coadiuvare GiovanLorenzo Pappacoda, or\u00e0tor della Sforza a Bruxelles presso l'imperatore Carlo V d'Asburgo, ove rimase diversi anni benvoluto, e, dal 1554, a Londra -ad Hampton Court- presso Filippo d'Asburgo (figlio di Carlo V) e la sua sposa Maria Tudor (\"bloody Mary\"), regina d'Inghilterra.\nLe missive autografe scritte dalla regina di Polonia al Lanza tra il 1554 e il 1556 sono trentuno e furono tutte inviate da Varsavia, dove la sovrana risiedeva; conservate nell'archivio privato Lanza a Capua, esse sono state pubblicate nel 1998 dall'Accademia Polacca delle Scienze, in Roma \nGi\u00e0 nel 1549 nei registri della cancelleria capuana \u00e8 annotato un incarico che Pompeo Lanza dov\u00e9 svolgere presso la corte di Bruxelles, mentre sar\u00e0 nominato formalmente ambasciatore dell'universitas di Capua presso gli Asburgo il 4 gennaio 1556: fu incaricato dal Consiglio dei Quaranta di fare il baciamano e la riverenza al nuovo re Filippo a Londra, chiedendogli, \nnell'occasione, la conferma degli antichi privilegi gi\u00e0 concessi alla citt\u00e0 di Capua (la \"Regni clavis\"). \nIl 13 novembre 1552 Pompeo ottiene da Carlo V per s\u00e9 e per i suoi fratelli Scipione, Pirro Antonio, Carlo e Giulio Cesare Lanza la nomina a suoi \"regi Familiari e continui Commensali\": le loro eventuali cause civili o penali potevano essere istruite dinanzi al Vicer\u00e9 di Napoli in persona; i fratelli Lanza venivano tra l'altro autorizzati a portare al seguito un'arma e due domestici (\"famuli\").\nNel settembre 1556 Pompeo ottiene da Filippo II, succeduto al padre sul trono di Spagna e delle Fiandre, la patente di regio avvocato fiscale delle province di Otranto e Bari. La relativa patente reale proviene dall'archivio privato Lanza.\nRitornato in Italia nel maggio 1557 il Lanza fu immesso effettivamente nella carica di avvocato fiscale con lettere esecutorie del 4 novembre di quell'anno, epoca in cui dov\u00e9 trasferirsi a Bari ove spos\u00f2 la nobile Sibilla Pensina, morendo di l\u00ec a pochi mesi."}
{"id": "730430", "revid": "287204", "url": "https://it.wikipedia.org/wiki?curid=730430", "title": "Alessandrino (metrica)", "text": "Lalessandrino o \"martelliano\" \u00e8 un verso composto da due emistichi di almeno sei sillabe ciascuno, nei quali la sesta sillaba \u00e8 accentata. Pu\u00f2 coincidere o meno con un dodecasillabo.\nNella metrica francese e provenzale, lalessandrino \u00e8 un verso composto da un doppio esasillabo (\"hexasyllabe\"). Nella metrica italiana all'esasillabo corrisponde il settenario. Quindi l'alessandrino o martelliano pu\u00f2 essere definito anche come un doppio settenario. In altre parole \u00e8 formato da due parti giustapposte, ognuna delle quali \u00e8 detta emistichio, indipendenti l'una dall'altra. Esso fa parte dunque della serie di \"versi composti\" della metrica italiana. Alcuni studiosi chiamano questo metro anche \"tetradecasillabo\".\nCaratteristiche.\nTrattandosi di due settenari giustapposti, per quanto riguarda gli schemi ritmici, varranno quelli pi\u00f9 frequenti per il settenario, vale a dire lo schema (2\u00aa)-4\u00aa-6\u00aa e quello 3\u00aa-6\u00aa, dove i numeri si riferiscono al numero della sillaba sulla quale cade l'accento tonico. Ovviamente, il fatto che questi siano gli schemi ritmici pi\u00f9 frequenti non implica che siano i soli a dover essere adoperati; anzi, una certa libert\u00e0 ritmica \u00e8 concessa, eccezion fatta per l'accento sulla 6\u00aa sillaba di ognuno dei due emistichi, che \u00e8 obbligatorio.\nA seconda del periodo storico, la sinalefe all'interno di questo metro \u00e8 pi\u00f9 o meno estesa: laddove in Pier Jacopo Martello vi \u00e8 sinalefe (ovvero nella stragrande maggioranza dei casi, es. dopo un accento forte, come \u00e8 possibile notare in quasi tutta la poesia italiana postpetrarchesca, la quale ammetteva pur, come Petrarca stesso, diverse eccezioni alla regola della sinalefe generalizzata), in Guido Gozzano in alcuni casi essa non si verifica (avendovi luogo, al contrario, dialefe, come nell'emistichio \"Tot\u00f2 opra in disparte\"), mentre in altri casi, consimili, si verifica (come in \"Tot\u00f2 ha venticinque anni\").\nPer descrivere il suo funzionamento, si \u00e8 mutuato dalla metrica classica, per analogia, il termine asinarteto, che \u00e8 un metro composto di due misure metriche (due \"cola\"), in cui alla fine della prima non sono consentiti quei fenomeni normalmente possibili a fine verso, come quantit\u00e0 ancipite e iato eventuale tra la vocale finale e quella iniziale dell'unit\u00e0 successiva: nell'alessandrino infatti entrambe le parti sono trattate come indipendenti, in quanto i settenari possono essere tronchi, sdruccioli o piani senza incidere sul computo complessivo (di regola dunque non si ammette la sinalefe tra le due parti).\nStoria.\nOrigine del verso e sue prime utilizzazioni in poesia.\nIl verso alessandrino francese deriva dall'esametro latino (lo ricorda Mallarm\u00e9 nel suo \"Crise de vers\"), o meglio si deve a una particolare maniera - francese - di leggere l'esametro latino nel Medioevo, cos\u00ec come dall'esametro latino deriva l'endecasillabo italiano. Antonio Prete scrive infatti: \u00abDunque, nonostante le misure diverse e la diversa evoluzione, l'origine \u00e8 comune. Come analoga \u00e8 la loro centralit\u00e0 nelle rispettive tradizioni. E tuttavia la scelta dell'endecasillabo da una parte prosciuga il verso originale, imponendo qualche volta rinunce a sfumature e a particolari, dall'altra comporta per cos\u00ec dire una risonanza: la risonanza, e memoria, dei classici della nostra poesia. Fatti, l'uno e l'altro, che possono qualche volta risultare persino necessari: quando ad esempio si tratta di un sonetto, e in pi\u00f9 di un sonetto che muova esplicitamente dal solco della tradizione francese; oppure quando il testo originale, se reso col doppio settenario, mostrerebbe nella nostra lingua un di pi\u00f9 di espansione narrativa o di solennit\u00e0\u00bb.\nL'alessandrino deve il suo nome al poema francese \"Roman d'Alexandre\" di Alexandre de Bernay (per una storia della sua tradizione vedi \"Romanzo di Alessandro\"), della fine del XII secolo, dove questo tipo di verso venne utilizzato per la prima volta (esempio: \"Li pui de Tus sunt haut envers le ciel tout droit\"); la denominazione di \u00ab\"Alexandrin\"\u00bb in Francia risale tuttavia al XIV secolo. Il verso alessandrino, diffuso nella letteratura d'o\u00efl fu accolto nell'Italia settentrionale nel Duecento in un poemetto didascalico di autore anonimo veneto, \"Proverbia quae dicuntur super natura feminarum\", dove lo si ritrova in quartine monorime col primo emistichio sdrucciolo, sebbene non costantemente; fu poi utilizzato da Uguccione da Lodi, Giacomino da Verona, e Bonvesin de la Riva; presto si estese al Centro e al Sud dell'Italia e soprattutto fra i poeti della Scuola siciliana. Ma senza dubbio l'esempio pi\u00f9 famoso di alessandrino medievale in lingua italiana \u00e8 il \"Contrasto\" di Cielo d'Alcamo, poeta duecentesco della Scuola Siciliana (stando a D'Arco Silvio Avalle, il verso costituito di un emistichio sdrucciolo e uno piano, utilizzato in questo componimento, deriverebbe dal tetrametro giambico catalettico, pi\u00f9 che dall'alessandrino francese, il quale a sua volta discende dall'asclepiadeo minore). Poi non \u00e8 pi\u00f9 usato in Italia fino al tardo Seicento, quando viene ripreso da Pier Jacopo Martello.\nL'apogeo dell'alessandrino: il Classicismo francese del Seicento.\nIn Francia l\"alexandrin classique\" (alessandrino classico), formato da due emistichi di senari con forte cesura, venne utilizzato nel XVI secolo dai poeti del \"La Pl\u00e9iade\" e dai grandi drammaturghi; l'uso della cesura venne teorizzato cos\u00ec da Boileau:\nChe la cesura debba essere forte \u00e8 cosa ancora pi\u00f9 consigliabile nel verso italiano, dato che la sua maggiore libert\u00e0 alla fine dell'emistichio pu\u00f2 comportare anche due sillabe sovrannumerarie dopo l'accento fisso sulla 6a: una netta divisione tra i due emistichi consente un'accentazione pi\u00f9 forte e una pi\u00f9 marcata divisione tra di essi.\nLa teorizzazione del martelliano: \"Del verso tragico\" di Martello.\nNel tardo XVII secolo Pier Jacopo Martello lo introdusse dunque nella poesia drammatica in lingua italiana, sull'esempio di quanto era avvenuto in quella in lingua francese nel corso del secolo appena trascorso, con le tragedie del classicismo francese di Racine e di Corneille; egli lo svilupp\u00f2 quindi indipendentemente dagli esempi italiani di alessandrino, che d'altra parte egli non conosceva; nel suo trattato Del verso tragico (1709) egli teorizza l'uso di questo verso nelle tragedie, affermando tra le altre cose che la relativa libert\u00e0 \"sillabica\" alla fine degli emistichi (nel senso che possono avere una terminazione sia piana che tronca e sdrucciola) del settenario doppio nella metrica italiana compensa l'alternanza di \"rime femminili\" e \"rime maschili\" canonica nella poesia francese tradizionale (in seguito, cio\u00e8 nell'Ottocento, questa alternanza sar\u00e0 imitata da Carducci alternando rime piane e rime troche in alcuni componimenti presenti nelle Rime nuove, con un procedimento tra l'altro gi\u00e0 frequentemente in uso, con altri metri e in altre forme, dal Chiabrera in poi); proprio dal Martello deriva il nome di \"martelliano\" assunto dall'alessandrino nella letteratura italiana.\nNel trattato del 1709, Pier Jacopo Martello confessa che l'alessandrino francese, sebbene non sia \u00abmolto ritondo, o colante\u00bb, \u00e8 molto comodo per via della sua lunghezza per \u00abesprimere interamente qualunque difficile sentimento\u00bb, e che le sue rime baciate non sono stomachevoli come lascerebbe pensare la loro vicinanza, poich\u00e9 tra di esse intercorre una distanza di dodici sillabe nel caso di versi \"mascolini\" e di tredici sillabe nel caso di versi \"femminini\". Egli si ingegn\u00f2 dunque, nella speranza di imitarne la relativa forza e naturalezza nell'espressione, di trasporre in quel metro la lingua italiana. Pens\u00f2 quindi di trasferire nella lingua italiana questo verso pi\u00f9 volte, ma senza fortuna:\nQuindi egli afferma che, se i francesi alternano per lo pi\u00f9 due rime femminili a due maschili, gli italiani potrebbero serbare in ci\u00f2 una maggiore libert\u00e0, sia per\nIn seguito spiega che siffatto verso avr\u00e0 una misura varia che nella maggior parte dei casi avr\u00e0 quattordici sillabe, ma che, a seconda delle terminazioni degli emistichi (piane, tronche o sdrucciole, insieme o alternativamente), varieranno da un minimo di dodici a un massimo di sedici sillabe. Inoltre\nInfine, per compensare questa maggiore libert\u00e0 che il verso Tragico Italiano ha rispetto all'Alessandrino Francese, il Martello propone che ci si renda ancora pi\u00f9 indipendenti da quello, astenendosi pi\u00f9 che si pu\u00f2 dal ripetere una rima gi\u00e0 usata una seconda volta nella stessa scena: cosa che contribuir\u00e0, anch'essa, alla variet\u00e0 dei suoni \u00abtutti egualmente nascenti da poco diverse misure di verso\u00bb.\nPeripezie del verso martelliano dal Settecento ai primi anni del Novecento.\nGoldoni: il pi\u00f9 grande utilizzatore del verso martelliano?\nQuesto metro verr\u00e0 usato alla met\u00e0 del XVIII secolo da Carlo Goldoni in numerose commedie cosiddette \"romanzesche\" e tragicommedie, alcune delle quali di argomento esotico o orientaleggiante, ed altre a carattere biografico (la prima commedia di tal genere scritta da Goldoni \u00e8, per l'appunto, \"Il Moli\u00e8re\"). Sebbene questo genere di commedie non abbia avuto in seguito la stessa fortuna delle opere in prosa, bisogna dire che, almeno a livello quantitativo, esse costituiscono un \"corpus\" tutt'altro che secondario (28 opere). Infatti, sul totale di opere teatrali (in versi o in prosa) di Goldoni, circa 150, queste ventotto costituiscono all'incirca un sesto. Il commediografo veneto rende ancora pi\u00f9 netta la pausa di senso in corrispondenza della cesura tra i due emistichi, il che ne far\u00e0 criticare da parte di alcuni, come il Carducci, l'eccessiva monotonia (in particolare vi si evita di dividere, in corrispondenza della cesura, un sostantivo dall'aggettivo ad esso riferito, e pi\u00f9 in generale vi si tratta ogni emistichio come un verso a s\u00e9 stante, in cui non \u00e8 permesso l'enjambement, in ossequio soprattutto al modello classico francese).\nIl successo di queste commedie \u00e8 immediato: si diffonde la moda del martelliano e l'abate Pietro Chiari entra in concorrenza con il suo pi\u00f9 celebre rivale scrivendo anche lui delle commedie in cui adotta questo tipo di verso. Il martelliano ha una sua vitalit\u00e0 anche come verso del genere epistolare: gli esempi pi\u00f9 degni di nota sono alcune espitole (contenute nelle rispettive raccolte di versi) dello stesso Goldoni ed altre di Giuseppe Baretti. Le \"Quattro epistole\" in versi martelliani di quest'ultimo risaltano in particolare per la loro vivacit\u00e0 e la loro espressivit\u00e0, le quali raggiungono spesso, grazie al linguaggio che le connota, degli effetti comici.\nIl verso-simbolo dell'influenza della poesia francese tra Ottocento e Novecento.\nIn epoca moderna l'alessandrino verr\u00e0 usato, fra gli altri, da Giuseppe Giacosa (nel dramma del 1871, allora famosissimo, intitolato Una partita a scacchi), Giosu\u00e8 Carducci (soprattutto nelle Rime nuove), Mario Rapisardi, Ada Negri, Felice Cavallotti (ne La marcia di Leonida, assai nota ai suoi contemporanei), Gabriele D'Annunzio (nell'Intermezzo nei componimenti \"Il peccato di Maggio\", \"La tredicesima fatica\" e \"Il sangue delle vergini\" e, nella raccolta L'Isott\u00e8o e La Chimera, in \"Booz addormentato\", traduzione di una celebre poesia di Victor Hugo), Guido Gozzano (vedi \"infra\" gli esempi) ed Eugenio Montale (per es. in \"Voce giunta con le folaghe\": \"Poich\u00e9 la via percorsa, se mi volgo, \u00e8 pi\u00f9 lunga\").\nIn Francia, l'alessandrino libero (\"alexandrin lib\u00e9r\u00e9\") con la cesura inserita dopo la sesta venne usato dai simbolisti francesi, soprattutto da Verlaine e dar\u00e0 il via in Europa al verso libero.\nEsempi.\nUn esempio di metro alessandrino, utilizzato da un poeta della Scuola siciliana del XIII secolo lo si trova nel \"Contrasto\" di Cielo d'Alcamo, che \u00e8 formato da tre versi alessandrini monorimi composti ciascuno da un settenario sdrucciolo e da un settenario piano, seguiti da due endecasillabi a rima baciata:\nEsempi di settenari doppi (versi \"martelliani\") di Pier Jacopo Martello:\nNe \"Il filosofo inglese\" di Goldoni:\nIn \"Sui campi di Marengo\", Giosu\u00e8 Carducci dispone i doppi settenari piani in quartine con rima AABB:\nSi veda anche un esempio tratto dal componimento di Felice Cavallotti amato anche dallo stesso Carducci:\nAi primi del '900, in epoca contemporanea quindi, Guido Gozzano ha utilizzato settenari doppi con rime interne ed esterne incrociate (aBbA):\nMa si pu\u00f2 parlare pi\u00f9 propriamente di versi alessandrini, rimanendo a Guido Gozzano, rifenendoci al suo \"Tot\u00f2 Merumeni\" (che peraltro riprende il titolo di una poesia di Baudelaire, \"L'H\u00e9autontum\u00e9rouminos\", la quale a sua volta si riferisce alla commedia di Terenzio intitolata appunto Heautontimorumenos, il cui titolo significa \"Punitore di s\u00e9 stesso\"), caratterizzato dalle quartine con versi a rima alternata ABAB:\nClaudia Bussolino, nel suo \"Glossario di retorica, metrica e narratologia\", Alpha Test, 2006, afferma, alla voce \"Alessandrino\", che: \u00abI versi brevissimi di Ungaretti talora ricomposti risultano parti di versi canonici. \"Si sta come / d'autunno / sugli alberi / le foglie\" (\"Soldati\", in \"L'allegria\") \u00e8 un alessandrino franto disposto su quattro versi, che corrispondono all'intero componimento\u00bb. La studiosa ci informa anche, alla voce \"Martelliano\", che nel Novecento questo metro fu recuperato da Pasolini (si pensi ad esempio al componimento \"R\u00e9cit\", presente nella silloge Le ceneri di Gramsci, in cui tuttavia non vi si rispetta sempre l'omometria tra i versi)."}
{"id": "730431", "revid": "363629", "url": "https://it.wikipedia.org/wiki?curid=730431", "title": "Gruppo A", "text": "In relazione agli sport automobilistici gestiti dalla FIA, il Gruppo A - definito \"vetture da turismo di grande produzione\" - comprende auto che derivano, con una serie di modifiche, dalla produzione di serie.\nContrariamente al Gruppo B e al Gruppo C entrambi di breve durata, il Gruppo A fa riferimento ai veicoli derivati dalla produzione di serie limitati in termini di potenza, peso, tecnologia permessa ed il costo generale. La costituzione di codesta categoria ha come scopo di consentire l'ingresso di numerosi piloti privati nelle corse.\nIl Gruppo A fu introdotto dalla FIA nel 1982 per sostituire il precedente Gruppo 2 come \"\"automobili da turismo modificate\", come il Gruppo N sostitu\u00ec il Gruppo 1 come \"automobili da turismo standard\"\".\nOmologazione.\nPer ottenere l'omologazione devono essere costruite nell'arco di 12 mesi consecutivi almeno 2500 esemplari interamente identici del modello da corsa su 25.000 dell'intera gamma del modello stesso (per esempio: 2500 \"Subaru Impreza WRX STi\" su 25.000 Subaru Impreza). Quando fu creato, era previsto invece di costruire almeno 5000 esemplari in un anno della versione oggetto dell'omologazione; esempio 5000 Lancia Delta 4WD, costruite tra il 1985 e il 1986.\nCampionati Turismo.\nNelle competizioni per vetture turismo, il Gruppo A era suddiviso in tre classi: Divisione 3 - per vetture con cilindrate oltre i 2.500 cm\u00b3, Divisione 2 - per le vetture con motori con cilindrate da 1.600\u00a0cm\u00b3 a 2.500\u00a0cm\u00b3, Divisione 1 - per le vetture con cilindrata inferiore ai 1.600\u00a0cm\u00b3. Queste automobili correvano con la carrozzerie e telaio standard essendo delle derivate di serie, perci\u00f2 i costruttori realizzarono vetture stradali sempre pi\u00f9 prestazionali per esserlo di conseguenza anche in pista. Le pi\u00f9 competitive Gruppo A turismo sono state la Audi V8 Quattro, la BMW M3, la Ford Sierra RS Cosworth, la Mercedes 190E 16v e la Nissan Skyline GT-R.\nSolo per la pista e non per i rally era ammessa l'omologazione di una versione evoluzione purch\u00e9 prodotta in 500 esemplari aggiuntivi. Fu il caso della Ford Sierra Cosworth RS500.\nIl Gruppo A non \u00e8 pi\u00f9 stato utilizzato nei campionati nazionali turismo a partire dal 1994, quando in Germania il \"Deutsche Tourenwagen Meisterschaft\" (DTM) pass\u00f2 ad una nuova formula (D1), mentre in Giappone seguendo la strada intrapresa dagli altri paesi venne scelta la regolamentazione \"Superturismo\" (o \"D2\"). Al giorno d'oggi nelle competizioni di gare in salita e turismo su pista in Europa, si utilizza ancora il regolamento Gruppo A.\nRally.\nNel Campionato Mondiale Rally nella categoria Gruppo A, gareggiavano versioni modificate in chiave sportiva di normali autovetture di serie, spesso dotate di turbocompressore, quattro ruote motrici, la pi\u00f9 importante e vincente in assoluto \u00e8 stata la Lancia Delta Integrale, seguita dalla Toyota Celica GT-Four (e la sua erede la Toyota Celica Turbo 4WD), la Ford Escort Cosworth, la Subaru Impreza WRX e la Mitsubishi Lancer Evolution. Sono auto con il massimo livello di preparazione possibile poich\u00e9 sono consentite ampie modifiche agli organi meccanici, sia per ci\u00f2 che concerne i materiali che le dimensioni degli stessi, le sospensioni vengono modificate e assieme agli pneumatici sono specifiche per ogni tipo di fondo stradale a seconda che si corra su strade asfaltate, terra, pietraie o ghiaccio. Il regolamento di Gruppo A era ancora alla base della maggior parte dei rally che si svolgevano nel mondo sino al 2008, quando la Federazione Internazionale dell'Automobile istitu\u00ec il gruppo R.\nSul finire degli anni novanta, la FIA per incentivare l'ingresso dei costruttori nei rally, spesso restii per motivi di bilancio a produrre le 2.500 vetture speciali solo per l'omologazione, decise di dar vita a due varianti di questo gruppo, le \"WRC\" e le \"KIT\": da allora le prime sono divenute le regine della categoria grazie al fatto che consentono un livello di preparazione ancora pi\u00f9 sofisticato. Il vantaggio \u00e8 innegabile, in quanto un costruttore pu\u00f2 dotare una normale automobile di turbocompressore, quattro ruote motrici anche se non presente nel modello stradale, carreggiate e carrozzerie allargate, costruendo quindi pochi telai destinati esclusivamente alle competizioni. Le Kit car, nonostante sia stato istituito un titolo mondiale a loro dedicato, non hanno riscosso molta partecipazione da parte dei costruttori, per lo pi\u00f9 impegnati a schierare le loro vetture nei campionati nazionali.\nNell'ambito del mondiale rally, l'ultima vettura di Gruppo A omologata in base alla produzione di serie a gareggiare \u00e8 stata la Mitsubishi Lancer Evolution VI, dopodich\u00e9 anche la Mitsubishi realizz\u00f2 una WRC.\nIl Gruppo A si divide in quattro classi basate sulla cilindrata delle vetture:\nNella preparazione di una vettura in Gruppo A \u00e8 permesso tutto quello presente nel regolamento Gruppo N pi\u00f9 alcune deroghe. L'unit\u00e0 motrice \u00e8 molto pi\u00f9 elaborata rispetto al Gruppo N ma deve mantenere la stessa cilindrata e lo stesso tipo di aspirazione del modello stradale. La trazione deve rimanere quella del modello stradale cos\u00ec come la carrozzeria. Il cambio pu\u00f2 essere sostituito con uno sequenziale meccanico non sincronizzato e il numero di rapporti pu\u00f2 essere variato. I freni possono essere maggiorati nelle dimensioni. La misura dei cerchi pu\u00f2 essere aumentata o diminuita di 2 pollici rispetto al modello di serie. Le vetture turbo possono montare l\"'ALS\" (\"Anti-Lag Sistem\")."}
{"id": "730441", "revid": "289247", "url": "https://it.wikipedia.org/wiki?curid=730441", "title": "Negazione dell'olocausto", "text": ""}
{"id": "730442", "revid": "297059", "url": "https://it.wikipedia.org/wiki?curid=730442", "title": "Guerra di secessione americana", "text": "La guerra di secessione americana, nota anche come guerra civile americana, fu combattuta dal 12 aprile 1861 al 23 giugno 1865 (l'ultima battaglia termin\u00f2 il 13 maggio 1865) fra gli Stati Uniti d'America e gli Stati Confederati d'America, entit\u00e0 politica sorta dalla riunione confederale di Stati secessionisti dall'Unione.\nNelle elezioni presidenziali del 1860 i repubblicani guidati da Abraham Lincoln sostennero la proibizione della schiavit\u00f9 in tutti i territori degli Stati Uniti, una proposta che gli Stati del sud accolsero come una violazione dei loro diritti costituzionali. Il Partito Repubblicano, che era dominante nel nord, si assicur\u00f2 la maggioranza dei voti elettorali e Lincoln divenne il primo presidente degli Stati Uniti repubblicano. Prima del suo insediamento sette Stati del sud, la cui economia si basava sulle piantagioni di cotone e sulla manodopera a bassissimo costo costituita dagli schiavi che vi lavoravano, nel febbraio 1861 formarono la cosiddetta Confederazione, separandosi dall'Unione. Nei sei mesi antecedenti alla secessione la popolazione di questi Stati aveva la pi\u00f9 alta percentuale di schiavi per un totale del 48,8%.\nIl 4 marzo 1861 Lincoln dichiar\u00f2 nel suo primo discorso d'insediamento che la sua amministrazione non avrebbe iniziato una guerra civile. Parlando direttamente agli Stati del sud ribad\u00ec: \u00ab[...] non ho alcuno scopo, direttamente o indirettamente, di interferire con l'istituzione della schiavit\u00f9 negli Stati in cui essa gi\u00e0 esiste. Credo di non avere alcun diritto legale di farlo e non ho neppure alcuna inclinazione a farlo\u00bb. Le forze confederate presero numerosi forti federali all'interno dei territori da loro reclamati. Gli sforzi per trovare un compromesso fallirono ed entrambe le parti si prepararono alla guerra. I confederati presumevano che i Paesi europei fossero cos\u00ec dipendenti dal cotone da loro esportato che sarebbero intervenuti, ma nessuno lo fece e nessuno riconobbe i nuovi Stati Confederati d'America.\nLe ostilit\u00e0 iniziarono il 12 aprile 1861, quando le forze confederate attaccarono Fort Sumter. Mentre nel teatro occidentale l'Unione faceva importanti conquiste permanenti, nel teatro orientale le battaglie dei primi anni si dimostrarono inconcludenti. Le campagne confederate dell'autunno 1862 nel Maryland e nel Kentucky fallirono. Lincoln promosse il Proclama di emancipazione, che fece divenire l'abolizione della schiavit\u00f9 un obiettivo della guerra. A ovest, nell'estate del 1862, l'Unione distrusse la marina fluviale della Confederazione, bloccando quindi gran parte dei loro eserciti occidentali e conquistando New Orleans. Nello stesso anno l'assedio di Vicksburg divise i confederati in due parti separate dal fiume Mississippi e un'incursione del generale confederato Robert Edward Lee a nord si concluse con una disfatta nella battaglia di Gettysburg. I successi occidentali portarono nel 1864 Ulysses Grant al comando di tutti gli eserciti dell'Unione. Le ultime battaglie significative della guerra vennero combattute nel contesto dell'assedio di Petersburg. Il tentativo di fuga di Lee si concluse con la sua resa ad Appomattox il 9 aprile 1865. Mentre le azioni militari volgevano al termine, inizi\u00f2 l'era della ricostruzione in cui si tent\u00f2 di recuperare l'integrazione nazionale.\nLa guerra civile americana \u00e8 stata una delle prime guerre industriali. Le ferrovie, il telegrafo, le navi a vapore e le armi prodotte in serie furono elementi ampiamente impiegati. La mobilitazione delle fabbriche civili, delle miniere, dei cantieri navali, delle banche, dei trasporti e dei fornitori di alimenti dimostr\u00f2 l'impatto dell'industrializzazione nella guerra, tutti elementi che si sarebbero poi riscontrati anche nella prima guerra mondiale. Tradizionalmente si stima che tra il 1861 e il 1865 vi furono almeno 620.000 morti, ma studi recenti sostengono che 750.000 soldati siano caduti, con un numero imprecisato di civili. Secondo una stima la guerra caus\u00f2 la morte del 10% di tutti i maschi degli Stati del nord tra i venti e i quarantacinque anni e il 30% di tutti i maschi del sud tra i diciotto e i quarant'anni.\nCause della guerra.\nLe ragioni della guerra civile americana furono complesse e oggetto di dibattito sin dal suo inizio. Il dibattito \u00e8 stato ulteriormente complicato dall'intento revisionista di taluni scrittori volto a ridimensionare, nelle motivazioni della secessione, il ruolo della lotta di principio allo schiavismo per dare maggior enfasi agli aspetti legati a un conflitto di economie, differenti tra nord e sud della nazione.\nI prodromi della guerra civile si ebbero durante la crisi del Bleeding Kansas, tra il 1855 e il 1860, quando quel territorio doveva aderire come nuovo stato all'Unione, con scontri armati tra miliziani abrogazionisti e segrazionisti.\nSebbene non tutti i sudisti lottassero per preservare la schiavit\u00f9, la maggior parte degli ufficiali e oltre un terzo della truppa dell'esercito del generale Robert Edward Lee avevano interessi direttamente legati a essa. Per i nordisti, al contrario, la motivazione era principalmente quella di preservare l'Unione, piuttosto che l'abolizione della schiavit\u00f9.\nSecondo alcuni storici, per Abraham Lincoln la preservazione dell'unit\u00e0 dell'Unione era l'obiettivo della guerra; l'abolizione della schiavit\u00f9, che Lincoln vide sempre come una questione cruciale, sarebbe divenuta un ulteriore obiettivo finale. La decisione di Lincoln di emettere la \"proclamazione di emancipazione\" contrari\u00f2 sia i Democratici (Copperheads), favorevoli alla pace, sia i Democratici fautori della guerra, ma diede maggiore vigore ai Repubblicani. Affermando che i neri liberi avrebbero inondato il nord, i democratici crebbero nelle elezioni del 1862, ma non ottennero il controllo del Congresso. Le contro-argomentazioni dei Repubblicani guadagnarono per\u00f2 consenso e i Democratici furono sconfitti nelle elezioni del 1863 in Ohio, quando provarono a rianimare l'ostilit\u00e0 verso la popolazione di colore.\nUna delle cause scatenanti fu anche la decisione da parte degli stati sudisti di staccarsi dall'Unione nel 1860 e di eleggere un loro presidente, Jefferson Davis.\nLa schiavit\u00f9.\nLa questione della schiavit\u00f9 riguardava non solo il modo di trattare gli schiavi, ma anche il fatto che la schiavit\u00f9 stessa risultava un anacronismo incompatibile con i valori americani e con il sistema economico protetto dalla Costituzione. La strategia del movimento antischiavista, che riguardava principalmente il trattamento degli schiavi, era quella di fermare l'espansione dello schiavismo e di portarlo cos\u00ec alla graduale estinzione.\nIl movimento antischiavista negli Stati Uniti aveva le proprie radici nella Dichiarazione d'Indipendenza. La schiavit\u00f9 fu vietata nei territori del nordovest, con un'apposita ordinanza del 1787. Dal 1804, tutti gli Stati del Nord, ovvero quelli a nord della linea Mason-Dixon, avevano approvato leggi volte ad abolire gradualmente la schiavit\u00f9. Nel 1807, il Congresso abol\u00ec la tratta internazionale degli schiavi. La schiavit\u00f9 cominci\u00f2 a scomparire nella maggior parte degli Stati e nei centri urbani, ma continuava a espandersi negli Stati del profondo sud, che fondavano la propria economia sulle coltivazioni, come quella del cotone, grazie al basso costo della manodopera costituita da schiavi.\nNonostante i compromessi raggiunti tra il 1820 e il 1850, la questione della schiavit\u00f9 esplose nel 1854 con il Kansas-Nebraska Act e la formazione del nuovo Partito Repubblicano, che chiedeva la fine della schiavit\u00f9 nei nuovi territori. Abraham Lincoln, nel suo discorso del 1858, lanci\u00f2 un appello per fermarne l'ulteriore diffusione. La maggior parte della battaglia politica di quegli anni vert\u00e9 sull'espansione della schiavit\u00f9 nei nuovi territori. Sia il Nord che il Sud sapevano bene che, se la schiavit\u00f9 non si fosse pi\u00f9 estesa, avrebbe perso la sua linfa vitale e sarebbe scomparsa.\nLa paura dei sudisti di perdere il controllo del governo federale in favore delle forze abolizioniste e il risentimento nordista per l'influenza che gli schiavisti esercitavano sullo stesso governo, caratterizzarono la crisi della fine degli anni cinquanta dell'Ottocento. I disaccordi tra abolizionisti ed altri gruppi sugli aspetti morali della schiavit\u00f9, gli scopi della democrazia e i successi economici del \"free labor\" portarono il Whig Party e il Know Nothing al collasso e contemporaneamente alla nascita di nuovi partiti, come il Free Soil Party nel 1848, il Partito Repubblicano nel 1854 ed il Constitutional Union Party nel 1860. Nel 1860 l'ultimo partito politico nazionale, il Partito Democratico, si divise lungo linee settoriali.\nTabella demografica degli stati schiavisti alla vigilia della guerra (marzo 1861):\nLe differenze economiche.\nTra il 1800 e il 1860 il campanilismo e le differenze tra economia, struttura sociale, usi e valori politici del Nord e del Sud crebbero. Se il Nord industrializzato, prospero e urbanizzato volgeva verso l'abolizione della schiavit\u00f9, il Sud basava la propria economia sull'agricoltura (in particolar modo sulla produzione di cotone) e quindi sull'uso degli schiavi, il cui impiego era sempre pi\u00f9 diffuso anche nei territori colonizzati da poco tempo (dall'Alabama al Texas).\nIl timore di rivolte degli schiavi cre\u00f2 negli Stati del sud un sempre pi\u00f9 diffuso clima di diffidenza, se non di aperta ostilit\u00e0, verso la propaganda abolizionista. I politici del sud iniziarono ad accusare il nord di abbandonare i veri valori repubblicani dei padri fondatori, molti dei quali (come ad esempio George Washington, Thomas Jefferson e James Madison) avevano avuto schiavi al proprio servizio.\nLa questione dell'accettazione della schiavit\u00f9 provoc\u00f2 inoltre scissioni tra le principali fedi religiose (soprattutto nelle chiese presbiteriane, battiste e metodiste), che si divisero tra quelle del nord e del sud. L'industrializzazione comport\u00f2 una forte crescita demografica degli Stati del nord, provocata sia dal fatto che la stragrande maggioranza dei nuovi immigrati provenienti dall'Europa decisero di stabilirsi nelle grandi citt\u00e0 del nord (circa l'85%), sia dalla migrazione dei cittadini americani del sud.\nSezionalismo.\nCon il termine \"sezionalismo\" ci si riferisce alle diverse economie e strutture sociali, ai differenti costumi e valore politico tra il Nord e il Sud. Tra il 1800 e il 1860 queste differenze si accentuarono, con il Nord che si stava industrializzando e urbanizzando e che rinunciava gradualmente alla schiavit\u00f9 e investiva nella realizzazione di fabbriche efficienti, mentre il profondo Sud continuava a concentrarsi sulle piantagioni, basate sul lavoro degli schiavi. Tra il 1850 e il 1860 il rifiuto della schiavit\u00f9 da parte di alcune delle pi\u00f9 grandi confessioni religiose della nazione (le chiese metodiste, battiste e presbiteriane) aumentarono le fratture tra Nord e Sud.\nGli storici hanno discusso a lungo su quanto le differenze economiche tra il Nord industrializzato e il Sud agricolo abbiano influito sull'esito della guerra.\nProtezionismo.\nGli stati del Sud, che facevano ampio ricorso agli schiavi come manodopera a basso costo, ebbero meno necessit\u00e0 di meccanizzare la loro produzione e sostenevano il diritto di vendere il cotone e acquistare manufatti da qualsiasi nazione. Gli stati del Nord, che avevano fortemente investito nel nascente settore industriale, non erano in grado di competere a pieno titolo con i manufatti delle gi\u00e0 avanzate industrie europee e con il cotone a basso costo proveniente dal Sud. In questo modo il Nord era favorevole ad un sistema economico di tipo protezionistico, mentre i proprietari delle piantagioni del Sud erano per il libero scambio.\nAl Congresso, controllato dai sudisti, i democratici proposero leggi tariffarie nel 1830, 1840 e nel 1850 e ridussero i tassi di interesse, tanto che questi, nel 1857, erano i pi\u00f9 bassi dal 1816. I Whigs e i repubblicani si lamentarono perch\u00e9 ritenevano che tassi pi\u00f9 elevati avrebbero stimolato la produzione industriale e la crescita. Gli unici aumenti furono effettuati nel 1861, dopo che i sudisti si erano dimessi dai loro seggi al Congresso. La questione degli interessi \u00e8 stata citata, a volte, come una delle cause della guerra. Tra il 1860 e il 1861 nessuno dei due schieramenti che avevano proposto compromessi per scongiurare la secessione aveva sollevato la questione degli interessi. I libellisti del Nord e del Sud raramente menzionano gli interessi e quando alcuni lo hanno fatto, per esempio Matthew Fontaine Maury e John Lothrop Motley, generalmente scrivevano per un pubblico straniero.\nDiritti degli Stati.\nIl Sud sosteneva il diritto di ogni stato di ottenere la secessione, lasciando l'Unione in qualsiasi momento, in quanto la Costituzione era un accordo tra essi. I nordisti (tra cui il presidente James Buchanan) respinsero questa visione in quanto la consideravano in contrasto con la volont\u00e0 dei padri fondatori, che vollero la creazione di una unione perpetua.\nLo svolgimento della guerra.\nLa guerra di secessione americana vide impegnati in modo attivo sia l'esercito, sia la marina; lo svolgimento dettagliato delle operazioni \u00e8 descritto nelle due voci dedicate.\nGeograficamente si possono individuare quattro fronti di guerra:\nBilly Yank, soldato unionista.\nNon fu sulla questione della schiavit\u00f9 che si mobilit\u00f2 l'omologo nordista del soldato confederato, soprannominato \u201cBilly Yank\u201d. Coloro che si batterono sotto l'uniforme azzurra per la libert\u00e0 dei neri erano, in proporzione, meno di uno su mille: gli yankees si arruolarono per vendicare l'insulto fatto alla bandiera dalla \u201cribellione\u201d confederata e per mantenere la coesione dell'Unione. Non avevano nulla in contrario a che si mettesse fine alla schiavit\u00f9, ma ci\u00f2 che li sosteneva nella battaglia era in primo luogo la sopravvivenza degli Stati Uniti.\nLa vittoria del 1865, Billy Yank la deve al coraggio ed alla determinazione di cui diede prova nonostante le ripetute sconfitte, l'inadeguatezza dei generali, un'opinione pubblica contraria alla guerra e le spaventose perdite di vite umane.\nJohnny Reb, il soldato confederato.\nContrapposta alla figura di \"Billy Yank\", la personificazione dei soldato confederato era Johnny Reb il quale veniva identificato dai patrioti del Sud come l'esempio del valore dei \"Dixies\" (com'erano soprannominati gli abitanti degli Stati del Sud). Di solito era descritto come un ragazzo non pi\u00f9 grande di 15 anni, umile ma valoroso con addosso un'uniforme di lana grigia. I \"Dixies\" diedero il loro contributo alla confederazione per la sopravvivenza della societ\u00e0 rurale del sud, credendo e combattendo fino alla fine per la \"Dixieland\", ovvero la stessa confederazione.\nElementi a vantaggio delle forze confederate.\nLa societ\u00e0 del sud era assai pi\u00f9 aristocratica e militarista di quella del nord. Proprio a causa della minore industrializzazione, gran parte della popolazione di \"Dixieland\" era impegnata nell'agricoltura. I grandi proprietari e i piccoli agricoltori erano abituati, gi\u00e0 nella vita civile, a utilizzare armi e a spostarsi a cavallo (ad esempio, per la caccia). Inoltre, le famiglie dei grandi piantatori (soprattutto della Virginia) erano sempre state uno dei maggiori bacini di reclutamento per gli ufficiali.\nGli Stati Uniti all'epoca avevano gi\u00e0 una loro storia militare, seppur breve. Molti dei veterani della guerra del 1812, della guerra d'indipendenza del Texas e della guerra contro il Messico vivevano al Sud. I sudisti avevano una tradizione militare migliore di quella dei nordisti. Ci\u00f2 spiega perch\u00e9, per la prima met\u00e0 del conflitto, i sudisti ebbero un netto vantaggio. Potevano contare in gran parte su equipaggiamento britannico, all'epoca considerato il migliore del mondo. Disponevano inoltre di una buona artiglieria francese: i cannoni di tipo napoleonico causarono gravi perdite alle truppe nordiste. Gli Inglesi parteggiarono ufficiosamente per i Sudisti, forse per vendicare la guerra d'indipendenza e la guerra del 1812, per quanto la Gran Bretagna fosse antischiavista. I Sudisti disponevano del Corpo dei Ranger, un'ottima unit\u00e0 di cavalleria nata durante la guerra d'indipendenza del Texas, e d'una fanteria assai tenace.\nUn problema, avvertito in particolare in West Virginia (all'epoca Virginia occidentale) e in Tennessee, era la presenza in quasi tutte le societ\u00e0 del sud di pi\u00f9 o meno ampie porzioni della popolazione bianca leali verso l'Unione, in parte anche perch\u00e9 contrarie alla schiavit\u00f9, ma pi\u00f9 spesso perch\u00e9 ostili alla secessione e alle \"\u00e9lite\" aristocratiche di schiavisti che gestivano la politica. Le leggi (come anche nell'Unione) permettevano di evitare il servizio militare in cambio del pagamento di un'elevata tassa. Questo faceva ricadere sul popolo minuto il costo della guerra, creando una pesante frattura di classe. Dovendo combattere spesso sul proprio territorio questi fattori determinarono l'insorgenza di piccole bande partigiane filo-unioniste e di grandi gruppi di disertori e renitenti alla leva, in crescita negli ultimi anni del conflitto, con piccole guerre civili all'interno dei singoli stati, soprattutto lungo gli Appalachi.\nIl disfattismo era pi\u00f9 forte tra la popolazione civile che tra i militari, anche perch\u00e9 molti civili erano rimasti unionisti nel loro cuore da prima del conflitto, ma dopo il 1862 sentimenti di questo tipo sorsero in tutta la popolazione bianca del sud, come conseguenza dei primi gravi rovesci militari, a partire dall'armata del Mississippi-Tennessee, dove era attiva la propaganda del gruppo filo-unionista \"Peace society\", ma ammutinamenti di truppe divennero comuni su tutti i fronti nel 1864, e determinanti per il crollo della confederazione (come ammesso anche da Lee) nel 1865. Nei Piney woods dell'Alabama e del Mississippi, come in altre zone del paese crescevano movimenti anti-secessionisti come la Peace society, la banda dei Newton Knight, gli Heroes of America della Carolina del Nord, ecc. Inoltre migliaia di bianchi confederati scelsero di combattere per l'unione, oppure disertarono a favore dell'Unione, oppure si arruolarono dopo essere stati fatti prigionieri. Persino il generale Sherman aveva vissuto la maggior parte della sua vita adulta nel sud (e aveva posseduto schiavi) eppure fu il pi\u00f9 spietato paladino dell'Unione. In totale circa bianchi del sud servirono negli eserciti del nord nel corso del conflitto, alcuni dopo essere stati contrari alla ribellione e partigiani lealisti nei loro stati. Combatterono per il nord: bianchi del nord Carolina, dell'Alabama, della Louisiana, dell'Arkansas, della Virginia (soprattutto della parte occidentale, filo-unionista), del Tennessee ecc.\nIl pi\u00f9 grande svantaggio della confederazione era per\u00f2 proprio uno dei motivi del conflitto: lo schiavismo. L'inizio della guerra signific\u00f2 un aumento del timore di ribellioni e una minore propensione dei padroni bianchi ad abbandonare le loro fattorie, gli schiavi, soprattutto dopo 6-9 mesi dall'inizio del conflitto, iniziarono ad appoggiare l'Unione in molti modi, anche fuggendo e unendosi ai suoi eserciti. I padroni furono estremamente restii a concedere i propri schiavi per i lavori militari e lo sforzo bellico, cosa che incise ancor di pi\u00f9 nella frattura di classe e nella mancanza di solidariet\u00e0 sociale che contrassegn\u00f2 la fine della confederazione.\nVerso la fine della guerra il governo confederato avanz\u00f2 la possibilit\u00e0 di reclutare schiavi neri nell'esercito, sia pure solo dopo l'approvazione dei loro padroni, in cambio della libert\u00e0 individuale alla fine del servizio militare. Questa norma, pesantemente impopolare e contraria al sentire suprematista bianco di molti confederati, non sort\u00ec grandi effetti. I neri \"volontari\" furono pochissimi (forse meno di 500), anche per la contrariet\u00e0 dei padroni, nel corso del 1863-1864 questi schiavi si addestrarono tra gli scherni dei soldati regolari, per poi non essere mai impiegati in azione, molti anzi disertarono a favore degli unionisti, come gi\u00e0 avevano fatto alcuni battaglioni della milizia della Louisiana reclutati tra i neri liberi e i mulatti liberi. Liberare alcuni schiavi per mantenere l'istituzione della schiavit\u00f9 si dimostr\u00f2 una politica fallimentare.\nStrategie della Confederazione.\nLa disparit\u00e0 economica fra i due campi ebbe un'influenza decisiva sulla strategia. L'obiettivo degli Stati Confederati d'America non era tanto quello di conquistare il Nord\u00a0\u2013 cosa che era manifestamente al di sopra delle loro risorse\u00a0\u2013 ma di battersi fino all'esaurimento del Nord, o fino a che un intervento europeo mettesse fine alla guerra. Il presidente della Confederazione, Jefferson Davis, dovette scegliere tra una strategia offensiva, volta ad ottenere qualche importante vittoria sul territorio nemico, oppure una strategia difensiva, volta a mantenere lo \"status quo\". Questa seconda linea fu quella adottata, anche se non escludeva eventuali manovre offensive verso Washington, per tentare di umiliare il Nord e fiaccarne lo spirito combattivo. Inoltre era interessante verificare se i quattro stati schiavisti del nord (Maryland, Kentucky e Missouri in particolare) avrebbero defezionato in favore della confederazione; l'idea si dimostr\u00f2 sbagliata, anche perch\u00e9 questi stati, pur schiavisti, erano convinti membri dell'Unione e al loro interno avevano un atteggiamento meno rigido verso la schiavit\u00f9.\nLa strategia difensiva della Confederazione era pi\u00f9 facile da perseguire rispetto a quella necessariamente offensiva dell'Unione: il Nord per vincere doveva occupare il Sud, al Sud per vincere bastava resistere. Davis doveva anche bilanciare due priorit\u00e0 strategiche contraddittorie: se il teatro orientale era d'una importanza evidente, in quanto dava immediato accesso ad alcune capitali nemiche, la cui eventuale conquista poteva avere delle ripercussioni enormi, anche il teatro occidentale, pi\u00f9 vasto, era vitale per l'alimentazione delle forze e per le manovre fra i diversi fronti, dato che le principali strade ferrate della Confederazione attraversavano la regione di Chattanooga - Atlanta.\nElementi a vantaggio delle forze unioniste.\nIl Nord, ben industrializzato, disponeva di cospicue risorse economiche e di abili uomini d'affari. Era inoltre legato da numerosi contratti con alcuni paesi europei per via degli scambi commerciali. Gli ingegneri del Nord fecero un eccellente lavoro per lo sviluppo di un armamento efficace. Il Nord ebbe i primi treni blindati e le mitragliatrici Gatling, equipaggi\u00f2 alcuni soldati con fucili a ripetizione Spencer ed Henry (antenato del Winchester) e a retrocarica come lo Sharp, e cos\u00ec via.\nIn cifre grezze il Nord disponeva di una riserva di uomini superiore al Sud, che poterono essere sottoposti a un addestramento pi\u00f9 lungo, cosa che il Sud non si poteva permettere. Il Nord pot\u00e9 quindi schierare un esercito professionale composto di volontari ben addestrati e ben equipaggiati.\nLa marina del Nord era stata originariamente concepita per tener testa al suo vecchio nemico, la Gran Bretagna. Bench\u00e9 di taglia media all'inizio delle ostilit\u00e0, con solo 90 navi a vela e a vapore, essa si svilupp\u00f2 rapidamente, a fine 1862 aveva 386 natanti con cannoni, e svolse le sue missioni di blocco e di sostegno alle forze terrestri in maniera soddisfacente. Durante la guerra si videro i primi combattimenti fra corazzate e l'uso dei primi sottomarini (il confederato \"H.L. Hunley\" fu il primo ad entrare in azione), i quali, pur essendo estremamente pericolosi per i loro equipaggi, affondarono o danneggiarono 28 natanti federali.\nAlle truppe sudiste mancarono spesso i rifornimenti (munizioni, cibo, tessuti per le uniformi, ecc.) a causa dei blocchi navali organizzati dagli unionisti. Ci\u00f2 port\u00f2 alla malnutrizione dei soldati, all'uso di un vestiario comune fra i soldati e di uno troppo ricercato per gli ufficiali, arrivando addirittura ad utilizzare moschetti napoleonici per mancanza di munizioni.\nAll'inizio del conflitto la guerra fu pensata come uno scontro tra bianchi unionisti e bianchi confederati, il cui destino era riconfermare o sciogliere l'unione, ma, man mano che la guerra inghiottiva migliaia di vite, fu impossibile non accorgersi che migliaia di afro-americani liberi e schiavi chiedevano di unirsi alle truppe dell'unione, vincendo le resistenze dei quattro stati schiavisti dell'unione. In un primo momento furono soprattutto gli schiavi del sud a essere utilizzati come ausiliari dai reparti al fronte (per il foraggiamento e come guide e spie), che furono reclutate su iniziativa dei singoli comandanti unionisti nel biennio 1861-62, anche contro i desideri di Lincoln. Molto presto l'unione scopr\u00ec di poter contare su decine di migliaia di reclute, forse prive di qualunque preparazione militare e in molti casi analfabete (era infatti proibito per uno schiavo imparare a leggere), ma volenterose e pronte a combattere per un obiettivo molto concreto: la loro libert\u00e0. Dopo il proclama di emancipazione del gennaio 1863 (ma gi\u00e0 dopo il \"Confiscational Act\" e il \"Militia Act\" dell'anno precedente, che, rispettivamente, permettevano l'emancipazione dei neri schiavi dei ribelli e il reclutamento di reparti di colore) questo rivolo costante di reclute s'ingross\u00f2 a livelli insperati, permettendo il reclutamento di intere divisioni di truppe di colore. La \"logica degli eventi\" spinse il governo unionista verso provvedimenti rivoluzionari, contro i quali i sudisti non potevano fare nulla. Anche gli afroamericani liberi del nord si arruolarono in gran numero, a partire dal 55\u00ba reggimento del Massachusetts e del 54\u00ba battaglione di colore del medesimo Stato, che in breve divennero dei reparti d\"\u00e9lite\". I confederati di solito non prendevano prigionieri di colore, e spesso assassinavano gli ufficiali (bianchi) dei reparti neri (il primo colonnello del 54\u00b0 Massachusetts fu seppellito in una fossa comune con i suoi soldati di colore come gesto di spregio), questo rese i reparti afroamericani ancora pi\u00f9 determinati e coesi, e fece ulteriormente infuriare gli ufficiali unionisti (spesso, in precedenza, piuttosto solidali con le loro controparti meridionali).\nComplessivamente, in maggioranza utilizzando ex schiavi fuggiaschi, furono formati oltre 175 reggimenti di USCT (United States Colored Troops) o di \"state volunteers\" (\"colored\") per circa uomini (circa il 10% delle forze unioniste), cui vanno sommati gli almeno schiavi fuggiaschi (uomini, donne e bambini) che aiutarono gli eserciti unionisti con compiti di foraggiamento o nell'edificazione delle fortificazioni e delle strade (stima prudenziale). Se si sommano questi uomini ai circa bianchi del sud che combatterono negli eserciti dell'Unione (oltre ai partigiani), e al numero eccezionale di disertori (entro il 1864 quasi il 50%) che funest\u00f2 la confederazione, appare chiaro come la confederazione si sia corrosa dall'interno, e che lo schiavismo fu uno dei suoi principali punti deboli (oltre all'idea che si stesse facendo una guerra al nord con il sangue dei bianchi poveri, per difendere i diritti dei ricchi piantatori, proprietari di schiavi, del sud), permettendo all'unione di tenere una politica di guerra rivoluzionaria ed emancipazionista.\nStrategie dell'Unione.\nI leader dell'Unione compresero di non poter sconfiggere il Sud, se non conquistandolo. Alle prime operazioni di guerra il tenente generale Winfield Scott present\u00f2 il suo piano Anaconda, destinato ad asfissiare il Sud mediante un blocco navale (la quasi totalit\u00e0 dell'US Navy era rimasta nelle mani del governo federale alla dichiarazione di guerra) accompagnato da una manovra da attuare al di sotto del fiume Mississippi per dividere la Confederazione. Questo approccio, lento ma sicuro, tuttavia non ottenne l'approvazione dei politici n\u00e9 quella del popolo, per i quali la parola d'ordine era: \u00abA Richmond!\u00bb. Essi prendevano pi\u00f9 in considerazione l'opinione di Lincoln, che faceva pressione sui suoi generali perch\u00e9 portassero a termine la guerra il pi\u00f9 rapidamente possibile. \nLa scelta di una strategia che puntava contro un solo obiettivo potrebbe essere stata causata dall'assenza di ufficiali generali capaci poich\u00e9 l'enorme numero di nuovi arruolati aveva provocato una serie di promozioni ai gradi di ufficiali di soldati privi dell'esperienza necessaria. Gli uomini meritevoli ebbero bisogno di tempo per emergere tra i ranghi ma, grazie alla flessibilit\u00e0 del sistema nordista, uomini come Ulysses Simpson Grant poterono arrivare al grado di generale in pochi anni e, in particolare, Emory Upton (primo ad aver applicato tattiche usate poi nella prima guerra mondiale), che divenne generale all'et\u00e0 di 24 anni.\nCi volle del tempo al Nord per mettere in campo tutta la sua potenza e per riconoscere che sarebbero state necessarie azioni di forza per sconfiggere il Sud. Il Nord deve molto a Grant, che prese il comando delle armate dell'Unione nel marzo 1864 ed annunci\u00f2 immediatamente la sua intenzione di esercitare la massima pressione contro un unico obiettivo nei territori della Confederazione. \nRisorse economiche e militari.\nForze presenti e mobilitazione.\nEffettivi delle forze armate: L'esercito regolare degli Stati Uniti nel 1860 era composto da 16.637 militari attivi; nel 1876 i suoi effettivi erano 27.442 uomini.\nQueste cifre rappresentano il totale degli effettivi; le diserzioni talvolta raggiunsero il 35% fra gli unionisti e pi\u00f9 del 50 % fra i confederati.\nL'esercito dell'Unione era affiancato dalle Armate del Potomac, la cavalleria del Kentucky, i volontari del Kentucky e dell'Ohio. L'esercito della Confederazione era affiancato dall'Armata del Mississippi, Armata della Virginia del Nord, volontari del Kentucky e della Georgia. Parte dell'opinione pubblica era favorevole ai sudisti: latifondisti cotonieri, aristocratici, parte del Maryland e Baltimora, S. Louis e fino al 1862 il Nuovo Messico, le fazioni prevalenti all'interno delle nazioni Cherokee, Creek, Chickasaw, Choctaw, Natchez, Seminole deportate nell'Oklahoma, le nazioni Comanche e Kiowa, il governo inglese e il governo imperiale messicano di Massimiliano d'Asburgo.\nI democratici americani erano riluttanti ad autorizzare la coscrizione in tempo di pace. La guerra d'indipendenza americana aveva istituito la tradizione d'un esercito misto: una milizia di cittadini rinforzata da un piccolo esercito regolare. Ma durante questa guerra i volontari furono troppo poco numerosi per sostenere le Forze armate tanto della Confederazione quanto dell'Unione, fatto che obblig\u00f2 il ricorso alla coscrizione per la prima volta nell'aprile 1862 e per la seconda nel marzo 1863.\nIl \"Conscription Act\" non riusc\u00ec a fornire all'Unione che \nEconomia.\nQuesta guerra fu una delle prime a mettere in opera in grande scala le risorse e i mezzi di trasporto dell'era industriale. Essa prefigur\u00f2 le guerre del XX secolo con una mobilitazione nazionale che impover\u00ec profondamente le risorse della societ\u00e0 civile, tanto che le esigenze del conflitto, sia militari sia economiche, fiaccarono il Nord e prostrarono il Sud. Il Nord disponeva d'un vantaggio considerevole sul suo nemico perch\u00e9 possedeva il 72% delle ferrovie che attraversavano il paese.\nInoltre la sua rete era meglio elaborata, meglio costruita e meglio mantenuta di quella del Sud. Per la prima volta le ferrovie furono impiegate per vasti movimenti di truppe fra i fronti. La superiorit\u00e0 della rete ferroviaria era la prova delle formidabili risorse industriali dell'Unione, e la sua capacit\u00e0 di sostituire immediatamente il materiale perduto si incaricava di annullare le vittorie riportate dalle Armate confederate.\nGli arsenali dell'Unione, nazionali e privati, produssero circa armi leggere da fuoco nel 1860 contro i durante tutta la guerra. Quanto al Sud, ne import\u00f2 malgrado il blocco, ne fabbric\u00f2 una parte e ne raccolse una buona parte sul campo di battaglia.\nMiseria del sud e prosperit\u00e0 del nord.\nAl livello economico, oltre alla debolezza della sua industria e della sua logistica, che impedirono un buon approvvigionamento delle sue forze armate e della sua popolazione, la quale conobbe gravi situazioni di penuria sia materiale sia alimentare, la Confederazione commise un errore strategico enorme bloccando l'esportazione del \"Re Cotone\" per tentare di fare pressione sul Regno Unito e sulla Francia. In effetti l'industria tessile faceva vivere all'epoca rispettivamente cinque milioni e un milione di persone in questi paesi.\nLa Confederazione infatti non solo non ottenne un forte appoggio politico dall'Europa, ma perse completamente i propri mercati oltreoceano, che si rivolsero ad altre fonti, principalmente l'India ed il Brasile. Tale perdita avrebbe avuto poi conseguenze pressoch\u00e9 irreparabili anche nel dopoguerra. Un severo blocco della Marina USA che cattur\u00f2 bastimenti commerciali e ne distrusse 355, combinato con la perdita dei collegamenti terrestri con il Messico, a seguito della caduta di Vicksburg, fece s\u00ec che il paese dovesse vivere quasi in autarchia.\nIl prezzo dell'articolo di lusso o di manifattura era proibitivo. Nel 1864, quando la paga mensile di un soldato era di 18\u00a0$ e quella di un generale di 200\u00a0$, uno spazzolino da denti costava 8\u00a0$, un coltello tascabile o una libbra di caff\u00e8 18\u00a0$ e un paio di guanti da signora 33\u00a0$. L'economia alla fine del conflitto era compromessa ed era tornato in voga un sistema di baratto.\nNella societ\u00e0 meridionale vi furono diverse sommosse per il pane, capeggiate dalle donne bianche delle citt\u00e0, rimaste schiacciate dal carovita e prive del sostegno dei mariti, andati a fare la guerra: il risentimento fu molto forte anche perch\u00e9 molti ricchi erano riusciti a evadere i loro doveri della coscrizione pagando un sostituto, oppure erano stati nominati ufficiali e \"oziavano\" in allegre compagnie in sfarzosi stati maggiori, che caratterizzavano la vita sociale delle grandi citt\u00e0 del sud.\nIl Nord vide invece rinforzarsi la sua industria per soddisfare lo sforzo di guerra e proseguire l'opera di sviluppo del paese avviato prima della guerra, e i vasti campi di grano degli Stati del Midwest avevano salvato la bilancia commerciale moltiplicando per 30 le loro esportazioni verso l'Europa passando da \"quarter\" (circa 19.500 tonnellate) nel 1859 a pi\u00f9 di 3 milioni (circa tonnellate) nel 1863. Le sommosse contro la guerra furono poche, anche se fu particolarmente clamorosa quella di New York.\nCosto complessivo della guerra.\nSecondo un recente studio (aprile 2006) del \"Center for Strategic and Budgetary Assessment\", centro di ricerca indipendente, la spesa complessiva, in valore attualizzato, sostenuta dalle due parti per la guerra fu di 69 miliardi di dollari, pari a circa 13 miliardi l'anno: per confronto, la prima guerra mondiale, durata per gli Stati Uniti solo due anni, cost\u00f2 106 miliardi di dollari l'anno e la guerra del Vietnam, durata nove anni, 61 miliardi di dollari l'anno.\nOrganizzazione militare.\nEsercito dell'Unione.\nUnion Army (anche Northern Army o Federal Army) indicava le forze armate terrestri dell'Unione, o Federazione, o pi\u00f9 brevemente \"Nord\", nel corso della guerra di secessione americana, che lo vide contrapposto a quello della CSA (Confederate States of America), o Confederazione.\nStoria.\nLa formazione.\nIl 21\u00ba Fanteria del Michigan, una compagnia di veterani del Gen. Sherman.\nAllo scoppio della Guerra di secessione americana nell'aprile del 1861, l'Esercito statunitense consisteva di 10 reggimenti di fanteria, quattro di artiglieria, due di cavalleria, due di dragoni e uno di fanteria montata. Questi reggimenti avevano ampi vuoti. Delle 197 compagnie dell'esercito, 179 presidiavano 79 avamposti isolati nel West e le rimanenti 18 erano di guarnigione a Est del fiume Mississippi, la maggioranza lungo il confine canadese e lungo la costa atlantica. La forza effettiva era di soli 16.000 uomini. anche perch\u00e9 numerosi soldati e alcuni ufficiali originari degli stati del Sud, il cosiddetto Dixieland, avevano gi\u00e0 rassegnato le proprie dimissioni e raggiunto il nuovo esercito confederato (o \"sudista\").\nCon la secessione degli Stati del Sud e la drastica diminuzione di volontari nelle forze armate di terra, il Presidente Abraham Lincoln chiese agli Stati dell'Unione di arruolare 75.000 uomini per tre mesi per porre fine all'insurrezione del Sud. La guerra avrebbe dimostrato di essere pi\u00f9 lunga e pi\u00f9 grave di quanto ognuno si sarebbe potuto aspettare e il 22 luglio 1861, il Congresso autorizz\u00f2 la levata di un esercito volontario di 500.000 uomini. Fu proprio questa chiamata federale alle armi che incit\u00f2 quattro nuovi Stati del Sud a secedere, rafforzando la Confederazione che cos\u00ec cont\u00f2 undici Stati.\nDa principio, alla chiamata di volontari risposero pi\u00f9 volentieri i patrioti del Nord, gli abolizionisti e anche entusiasti immigrati che si arruolarono nella speranza di una paga stabile e di razioni alimentari. Pi\u00f9 di 10.000 tedeschi degli Stati di New York e della Pennsylvania immediatamente risposero all'appello di Lincoln e i francesi furono fra coloro che pi\u00f9 celermente si arruolarono. Numerosi e ancora oggi tra i pi\u00f9 celebri furono i volontari Irlandesi, sia immigrati economici, sia esuli politici, che costituirono intere Brigate su base etnica, alcuni mossi anche dalla volont\u00e0 di forgiarsi all'arte della guerra in vista di futuri scontri sul suolo natio, e che malauguratamente dovettero battersi contro formazioni di conterranei schieratisi con pari entusiasmo con la CSA.\nQuanto pi\u00f9 ci fu necessit\u00e0 di ulteriori arruolamenti, tanto pi\u00f9 decrebbe il numero di entusiasti volontari, crescendo viceversa la consapevolezza che la guerra sarebbe stata lunga e particolarmente cruenta, visto il numero di caduti e la gravit\u00e0 dei feriti e soprattutto mutilati che giungevano dal fronte. Nondimeno, fra l'aprile 1861 e l'aprile 1865, almeno 2 milioni e mezzo di uomini servirono nell'Esercito dell'Unione, molti dei quali volontari. Ma si ricorse anche alla coscrizione obbligatoria mediante sorteggio. I provvedimenti che consentivano agli abbienti di riscattarsi economicamente dalla medesima pagando il soldo di un altro coscritto portarono nel 1863 a violente rivolte di piazza represse nel sangue.\n\u00c8 un diffuso quanto reiterato errore sostenere che il Sud avrebbe tratto il suo iniziale vantaggio da un ampio esodo di ufficiali di carriera verso l'esercito confederato. Infatti su 824 ufficiali formatisi all'Accademia Militare e rimasti in servizio, solo 296 rassegnarono le proprie dimissioni o furono collocati a riposo e di essi solo 184 raggiunsero le file confederate. Mentre di circa altri 900 ufficiali usciti da West Point e poi tornati alla vita civile (per lo pi\u00f9 di famiglia agiata che aveva scelto la formazione militare per censo o tradizione), 114 si fecero reintegrare nell'esercito unionista e solo 99 entrarono in quello confederato. Pertanto il rapporto fra Ufficiali di formazione accademica fu 754 per l'Unione contro 283 per la Confederazione (uno dei dimissionari fu proprio Robert E. Lee, che aveva ricevuto da poco la proposta di comandare l'intero esercito unionista e che accett\u00f2 invece il comando delle forze della Virginia per \"patriottismo virginiano\" e successivamente avrebbe comandato tutte le forze armate confederate fino alla fine della guerra).\nIl Sud fu semmai avvantaggiato nel reclutare i cadetti di numerose altre Scuole Militari presenti sul suo territorio, come The Citadel e l'Istituto Militare della Virginia (VMI), che sfornarono comunque un numero tutto sommato esiguo di ufficiali.\nUnit\u00e0 maggiori dell'esercito unionista.\nL'Esercito dell'Unione fu composto da numerose unit\u00e0, la maggioranza delle quali divise in \"Dipartimenti\", organizzati geograficamente, e \"Armate\", che assumevano nomi geografici ma che potevano operare su aree pi\u00f9 ampie. Ognuna di questa unit\u00e0 maggiori fu di norma comandata da un Maggior generale (Mag. Gen.). Vi fu una tendenza generale a chiamare gli eserciti unionisti facendo riferimento a importanti fiumi o corsi d'acqua presenti nelle rispettive aree operative, sebbene esistano alcune eccezioni, mentre gli eserciti della Confederazione erano in genere chiamati in base agli Stati in cui agivano normalmente, sebbene includessero unit\u00e0 minori che pure portavano nomi geografici in alternativa a quelli del loro comandante. Un esempio la Missouri Irish Brigade, nota anche come Lelly's Brigade, che Brigata non era ma poco pi\u00f9 di un battaglione di volontari irlandesi confederati, oggi fonte di confusione per gli appassionati di storia.\nAlcune delle principali unit\u00e0 furono:\nL'esercito regolare, un termine che si usa per individuare l'esercito permanente degli U.S.A., fu sovente mescolato a varie unit\u00e0 e formazioni di diverso \"status\" dell'Esercito dell'Unione. Questa forza fu abbastanza ridotta rispetto a quella massicciamente costituita dalle forze volontarie che costituivano il grosso dell'Esercito dell'Unione.\nComandanti.\nNumerosi uomini servirono come comandanti in capo dell'Esercito dell'Unione nel corso della sua esistenza:\nScott era un veterano anziano della Guerra Messico-Stati Uniti e non avrebbe potuto assolvere effettivamente ai suoi doveri. La guerra non and\u00f2 bene per l'Unione nei primi due anni, e molte persone criticavano l'eccessiva prudenza e la scarsa strategia del successore di Scott, il Mag. Gen. McClellan. McClellan condusse la disastrosa Campagna peninsulare e fu sostituito da Halleck come comandante generale.\nPer quanto fosse assai popolare fra i suoi soldati, McClellan fu rilevato dal comando per la sua eccessiva cautela e la sua spigolosa relazione col comandante in capo, il Presidente Lincoln. Halleck arriv\u00f2 con credenziali di tutto rispetto per i successi conseguiti sul Fronte Occidentale, ma fu pi\u00f9 un amministratore che un pianificatore stratega e un comandante.\nUlysses Grant fu il comandante finale dell'Esercito dell'Unione. Era gi\u00e0 famoso per le sue vittorie nel West quando era stato promosso Tenente generale e comandante generale dell'Esercito dell'Unione nel marzo 1864. Grant supervision\u00f2 l'Armata del Potomac (che formalmente era comandata dal suo subordinato, il Mag. Gen. George G. Meade) per portare il colpo finale da assestare alla Confederazione con numerose dure battaglie decisive in Virginia, riuscendo infine a conquistare la stessa capitale confederata, Richmond, subentrata in tal ruolo a Montgomery.\nEgli svilupp\u00f2 una strategia militare di azioni coordinate e simultanee contro ampie parti delle forze confederate, la pi\u00f9 importante delle quali fu la \"Marcia verso il mare di Sherman e la Campagna delle Caroline messe in atto da William Tecumseh Sherman oltre alla Campagna della Valle dello Shenandoah (1864) di Philip Henry Sheridan. Queste campagne furono caratterizzate da un'altra strategia messa a punto da Grant: impedire al nemico i rifornimenti con la distruzione su vasta scala delle sue fabbriche e industrie.\nGrant ricevette critiche per le atrocit\u00e0 commesse in tali azioni e l'alto numero di caduti e feriti che l'Esercito dell'Unione aveva subito mentre era in carica, ma Lincoln non volle mai rilevarlo dal comando asserendo: \u00abNon posso cambiare quest'uomo. Egli combatte\u00bb.\nLa vittoria dell'unione e la fine della guerra.\nI diplomatici sudisti tentarono di negoziare la pace o anche di giungere a una resa condizionata gi\u00e0 da Gettysburg nel luglio 1863, ma i capi Nordisti non raccolsero l'invito. L'opinione prevalente fra i responsabili nordisti fu che per l'Esercito dell'Unione ogni alternativa allo sconfiggere sul campo quello della Confederazione sarebbe stata un fallimento e avrebbe lasciato adito alla ripresa di un futuro conflitto.\nLe vittorie decisive di Grant portarono il 9 aprile 1865, Lee ad arrendersi ufficialmente con la sua Armata della Virginia Settentrionale al Generale Grant ad Appomattox Court House. La resa fu incondizionata (i giornali del Nord soprannominarono U. S. Grant \"\"Unconditional Surrender\" Grant\"). Malgrado vi fossero altre Armate confederate che dovevano ancora arrendersi nelle settimane successive, come quella di Joseph E. Johnston in Carolina del Nord, questa data \u00e8 nondimeno il simbolo della fine della pi\u00f9 sanguinosa guerra mai combattuta dagli statunitensi nella loro storia, come della fine dell'esperienza degli Stati Confederati d'America e dell'inizio del lentissimo e - dopo la morte di Lincoln - assai poco generoso processo di Ricostruzione che con le sue modalit\u00e0 punitive e persino persecutorie dei vinti lasci\u00f2 un lunghissimo strascico di odio veso gli Yankee, di desiderio di rivalsa e creo il substrato per la nascita dei movimenti suprematisti bianchi (quali il Ku Klux Clan) e in seguito la segregazione razziale protrattasi di fatto per oltre un secolo.\nOrganizzazione.\nL'esercito terrestre dell'Unione era diviso in armate che prendevano spesso il nome dai fiumi dell'area in cui operavano, come \"Armata del Potomac\", \"Armata del James\" o \"Armata del Tennessee\".\nRanghi e gradi.\nIl colore dei gradi dei sottoufficiali cambiava a seconda del tipo di unit\u00e0.\nEquipaggiamento.\nIl tipico soldato di fanteria aveva a disposizione un fucile a colpo singolo con annessa una baionetta che poteva essere fissata al fucile per il combattimento corpo a corpo. Gli ufficiali avevano una sciabola e un revolver. Con l'avanzare della guerra si diffusero i fucili a ripetizione. L'artiglieria era composta da cannoni a lungo raggio capaci di sparare proiettili sferici di metallo.\nPerdite.\nDei 2,5 milioni di uomini che avevano servito nell'Esercito dell'Unione nel corso della Guerra di secessione, circa 390.000 morirono in combattimento, o di ferite ricevute in combattimento, di malattie o altre cause, e 280.000 furono feriti. Pi\u00f9 di 1 su 4 caduti unionisti fu ucciso o ferito nella guerra; le perdite nell'Esercito confederato furono peggiori: 1 su 3 soldati confederati furono uccisi o feriti. Questa \u00e8 di gran lunga la pi\u00f9 alta causa di morte in ogni guerra in cui siano stati coinvolti gli U.S.A. A paragone, 1 su 16 soldati statunitensi fu ucciso o ferito nella Seconda guerra mondiale e solo 1 su 22 cadde durante la Guerra del Vietnam.\nIn totale, 680.000 uomini caddero durante la Guerra di secessione. Gli USA all'epoca contavano 34 milioni di abitanti, quindi il 4% della popolazione (l'8% di quella maschile) statunitense cadde in quella guerra.\nGruppi etnici nell'Esercito dell'Unione.\nIl soldato semplice Samuel K. Wilson (1841-1865), fanteria volontaria dell'Illinois (1862)\nLa \"Garibaldi Guard\" sfila di fronte al presidente Lincoln nel 1861.\nL'Esercito dell'Unione comprendeva numerosi differenti gruppi etnici, incluso un alto numero di immigrati. Circa il 25% della popolazione bianca che serv\u00ec nell'Esercito dell'Unione era di origine forestiera.\nMolti soldati immigrati costituirono propri reggimenti, come gli Swiss Rifles (15\u00b0 Missouri); le Gardes Lafayette (55\u00b0 New York); la Garibaldi Guard (39\u00b0 New York); la Martinez Militia (1\u00b0 New Mexico); la Polish Legion (58\u00b0 New York); i German Rangers (52\u00b0 New York) e lo Scandinavian Regiment (15\u00b0 Wisconsin). Ma per la gran parte i soldati d'origine straniera fu sparpagliata singolarmente tra le varie unit\u00e0.\nA paragone l'Esercito della Confederazione non fu troppo diverso. Il 91% dei soldati confederati era di lontana origine anglo-irlandese e solo il 9% era d'origine straniera.\nRievocazione storica di un'unit\u00e0 dell'Union Army.\nDiserzioni e insubordinazioni.\nLa diserzione costitu\u00ec un grosso problema nella Guerra di secessione per entrambe le parti in lotta. Le corv\u00e9 giornaliere, le marce forzate, la sete, il caldo soffocante, le malattie, i ritardi nella paga, le preoccupazioni destate dalle famiglie lontane, l'impazienza per la monotonia e l'inutilit\u00e0 del servizio inattivo, il panico nel cuore degli scontri, la stanchezza per una guerra dai contorni e dagli esiti non scontati, la mancanza di fiducia nei comandanti, spesso inadeguati al loro compito e lo scoraggiamento in seguito alle disfatte (specialmente agli inizi della guerra nelle file dell'Unione), tutto ci\u00f2 abbass\u00f2 il morale dell'Esercito dell'Unione e accrebbe le diserzioni.\nNel 1861 e nel 1862, la guerra volgeva male per l'Esercito dell'Unione e si ebbero, secondo alcuni calcoli, circa 180.000 diserzioni. Nel 1863 e nel 1864, i due anni pi\u00f9 accaniti della guerra, l'Esercito dell'Unione soffr\u00ec pi\u00f9 di 200 diserzioni \"al giorno\", per un totale di 150.000 diserzioni per questi due anni. Questo port\u00f2 il numero complessivo di disertori dell'Esercito dell'Unione per i primi quattro anni di guerra a circa 350.000 unit\u00e0. Facendo affidamento su questi numeri, il 15% di soldati unionisti disert\u00f2 da qualche parte nel corso della guerra. Numeri ufficiali parlano di \"soli\" 200.000 disertori unionisti per l'intero conflitto, ovvero circa l'8% dei soldati dell'Unione. Si stima che 1 disertore su 3 sia tornato al suo reggimento, o volontariamente o dopo essere stato arrestato e quindi riassegnato alle unit\u00e0 combattenti.\nDi tutti i gruppi etnici dell'Esercito dell'Unione gli irlandesi ebbero di gran lunga il numero pi\u00f9 alto di disertori. Secondo alcune cronache essi disertarono con un tasso 30 volte maggiore dei nativi americani.\nGli irlandesi furono anche fra i maggiori protagonisti della famosa \"Insubordinazione\" del 1863 (nel film \"Gangs of New York\" vi \u00e8 una rappresentazione di tale evento). Come conseguenza dell'Atto di arruolamento, disordini esplosero in numerose citt\u00e0 del Nord, i pi\u00f9 gravi dei quali furono quelli di New York. Una folla composta principalmente di immigranti irlandesi comp\u00ec disordini nell'estate del 1863, con le punte di maggior violenza nel mese di luglio. La massa appicc\u00f2 il fuoco a ogni cosa, dalle chiese afro-americane agli orfanotrofi e agli uffici del \"The New York Tribune\". Le principali vittime dei disordini furono afro-americani e attivisti del movimento anti-schiavista. Alla fine, l'Esercito dell'Unione fu inviato sul luogo e apr\u00ec il fuoco per impedire ulteriori violenze e per fermare i tumulti. Quando la sommossa fin\u00ec, pi\u00f9 1.000 persone erano state uccise o ferite.\nEsercito confederato.\nFormatosi nel 1861, vide nelle proprie file soprattutto uomini della Virginia, che in buona parte non erano militari di professione. Il tenente generale Lagat era per\u00f2 un uomo di grande esperienza militare. Nonostante la mancanza di equipaggiamenti standardizzati, ufficialmente l'equipaggiamento era il seguente:\nLe divise degli ufficiali erano composte da:\nCome gi\u00e0 detto, spesso i soldati non vestivano le uniformi regolamentari, perch\u00e9 poche navi riuscirono a superare il blocco dalle imbarcazioni nordiste. D'altra parte gli ufficiali vestivano abiti di tipo ottocentesco, confezionati dai loro sarti privati.\nDiplomazia.\nBench\u00e9 la Confederazione sperasse che la Gran Bretagna e la Francia si sarebbero uniti a loro contro l'Unione, ci\u00f2 non fu mai nemmeno probabile e cos\u00ec cercarono di spingere le due potenze europee a lavorare come mediatori.\nLincoln e il segretario di Stato William H. Seward bloccarono questa possibilit\u00e0 minacciando ritorsioni militari se un paese estero avesse riconosciuto ufficialmente l'esistenza degli Stati Confederati d'America. Nel 1861, i sudisti intrapresero un embargo volontario sulle loro esportazioni di cotone, nella speranza di indurre una depressione economica in Europa che avrebbe spinto la Gran Bretagna ad entrare in guerra, ma ci\u00f2 non si verific\u00f2. Al contrario, l'Europa trov\u00f2 altri fornitori di cotone, un fatto che poi ostacol\u00f2 ulteriormente il recupero degli stati del Sud alla fine della guerra.\nI tentativi di utilizzare le esportazioni di cotone come un mezzo per ottenere il sostegno europeo si rivel\u00f2 un totale fallimento, mentre i cattivi raccolti europei del 1860-61 resero le esportazioni di grano dal Nord America di importanza fondamentale, creando un ulteriore vantaggio economico per l'Unione. Inoltre, tutto ci\u00f2 contribu\u00ec a spostare il sostegno dell'opinione pubblica degli europei pi\u00f9 lontano dalla Confederazione. \u00c8 stato detto che \"il re del grano era pi\u00f9 potente del re del cotone\", e il grano degli Stati Uniti pass\u00f2 da rappresentare un quarto dell'importazione britannica a quasi la met\u00e0. Nello stesso tempo, la guerra aveva creato, in Gran Bretagna, opportunit\u00e0 economiche per i produttori di armi, per gli operai siderurgici e per gli armatori di navi.\nNel 1861 la politica estera di Lincoln si dimostr\u00f2 carente all'opinione pubblica europea. I diplomatici spiegarono che la guerra negli Stati Uniti non era stata iniziata per la fine della schiavit\u00f9, ma ripeterono argomentazioni basate sull'incostituzionalit\u00e0 della secessione. Il portavoce della Confederazione, d'altra parte, ottenne molto pi\u00f9 successo ignorando il tema della schiavit\u00f9 e concentrandosi invece sulla loro lotta per la libert\u00e0, il loro impegno per il libero scambio e il ruolo essenziale del cotone per l'economia europea. Inoltre, l'aristocrazia europea (la classe dominante in tutti i principali paesi) sarebbe stata \"assolutamente gioiosa nell'apprendere di una eventuale \"debacle\" statunitense come prova che l'intero esperimento di un governo popolare avesse fallito.\"\nL'ambasciatore statunitense Charles Francis Adams, Sr. in Gran Bretagna si rivel\u00f2 particolarmente abile convincendo gli inglesi a non sfidare il blocco navale. La Confederazione acquist\u00f2 diverse navi da guerra da costruttori navali privati britannici (CSS \"Alabama\", CSS \"Shenandoah\", CSS \"Tennessee\", CSS \"Tallahassee\", CSS \"Florida\", fra le altre). Tuttavia, l'opinione pubblica contraria alla schiavit\u00f9 indusse una certa responsabilit\u00e0 politica nei governanti europei, in particolare in Gran Bretagna la quale, attraverso lo \"Slavery Abolition Act 1833\" aveva iniziato ad abolire la schiavit\u00f9 nella maggior parte delle sue colonie dell'impero britannico. Nel novembre del 1861, il \"Trent\" Affair caus\u00f2 una crisi: la marina statunitense blocc\u00f2 la nave inglese \"Trent\" che trasportava a bordo due confederati, indignando il primo ministro britannico lord Henry Palmerston, il quale defin\u00ec l'azione \"un insulto acclarato\". Egli domand\u00f2 il rilascio dei due diplomatici e ordin\u00f2 il trasferimento di altri 3.000 soldati in Canada. In una lettera alla regina Vittoria datata 5 dicembre 1861 egli scrisse: \"La Gran Bretagna \u00e8 in ottimo stato e gli Stati Uniti presto riceveranno una lezione che non dimenticheranno facilmente.\"\nTuttavia dopo la sconfitta dei confederati nella Battaglia di Antietam nel settembre del 1862 e la successiva proclamazione di emancipazione, Palmerston declin\u00f2 l'offerta di Napoleone III di Francia di cercare di arbitrare insieme il conflitto. Palmerston comprese quindi la delicata posizione dell'Inghilterra e che il coinvolgimento della nazione in quella guerra non avrebbe apportato nulla di positivo in pi\u00f9 e lasci\u00f2 perdere ogni sostegno o ambizione. A partire dal 1863, la rivolta polacca contro la Russia, distrasse ulteriormente le potenze europee che assicurarono la loro neutralit\u00e0.\nEsito.\nLe cause della guerra, i motivi che ne decretarono l'esito e il suo stesso nome sono aspetti tuttora oggetto di discussioni. Al termine del conflitto, gli stati del nord e dell'ovest videro aumentare la loro prosperit\u00e0, mentre i ricchi stati del sud andarono incontro ad un periodo di recessione che perdur\u00f2 per circa un secolo; il potere politico nazionale dei proprietari di schiavi e dei ricchi meridionali and\u00f2 quindi a concludersi. Gli storici sono, tuttavia, meno certi circa i risultati della cosiddetta \"Era della Ricostruzione\" post-bellica, in particolare per quanto riguarda la cittadinanza di seconda classe dei liberati e la loro povert\u00e0.\nGli storici hanno discusso anche se la Confederazione avesse avuto delle concrete possibilit\u00e0 di vincere il conflitto o meno. La maggior parte degli studiosi, come James McPherson, sostengono che la vittoria confederata fosse in realt\u00e0 possibile. McPherson sostiene che il vantaggio del Nord per quanto riguarda la popolazione e le risorse rese la loro vittoria pi\u00f9 probabile ma non garantita fin dall'inizio. Egli sostiene anche, che se la Confederazione avesse combattuto usando tattiche non convenzionali, avrebbe potuto resistere pi\u00f9 a lungo, tanto da esaurire le forze dell'Unione.\nI Confederati non avevano bisogno di invadere e mantenere del territorio nemico per vincere, ma necessitavano solo di combattere una guerra difensiva al fine di convincere il Nord che il costo della vittoria fosse troppo alto. Il Nord, d'altro canto, aveva bisogno di conquistare e mantenere vaste distese di territorio nemico e sconfiggere gli eserciti confederati per cogliere la vittoria. Lincoln non era un dittatore militare e poteva continuare a combattere la guerra solo fino a quando la popolazione americana lo avesse sostenuto. La Confederazione cerc\u00f2 di ottenere l'indipendenza estromettendo Lincoln; tuttavia, dopo la caduta di Atlanta e la sconfitta di McClellan alle elezioni del 1864, tutte le speranze per una vittoria politica per il Sud svanirono. A quel punto, Lincoln aveva assicurato il sostegno dei repubblicani, dei democratici favorevoli alla guerra, degli stati di confine, degli schiavi emancipati e della neutralit\u00e0 della Gran Bretagna e della Francia. Sconfiggendo i democratici e McClellan, sconfisse anche i \"Copperheads\" e le loro proposte di pace.\nMolti studiosi sostengono, invece, che l'Unione avesse un vantaggio insormontabile a lungo termine rispetto alla Confederazione per quanto riguarda la forza industriale e il numero della popolazione; essi sostengono che le azioni dei Confederati abbiano solo ritardato una sconfitta inevitabile.\nUna minoranza di storici ha asserito che la Confederazione sia risultata sconfitta perch\u00e9, usando le parole di E. Merton, \"la popolazione non ha fatto abbastanza e non abbastanza a lungo per vincere\". Lo storico marxista Armstead Robinson concord\u00f2, aggiungendo che vi fosse la presenza di una lotta di classe nell'esercito Confederato tra i proprietari di schiavi e i non-proprietari, quest'ultimi numericamente in maggioranza. Egli sostiene che i soldati non proprietari erano demotivati nel combattere per preservare la schiavit\u00f9, attribuendo le maggiori sconfitte confederate a questo motivo. Tuttavia, la maggior parte degli storici respinge tali argomentazioni. James M. McPherson, dopo aver esaminato migliaia di lettere scritte da soldati confederati, riscontr\u00f2 in esse un forte patriottismo che persever\u00f2 fino alla fine, deducendo che essi credettero veramente che stavano combattendo per la libert\u00e0 e l'indipendenza.\nInoltre sono stati considerati importanti al fine del risultato l'eloquenza di Lincoln in grado di razionalizzare l'obiettivo nazionale e la sua abilit\u00e0 nel mantenere gli stati di confine impegnati per la causa dell'Unione. Il proclama di emancipazione fu uno strumento efficace dei poteri di guerra del presidente. Il governo confederato fall\u00ec nel suo tentativo di ottenere il coinvolgimento degli stati europei nel conflitto, in particolare della Gran Bretagna e della Francia. I leader sudisti avevano bisogno dell'aiuto delle potenze europee al fine di spezzare il blocco che l'Unione aveva creato attorno ai porti delle loro citt\u00e0. Il blocco navale voluto da Lincoln si dimostr\u00f2 efficace al 95% nel fermare i traffici commerciali; di conseguenza, le importazioni e le esportazioni da e verso il Sud diminuirono in modo significativo. L'abbondanza del cotone europeo e la contrariet\u00e0 della Gran Bretagna verso la schiavit\u00f9 furono elementi decisivi che fecero diminuire la possibilit\u00e0 che gli stati europei entrassero in guerra.\nPerdite umane e costi.\nLa guerra caus\u00f2 almeno vittime (il 3% della popolazione), di cui circa soldati, i due terzi dei quali per colpa delle malattie, e civili. Lo storico J. David Hacker dell'Universit\u00e0 di Binghamton ritiene che il numero di soldati morti sia di circa , il 20% superiore rispetto alle stime tradizionali. Per gli statunitensi, la guerra di secessione \u00e8 stato il conflitto pi\u00f9 sanguinoso di tutte le guerre combattute dagli Stati Uniti messe insieme.\nSulla base di un censimento del 1860, l'8% di tutti i maschi bianchi di et\u00e0 compresa tra 13 e i 43 anni perirono nella guerra, di cui il 6% al Nord e il 18% al Sud. Circa soldati persero la vita nei campi di prigionia durante la guerra. Si stima che circa uomini subirono l'amputazione di almeno un arto in battaglia.\nI morti dell'esercito dell'Unione, pari al 15% di tutti coloro che servirono nella guerra, \u00e8 stato cos\u00ec ripartito:\nIn aggiunta vi sono stati morti tra i marinai ( in battaglia) e 460 nei \"marines\" (148 in battaglia).\nLe truppe di colore rappresentarono circa il 10% delle vittime nell'Unione, di cui il 15% tra quelli che perirono per malattia ma meno del 3% di coloro che trovarono la morte sul campo di battaglia. Nell'ultimo anno e mezzo le perdite tra gli afroamericani risultarono particolarmente elevate; circa il 20% di tutti gli afroamericani arruolati nelle forze armate perse la vita durante la guerra. In particolare, si riscontra che il tasso di mortalit\u00e0 era significativamente pi\u00f9 alto rispetto ai soldati bianchi.\nNonostante le stime di morti tra le file dell'esercito dell'Unione e tra quelle dei confederati siano comunemente citate, esse sono ritenute incomplete. Oltre al fatto che molte scomparse di soldati della Confederazione non venivano denunciate poich\u00e9 le vedove non volevano perdere i benefici economici, entrambi gli eserciti contavano tra i caduti solamente i soldati morti durante il servizio e non le decine di migliaia che sono morti a causa delle ferite e delle malattie. Francesco Amasa Walker, sovrintendente del censimento del 1870, ha utilizzato i dati raccolti e il registro del \"Surgeon General\" per stimare un minimo di morti tra i soldati dell'Unione e morti tra i confederati. Mentre le stime di Walker erano inizialmente considerate errate a causa della presunta sottostima del censimento del 1870, in seguito venne dimostrato che quest'ultimo era impreciso solo del 6,5% e che quindi i dati utilizzati da Walker erano sufficientemente accurati.\nAnalizzando il numero dei morti e utilizzando i dati del censimento per calcolare la deviazione del tasso di mortalit\u00e0 degli uomini in et\u00e0 da combattimento dalla media, si pu\u00f2 stimare che i soldati caduti in guerra siano stati circa , con un massimo superiore di morti, ma molto probabilmente il numero di soldati deceduti \u00e8 il pi\u00f9 veritiero.\nLe perdite possono essere considerate particolarmente alte, soprattutto se come paragone si considera che la sconfitta del Messico nella guerra messicano-statunitense combattuta tra il 1846 e il 1848 ha provocato meno di caduti in battaglia e circa decessi in generale. Uno dei motivi per l'elevato numero di morti \u00e8 attribuibile all'uso delle tattiche di battaglia di impronta napoleonica, quali la carica. Con l'avvento di armi da fuoco pi\u00f9 precise grazie all'introduzione della canna rigata, della pallottola Mini\u00e9 e (verso la fine della guerra per l'esercito dell'Unione) i fucili a ripetizione, i soldati venivano falciati a file. Ci\u00f2 port\u00f2 all'introduzione della guerra di trincea, uno stile di combattimento che ha caratterizzato gran parte della prima guerra mondiale.\nLa ricchezza accumulata grazie alla schiavit\u00f9 da parte della Confederazione venne a mancare quando gli eserciti dell'Unione arrivarono e quasi tutti gli schiavi vennero liberati alla proclamazione dell'emancipazione. Gli schiavi abitanti negli stati di confine e quelli che si trovavano in un certo territorio occupato prima della proclamazione di emancipazione vennero liberati con l'azione dello Stato o (il 6 dicembre, 1865) grazie al XIII emendamento della Costituzione degli Stati Uniti d'America.\nLa guerra distrusse gran parte della ricchezza del Sud. Tutte le obbligazioni confederate accumulate andarono perse; la maggior parte delle banche e delle ferrovie dichiararono bancarotta. Il reddito pro capite degli sconfitti scese a meno del 40% rispetto a quello del Nord, una condizione che dur\u00f2 fino a buona parte del XX secolo. L'influenza degli stati del Sud nel governo federale degli Stati Uniti, in precedenza notevole, diminu\u00ec sensibilmente fino alla seconda met\u00e0 del secolo successivo. Il recupero a pieno titolo dell'Unione \u00e8 stata una politica molto controversa seguita nel dopoguerra ed \u00e8 nota come \"Era della Ricostruzione\"."}
