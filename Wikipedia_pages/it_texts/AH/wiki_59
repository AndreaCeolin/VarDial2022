{"id": "717978", "revid": "76963", "url": "https://it.wikipedia.org/wiki?curid=717978", "title": "Gil Vicente", "text": "\u00c8 considerato nel suo Paese il primo vero creatore di un teatro nazionale. Non abbiamo molte notizie riguardo alla sua biografia, in ogni caso si presume che possa essere nato a Lisbona o a Guimar\u00e3es; non conosciamo con esattezza neanche la data di morte, ma poich\u00e9 il suo ultimo lavoro teatrale fu rappresentato a \u00c9vora nel 1536, \u00e8 probabile che sia morto nei pressi di quella citt\u00e0.\nVicente cominci\u00f2 la sua proficua attivit\u00e0 di drammaturgo presso la corte portoghese nella notte fra il 7 e l'8 giugno 1502, per celebrare la nascita del primogenito dei reali (il futuro Giovanni III), recitando il Monologo do vaqueiro.Avendo riscosso molto successo, riusc\u00ec a mettersi sotto la protezione della regina madre Eleonora e nei 30 anni che seguirono produsse composizioni religiose, drammaturghe, spettacoli di corte, componimenti legati alla vita di corte (festivit\u00e0 religiose, incoronazioni, matrimoni, ecc.) e molto altro. Conosciamo la quasi totalit\u00e0 delle sue opere grazie al figlio Luis, che dopo un paziente lavoro di catalogazione e ricerca le pubblic\u00f2 nel \"Copila\u00e7am de todas las obras de Gil Vicente\" (Lisbona 1562). Di queste opere, circa la met\u00e0 sono scritte in portoghese mentre le altre sono composte in castigliano oppure in un plurilinguismo che accoglie anche il latino, il piccardo, il francese, l'italiano e il giudeo-portoghese.\nPossiamo suddividere le sue opere in tre categorie principali: le opere \"di devozione\", \"le commedie\" e le \"farse\". Non bisogna trascurare neanche la carriera di poeta di Vicente, che lo port\u00f2 a scrivere poesie e liriche che poi cal\u00f2 all'interno delle sue produzioni teatrali. Alla sua scuola appartenne anche Sim\u00e3o Machado.\nOpere \"di devozione\".\nAppartengono a questa categoria una serie di composizioni drammatiche a carattere sacro, scritte con lo scopo di essere rappresentate nella cappella del palazzo reale. Le prime, composte nel primo decennio del XV secolo, non sono indicative della capacit\u00e0 e della genialit\u00e0 di Vicente e sono dei monologhi oppure dei dialoghi pastorali. Tra esse ricordiamo il \"Monologo do vaqueiro\" o \"Auto da Visita\u00e7\u00e3o\" (Monologo del bovaro o Atto della Visitazione), l\"Auto pastoril castelhano\", l\"Auto de San Martino\", l\"Auto dos Reis Magos\" e l\"Auto da Fe\". Le opere composte successivamente, invece, sono molto pi\u00f9 brillanti e originali e dimostrano come Vicente tent\u00f2 di ammodernare e rinnovare i rigidi schemi del teatro sacro medievale, dando maggiore estensione al testo e maggiore risalto all'azione drammatica con l'introduzione di rudimentali macchine sceniche e altri elementi abbastanza innovativi per l'epoca, tenendo conto del fatto che la Chiesa non vedeva con favore il progresso in generale. Tra le opere pi\u00f9 conosciute di questa \"seconda fase\" del teatro di devozione del drammaturgo, ricordiamo l\"Auto da Sibila Cassandra\", l\"Auto dos Quatros Tempos\", L\"Auto da Mofina Mendes\" o \"dos Misterios da Virgem\", l\"Auto da Alma \" e soprattutto la \"Trilog\u00eda das Barcas\", composta da \"Barcas do Inferno\", \"Barca do Purgatorio\" e \"Barca de la Gloria\". Quest'ultima \"Trilog\u00eda das Barcas\" \u00e8 un'opera chiaramente allegorica, con un'ottima messa in scena (secondo le cronache dell'epoca) e una buona costruzione teatrale. Nonostante sia principalmente un lavoro a scopo moralizzatore, in esso affiora chiaramente l'influenza che ebbe su Vicente il pensiero di Erasmo da Rotterdam. La rielaborazione di temi come la barca di Caronte citata nella Divina Commedia di Dante Alighieri e altri elementi dell'immaginario collettivo medievale, inseriti in un contesto sicuramente pi\u00f9 moderno e satirico, sommata a una quasi impercettibile vena critica nei confronti della monarchia portoghese, fanno della \"Trilogia\" uno dei pi\u00f9 azzeccati componimenti del drammaturgo. Inoltre, l'opera ci fornisce un ottimo spaccato della societ\u00e0 cinquecentesca portoghese e di come era la vita presso le maggiori corti europee dell'epoca.\nCommedie.\nTra le commedie, troviamo le opere principali che Vicente scrisse in Castigliano, come \"Amad\u00ecs de Gaula\" e \"Don Duardos\". La prima, tratta dall'omonimo romanzo cavalleresco, \u00e8 elegante e in essa affiora la capacit\u00e0 letteraria dell'autore. Si alternano le tematiche dell'amore, della gelosia e del pentimento, sviluppate attorno ai personaggi principali, Oriana e Amadigi.\nIl secondo invece \u00e8 un componimento poetico e teatrale di rara bellezza, una delle massime espressioni del teatro Vicentino ed \u00e8 tratto da un libro intitolato \"Libro segundo de Palmer\u00ecn\" o \"Primale\u00f2n\" il tema dell'amore e della fatica che si fa per raggiungerlo sono toccate da un punto di vista completamente originale e innovativo per il teatro del '500.\nAltre commedie che riscossero un notevole successo presso la corte del Re di Portogallo furono \"Com\u00e9dia sobre a divisa de cidade de Coimbra\", \"Exorta\u00e7\u00e3o da guerra\", \"Fr\u00e0goa de amor\" (commedie allegoriche riferite ad avvenimenti contemporanei), \"Comedia del viudo\" e \"Comedia de Rubena\" (commedie leggere e piacevoli). Si ricordano inoltre \"Romagem de agravados\" (1533) e la commedia mitologica \"Floresta des enganhos\", probabilmente l'ultima opera di Vicente.\nFarse.\nOccupano notevole spazio nella produzione teatrale del drammaturgo portoghese le farse. Esse sono delle produzioni centrate sugli usi e costumi popolari con un intreccio molto semplice, che destano interesse grazie all'ironia e all'intenzione satirica con cui vengono rappresentate. I personaggi principali sono spesso gente comune ma interessante, come poveri cavalieri coraggiosi, nobili decaduti, medici incapaci, ecc.. La farsa pi\u00f9 famosa \u00e8 sicuramente la divertente \"Farsa de In\u00eas Pereira\", giocata sulla contrapposizione tra il carattere artistico e raffinato della protagonista e quello grossolano e maleducato del marito. Sono degne di essere ricordate anche \"O velho da Orta\" (1512), giocata sul tema della vecchiaia, \"Quem tel farelos?\" e \"Auto de India\".\nPoesia.\nSebbene sia noto soprattutto per la sua produzione teatrale, Gil Vicente fu anche uno squisito poeta. Le sue raccolte di poesia ci presentano un quadro completo della societ\u00e0 portoghese del '500 e sono giocate per lo pi\u00f9 sui temi della natura, dell'amor profano e della fede religiosa. Molte di queste poesie furono intercalate all'interno dei suoi spettacoli teatrali."}
{"id": "717983", "revid": "161374", "url": "https://it.wikipedia.org/wiki?curid=717983", "title": "Mr. Burns", "text": ""}
{"id": "717986", "revid": "130842", "url": "https://it.wikipedia.org/wiki?curid=717986", "title": "Filotreno", "text": "Il filotreno \u00e8 un raro filoveicolo con trazione elettrica e ruote gommate, adibito al trasporto di merci e delle persone addette all'uso ed al trasferimento delle stesse; \u00e8 costituito da una motrice (il filocarro) che traina un rimorchio ad essa agganciato.\nStoria.\nLa storia di questi mezzi \u00e8 molto simile a quella dei filocarri, a tutt'oggi assenti in Italia e poco presenti negli stati dell'europa centro-orientale. Sono stati utilizzati in Italia solo nel periodo tra le due guerre mondiali e sempre meno dagli anni cinquanta.\nNorme legislative.\nCodice della strada.\n\u00abI filoveicoli possono essere distinti, compatibilmente con le loro caratteristiche, nelle categorie previste dall'art. 54 per gli autoveicoli\u00bb; quindi i filotreni sono equiparati a quanto stabilito \nper gli autotreni all'articolo 54 del Codice della strada.\n\u00abGli autotreni e filotreni non devono eccedere la lunghezza massima di 18,75 metri in conformit\u00e0 alle prescrizioni tecniche stabilite dal Ministero delle infrastrutture e dei trasporti\u00bb."}
{"id": "717987", "revid": "125728738", "url": "https://it.wikipedia.org/wiki?curid=717987", "title": "Carica elettrica", "text": "La carica elettrica \u00e8 un tipo di carica fisica, scalare e dotata di segno, responsabile di una delle interazioni fondamentali della materia, l'interazione elettromagnetica, e sorgente del campo elettromagnetico. Nel Sistema internazionale di unit\u00e0 di misura l'unit\u00e0 di carica elettrica \u00e8 il coulomb (formula_1). \n\u00c8 una grandezza quantizzata, ossia esiste solo con valori multipli di una quantit\u00e0 elementare che corrisponde alla carica del protone e, cambiata di segno, a quella dell'elettrone. La carica elementare, indicata con formula_2, inizialmente determinata da Robert Andrews Millikan tra il 1910 e il 1917, \u00e8 stata fissata esattamente dal sistema internazionale nel 2019 in: \nLa quantizzazione della carica elettrica.\nSe non si considerano i quark, non \u00e8 stato scoperto alcun oggetto che possiede una carica inferiore a quella dell'elettrone e per tale motivo il suo valore \u00e8 considerato l'unit\u00e0 di carica elettrica fondamentale, essendo tutte le quantit\u00e0 di carica suoi multipli. Secondo il Modello standard tuttavia, le cariche pi\u00f9 piccole sono formula_4 e formula_5, proprie ad esempio del quark down e del quark up rispettivamente. Anche gli altri quark, di massa maggiore, hanno le stesse cariche.\nPur se i quark trasportano una carica elettrica, a causa dell'elevata intensit\u00e0 della forza nucleare forte che li tiene uniti osservare un quark libero richiede un'energia estremamente elevata che solo da poco \u00e8 alla portata degli acceleratori di particelle. Si pensa sia possibile l'esistenza di un plasma di quark e gluoni liberi a circa , circa formula_6; i fisici cercano di ottenerlo facendo collidere tra loro nuclei pesanti, come l'oro, ad energie di circa per nucleone.\nL'elettrone.\nL'elettrone \u00e8 una particella subatomica che possiede una massa a riposo di formula_7, pari a circa formula_8 di quella del protone. Il momento angolare intrinseco, ovvero lo spin, \u00e8 un valore semi intero pari ad formula_9 in unit\u00e0 di formula_10 (dove formula_10 \u00e8 la costante di Planck ridotta), che rende l'elettrone un fermione, soggetto quindi al principio di esclusione di Pauli. L'antiparticella dell'elettrone \u00e8 il positrone, il quale si differenzia solo per la carica elettrica di segno opposto; quando queste due particelle collidono possono essere sia diffuse che annichilate producendo fotoni, pi\u00f9 precisamente raggi gamma.\nL'idea di una quantit\u00e0 fondamentale di carica elettrica \u00e8 stata introdotta dal filosofo Richard Laming nel 1838 per spiegare le propriet\u00e0 chimiche dell'atomo; il termine \"elettrone\" \u00e8 stato successivamente coniato nel 1894 dal fisico irlandese George Johnstone Stoney, ed \u00e8 stato riconosciuto come una particella da Joseph John Thomson e dal suo gruppo di ricerca.\nSuccessivamente il figlio George Paget Thomson ha dimostrato la duplice natura corpuscolare e ondulatoria dell'elettrone, che \u00e8 quindi descritto dalla meccanica quantistica per mezzo del dualismo onda-particella.\nGli elettroni, insieme ai protoni e ai neutroni, sono parti della struttura degli atomi e, sebbene contribuiscano per meno dello 0,06% alla massa totale dell'atomo, sono responsabili delle sue propriet\u00e0 chimiche; in particolare, la condivisione di elettroni tra due o pi\u00f9 atomi \u00e8 la sorgente del legame chimico covalente.\nLa maggior parte degli elettroni presenti nell'universo \u00e8 stata creata durante il Big Bang, sebbene tale particella possa essere generata tramite il decadimento beta degli isotopi radioattivi e in collisioni ad alta energia, mentre pu\u00f2 essere annichilita grazie alla collisione con il positrone e assorbita in un processo di nucleosintesi stellare.\nIn molti fenomeni fisici, in particolare nell'elettromagnetismo e nella fisica dello stato solido, l'elettrone ha un ruolo essenziale: \u00e8 responsabile della conduzione di corrente elettrica e del calore, il suo moto genera il campo magnetico e la variazione della sua energia \u00e8 responsabile della produzione di fotoni.\nL'avvento dell'elettronica, a partire dalla quale \u00e8 nata l'informatica, pone l'elettrone alla base dello sviluppo tecnologico del ventesimo secolo. Le sue propriet\u00e0 vengono inoltre sfruttate in svariate applicazioni, come i tubi a raggi catodici, i microscopi elettronici, la radioterapia ed il laser.\nL'elettrone appartiene inoltre alla classe delle particelle subatomiche dette leptoni, che si ritiene siano componenti fondamentali della materia (ovvero non possono essere scomposte in particelle pi\u00f9 piccole).\nConservazione della carica elettrica.\nLa carica elettrica \u00e8 una grandezza fisica conservativa, cio\u00e8 la carica elettrica totale di un sistema fisico isolato rimane costante. Questa \u00e8 una legge sperimentale fondamentale della natura, in quanto non \u00e8 mai stata osservata una sua violazione. Un altro assunto \u00e8 che la conservazione sia locale, ossia valga il teorema di Noether (v. anche legge di conservazione). Essa afferma che la variazione della densit\u00e0 spaziale di carica formula_12 entro un volume formula_13 \u00e8 dovuta unicamente a quella che attraversa la superficie frontiera del detto volume essendo in movimento. L'equazione di continuit\u00e0 per la carica elettrica \u00e8 quindi l'equazione differenziale:\ndove formula_15 \u00e8 la densit\u00e0 di corrente e formula_12 la densit\u00e0 di carica.\nUtilizzando il teorema della divergenza si ottiene la forma integrale:\ndove formula_18 \u00e8 la corrente elettrica.\nL'equazione di continuit\u00e0 viene considerata nelle equazioni di Maxwell per correggere la legge di Amp\u00e8re estendendone la validit\u00e0 al caso non stazionario. Infatti, applicando l'operatore divergenza alla quarta (con appunto la correzione di Maxwell):\ne sostituendo al suo interno la prima:\nsi ottiene l'equazione di continuit\u00e0.\nNotazione relativistica.\nL'equazione di continuit\u00e0 pu\u00f2 essere scritta in maniera molto semplice e compatta utilizzando la notazione relativistica. Si definisce in tale contesto il quadrivettore densit\u00e0 di corrente, la cui componente temporale \u00e8 la densit\u00e0 di carica e quella spaziale \u00e8 il vettore densit\u00e0 di corrente:\nIn questo modo l'equazione di continuit\u00e0 diventa:\ndove formula_23 \u00e8 il quadrigradiente, dato da:\nL'equazione di continuit\u00e0 si pu\u00f2 scrivere anche come:\ndove denota la derivata covariante."}
{"id": "717990", "revid": "767487", "url": "https://it.wikipedia.org/wiki?curid=717990", "title": "Gogmagog", "text": "I Gogmagog sono stati un gruppo heavy metal britannico attivo brevemente a met\u00e0 anni ottanta.\nStoria.\nI Gogmagog erano un supergruppo formato dagli ex membri degli Iron Maiden Paul Di'Anno e Clive Burr, l'ex Gillan (nonch\u00e9 futuro membro degli Iron Maiden) Janick Gers, l'ex Def Leppard Pete Willis e l'ex Whitesnake (nonch\u00e9 futuro membro dei Black Sabbath) Neil Murray che registrarono solo l'EP \"I Will Be There\" nel 1985."}
{"id": "718000", "revid": "124286495", "url": "https://it.wikipedia.org/wiki?curid=718000", "title": "Miopatia mitocondriale di Kearns-Sayre", "text": "La miopatia mitocondriale di Kearns-Sayre \u00e8 una malattia del mitocondrio, un organulo della cellula. \u00c8 indicata anche con l'acronimo \"KSS\". Essendo una malattia genetica che si trasmette tramite il DNA mitocondriale, pu\u00f2 essere ereditata da madre malata, che la trasmetter\u00e0 alla progenie, ma per lo pi\u00f9 \u00e8 legata a mutazioni del DNA mitocondriale isolate. L'incidenza \u00e8 di circa 1/120.000.\nPorta a progressiva diminuzione delle forze e nei maggiori casi paralisi totale, a causa della perdita della piena funzionalit\u00e0 dei movimenti di occhi (caratteristica specifica \u00e8 la ptosi palpebrale), muscoli e cuore, cosa che conduce gradualmente all\"'exitus letalis\". \u00c8 considerata una patologia di pertinenza oftalmologica,dato che i sintomi pi\u00f9 precoci e pi\u00f9 gravi riguardano i muscoli degli occhi. Anche il versante cardiologico \u00e8 importante, dati i numerosi contraccolpi sul metabolismo del muscolo cardiaco.\nSembra che la somministrazione di CoQ10 possa all'inizio ritardare la comparsa dei sintomi pi\u00f9 gravi, che comunque potranno condurre all'exitus."}
{"id": "718002", "revid": "1066749", "url": "https://it.wikipedia.org/wiki?curid=718002", "title": "Austin Osman Spare", "text": "Biografia.\nFiglio di un poliziotto, da bambino mostr\u00f2 affinit\u00e0 con l'arte, e presto fu ammesso al corso serale della scuola superiore Lamberth. All'et\u00e0 di 13 anni lasci\u00f2 la scuola per diventare apprendista di un vetraio, Powell's in Whitefriars street. Durante la sua adolescenza crebbe in lui il fascino per l'occulto influenzando i lavori che produceva. Nel maggio del 1904 uno dei suoi disegni fu selezionato per una mostra alla Royal Academy di Londra, dando luogo a una grande pubblicit\u00e0 per il giovane artista.\nNell'ottobre del 1907 Spare esib\u00ec i suoi disegni alla Burton Gallery di Londra. I critici preferirono i suoi lavori a quelli di Aubrey Beardsley ma le immagini di Spare erano piene di figure umane grottesche o sessuali e simboli magici; questi elementi piacquero agli intellettuali d'avanguardia di Londra e portarono Spare all'attenzione di Aleister Crowley. Divenne candidato dell'ordine dell'Argenteum Astrum ideato da Aleister Crowley nel luglio del 1909, ma non fu iniziato come membro, contribuendo per\u00f2 con quattro piccoli disegni alla pubblicazione di \"The Equinox\" di Crowley. Successivamente Crowley defin\u00ec Spare un \"fratello nero\", il che significava che egli non approvava gli obiettivi della sua filosofia magica. Il suo motto magico era Yihoveaum.\nLa sua iconoclastia, disgusto per il simbolismo della magia cerimoniale e la sua avversione per il moralismo, cos\u00ec come il suo innovativo uso della sigillazione, serv\u00ec a distinguere il suo stile di magia personale che il suo amico e associato Kenneth Grant chiam\u00f2 \"Zos Kia Cultus\". Spare afferm\u00f2 successivamente di aver imparato molto dalla signora Paterson, una discendente di streghe del villaggio di Salem. Nel suo lavoro \"The Focus of Life\" incluse un disegno a matita della signora Paterson. Spare parl\u00f2 anche di uno spirito guida chiamato \"Black Eagle\" che appariva spesso come un uomo indiano americano. In questo si nota una omonimia, sia nominale che di immagine, con lo spirito Black Eagle venerato come santo nel voodoo del sud degli Stati Uniti e nelle chiese battiste della stessa zona.\nNel 1917, durante la prima guerra mondiale, Spare fu coscritto nell'esercito britannico, serv\u00ec come ordinario del reale corpo medico dell'esercito negli ospedali di Londra. Non fu mai in servizio attivo, ma fu ingaggiato come artista di guerra ufficiale nel 1919. Visit\u00f2 i campi di battaglia della Francia per registrare il lavoro della RAMC. Molti dei suoi lavori sono appesi nel Museo Imperiale della Guerra.\nAnche se visto come un artista di considerevole talento e di buone prospettive, Spare vive una vita praticamente da recluso dal 1920 in poi, cadendo nel disinteresse generale con il cambio di mode ed influenze nella scena artistica. Vende i suoi lavori unici per bassi prezzi alle mostre irregolari tenute nello studio di casa sua e nei pub del sud di Londra, esprimendo disgusto all'idea di venderli a prezzi pi\u00f9 alti (un'opzione che poteva tranquillamente essere possibile). Lavorava molto velocemente e spesso finiva i suoi disegni in pochi minuti.\nPubblicazioni.\nSpare ha pubblicato privatamente diversi libri durante la sua vita:\nI manoscritti per \"Logomachy of Zos\" e the \"Zoetic Grimoire of Zos\" rimangono incompleti al momento della sua morte.\n\"The Zoetic Grimoire of Zos\" viene pubblicato postumo in \"Zos Speaks!\", un testo che comprende memorie (di Grant), corrispondenza e un'antologia di arte e testi di Spare edito da Steffi e Kenneth Grant pubblicato dalla Fulgur Press nel 1998.\nCitazioni.\nNel 1945 diceva di s\u00e9:\n\u00abIn nessun tempo della mia vita sono stato una persona da ritenersi inquinata dal tocco, le abitudini o gli approcci di alcuna creatura se non quelle che avevano forma umana.\u00bb"}
{"id": "718007", "revid": "2051852", "url": "https://it.wikipedia.org/wiki?curid=718007", "title": "Markus Rogan", "text": "Nato a Vienna, Rogan ha nuotato per la \"Stanford University\" tra il 2000 e il 2004.\nLa prima medaglia importante in campo internazionale \u00e8 il secondo posto nei 200\u00a0m dorso ai mondiali di Fukuoka, in Giappone, nel 2001.\nNel 2004, alle olimpiadi di Atene 2004 vinse due medaglie d'argento, sia nei 100\u00a0m che nei 200\u00a0m dorso, in entrambe le occasioni arrivando dietro allo statunitense Aaron Peirsol.\nL'8 dicembre 2005, in occasione dei campionati europei in vasca corta di Trieste, ha stabilito il nuovo record mondiale dei 200\u00a0m dorso in vasca corta con 1'50\"43, primato poi battuto dal nuotatore americano Ryan Lochte ai Mondiali in vasca corta di Shanghai 2006 con 1'49\"05."}
{"id": "718009", "revid": "767487", "url": "https://it.wikipedia.org/wiki?curid=718009", "title": "Babyface", "text": "Biografia.\nCarriera musicale.\nLa carriera musicale di Babyface inizia nel 1977, con la band R&amp;B Manchild e continua ad inizio anni 80 con The Deele, gruppo di cui faceva parte anche Antonio \"L.A.\" Reid. Con il gruppo incide 3 album per poi dedicarsi alla carriera solista e di produttore.\nNel 1986 pubblica l'album di debutto solista \"Lovers\", seguito da \"Tender Lover\" del 1989. Nello stesso anno fonda, assieme a Antonio \"L.A.\" Reid, l'etichetta discografica LaFace Records. tra i primi artisti messi sono contratto vi sono Toni Braxton e le TLC. Contribuisce alla creazione del genere musicale New Jack Swing, scrivendo per artisti come Bobby Brown, Karyn White e Pebbles e si afferma come uno dei produttori pi\u00f9 richiesti. Molti artisti fanno a gara per collaborare con lui, da Madonna con i brani \"Take a Bow\" e \"Forbidden Love\", inclusi dalla popstar nel disco \"Bedtime Stories\" del 1994, a Whitney Houston per le colonne sonore di \"Guardia del corpo\" e \"Waiting To Exhale\". Come produttore contribuisce al successo degli album di TLC, Toni Braxton, Boyz II Men, Paula Abdul, Tevin Campbell, Brandy, Mary J. Blige, Tamia, Janet Jackson, Dru Hill, Az Yet e molti altri.\nNel 1991 esce il suo terzo cd solista \"A Closer Look\" e nel 1993 \"For The Cool In You\". Nel 1996 pubblica \"The Day\" a cui partecipano nomi come Eric Clapton, con cui aveva gi\u00e0 lavorato in passato per il brano \"Change The World\" , LL Cool J, Stevie Wonder, Jody Watley e Mariah Carey. Nel 1998 duetta con Des'ree nel brano \"Fire\" contenuto nel cd della cantante inglese \"Supernatural\". Nel 2007 cambia etichetta passando alla Island Records con cui pubblica il suo nuovo album \"Playlist\", cd contenente 8 cover e due brani inediti.\nVita privata.\nSposa nel 1992 Tracey Edmonds, con cui ha due bambini, Brandon e Dylan Michael. I due si separano dell'ottobre del 2005. Nel 2007 inizia una relazione con la ballerina Nicole \"Nikki\" Pantenburg da cui nel settembre 2008 ha una figlia, Peyton Nicole Edmonds."}
{"id": "718015", "revid": "767487", "url": "https://it.wikipedia.org/wiki?curid=718015", "title": "Eddie Clarke", "text": "Biografia.\nGli inizi.\nNato il 5 ottobre 1950, Eddie ha cominciato a suonare la chitarra fin da molto giovane, alla sua citt\u00e0 di Twickenham, in Inghilterra. All'et\u00e0 di quindici anni cominci\u00f2 ad esibirsi in alcune band locali, come i \"The Bitter End\"; questo fino al 1973, quando divent\u00f2 un chitarrista professionista, facendo parte dalla band di Curtis Knight chiamata Zeus. Nel 1974 essi pubblicarono un album intitolato \"The Second Coming\", registrato agli Olimpic Studios.\nClarke inoltre ha registrato l'album \"Sea Of Time\", con gli Zeus, l'amico chitarrista Allan Callan, il tastierista Nicky Hogarth, e il batterista Chris Perry. In seguito assistette ad una registrazione ai Command Studios di Piccadilly. Come risultato, le tracce registrate finirono poi sotto l'etichetta Anchor Records, con la quale il quartetto firm\u00f2 un contratto chiamando la nuova band \"Blue Goose\". Appena dopo il contratto Clarke, Hogarth e Perry abbandonarono Zeus in favore di Alan Callan.\nPer\u00f2 dopo una furiosa lite tra Callan e Clarke, Eddie venne buttato fuori dal gruppo. Poco dopo gli venne chiesto di ritornare con i Blue Goose, ma il chitarrista rifiut\u00f2. Il gruppo pubblic\u00f2 il loro omonimo album nel 1974, per la Anchor Records. Tra le tracce, da notare anche \"Over The Top\" scritta da Clarke-Hogarth-Perry e che sarebbe da non confondersi con l'omonima canzone pi\u00f9 tardi dei Mot\u00f6rhead; infatti sono due pezzi totalmente differenti fra loro.\nIn seguito Clarke decise di formare un'altra band, comprendente il bassista dei \"Be Bop Deluxe\" Charlie Tumalhi, il cantante Ann McCluskie e il batterista Jim Thompson. La band venne chiamata \"Continuous Performance\" per\u00f2 questa formazione dur\u00f2 solo fino al 1975, infatti la band si sciolse quasi subito, non riuscendo a trovare un contratto con una label di successo.\nClarke form\u00f2 anche un'altra band, con Nicky Hogarth dei Blue Goose, il bassista Tony Cussons e il batterista Terry Slater. Anche questa per\u00f2 non dur\u00f2 molto a lungo.\nMot\u00f6rhead.\nClarke, lavorando in una casa galleggiante viene a conoscenza del batterista Phil Taylor, da poco tempo nei Mot\u00f6rhead, che lo presenta immediatamente al leader Lemmy Kilmister, il quale lo accetta come nuovo chitarrista della band. La loro formazione \u00e8 considerata da molti quella classica; per il gruppo londinese infatti poco dopo si tratt\u00f2 di un continuo giro di successi, grazie anche ad album ormai leggendari come \"Overkill\", \"Bomber\", \"Ace of Spades\" e \"Iron Fist\". Da notare anche il live \"No Sleep 'til Hammersmith\"', che nel 1981 raggiunse incredibilmente la posizione numero 1 nelle classifiche britanniche.\nSi \u00e8 inoltre messo nelle veci del cantante su due tracce della band, \"Step Down\" e \"Beer Drinkers and Hell Raisers\".\nClarke abbandon\u00f2 i Motorhead nel 1982, durante il loro secondo tour americano. Le cause principali furono le vendite dell'album \"Iron Fist\" ma soprattutto l'EP con i Plasmatics \"Stand by Your Man\"; Eddie pensava infatti che questo avrebbe cambiato molto l'immagine della band.\nEgli fu sostituito dall'ex-Thin Lizzy Brian Robertson e svolse il suo ultimo concerto con la band il 14 maggio 1982.\nSuccessivamente continu\u00f2 a collaborare con Lemmy e soci per alcune canzoni, per esempio dell'album \"Another Perfect Day\" e, nel 1993 per la canzone \"I'm The Man\", dell'album \"Bastards\".\nFastway.\nAvendo saputo che Pete Way, bassista degli UFO, aveva intenzione di lasciare la band, Way e Clarke sono venuti a contatto decidendo alla fine di formare una nuova band, Fastway, che era la fusione dei loro nomi. Intanto, cercavano un cantante e un batterista da assemblare nel gruppo. I risultati positivi si fecero sentire e alla fine la band scelse come cantante Dave King e come batterista Jerry Shirley, ex Humble Pie.\nLa band sped\u00ec i nastri di un demo registrato precedentemente, alla CBS, sperando in un contratto da parte di quest'ultima; intanto Pete Way viene costretto ad abbandonare la band a causa di alcuni vincoli imposti dall'etichetta, e verr\u00e0 contattato in seguito da Ozzy Osbourne.\nLa band, dopo un paio di buoni album, decide per\u00f2 di sciogliersi, per poi riformarsi nuovamente su iniziativa di Clarke nel 1986, anno in cui esce l'album \"Waiting For The Roar\".\nSuccessivamente, i Fastway si esibiscono in tour negli Stati Uniti in supporto degli AC/DC, pubblicando queste \"performance live\" nell'album dal vivo del 1992 \"Say What You Will - Live\"; Hanno anche partecipato alla colonna sonora del film \"Trick Or Treat\", noto in Italia come \"Morte a 33 Giri\".\nEventi successivi e recenti.\nIntanto, Clarke ritorna a Londra, dove conosce Lea Hart, artista solista del periodo. Insieme a lui, e ad altri musicisti registra un nuovo album, \"On Target\", usando ancora come nome Fastway.\nIl nuovo gruppo di Clarke, consisteva tra l'altro anche in Riff Raff (batteria, tastiere e basso) e in alcuni membri delle Girlschool. Dopo la produzione di due album per\u00f2, la collaborazione tra Clarke e Hart ebbe fine.\nGli anni di eccesso estremo nei Mot\u00f6rhead per\u00f2 cominciarono a farsi sentire e Clarke viene ricoverato d'urgenza all'ospedale. Dopo aver recuperato pienamente, Fast Eddie registra il suo primo album solista, It Ain't Over Till It's Over, che \u00e8 un miscuglio hard rock e heavy metal che fa venire in mente suoi ex gruppi quali Mot\u00f6rhead e Fastway; il disco registra anche la partecipazione di Lemmy Kilmister, nel brano \"Laugh at The Devil\".\nIl 10 gennaio 2018 Clarke muore in un ospedale di Londra dove era stato ricoverato per una polmonite."}
{"id": "718030", "revid": "765341", "url": "https://it.wikipedia.org/wiki?curid=718030", "title": "Ave", "text": ""}
{"id": "718033", "revid": "90227", "url": "https://it.wikipedia.org/wiki?curid=718033", "title": "Carratello", "text": ""}
{"id": "718036", "revid": "767487", "url": "https://it.wikipedia.org/wiki?curid=718036", "title": "Graham Oliver", "text": "Biografia.\nNel 1976 fonda con il bassista Steve Dawson i Son of a Bitch, che l'anno seguente sarebbero diventati i Saxon. Dopo aver lasciato i Saxon nel 1995 rifonda assieme a Dawson e a Pete Gill (anche lui compagno di quei giorni) i Son of a Bitch, con i quali produce l'album \"Victim You\", rimasto ignorato. Con un parziale cambio di formazione il gruppo diviene Oliver/Dawson Saxon, continuando a fare tour presentando le vecchie canzoni dei Saxon. Nel contempo Oliver registra anche una prova solista intitolata \"End of an Era\".\nNel 2003 si unisce ad un gruppo di tributo ai T-Rex, i T. Rex (A Celebration of Marc and Mickey).\nNel 2005 forma il gruppo rock Tempest (dove milita anche il figlio Paul \"Rocky\" Oliver), con il quale incide un album a fine 2006.\nNel corso del 2006 ha effettuato una serie di concerti in Europa con una formazione blues rock chiamata Twin Dragons, con l'ex chitarrista di Vasco Rossi Andrea Braido, Nathaniel Peterson dei Savoy Brown, l'ex bassista di Ian Gillan e dei Samson John McCoy e Pete Gill alla batteria. Ha inoltre lavorato al primo disco in studio degli Oliver/Dawson Saxon, \"Whippin' Boy\".\nNonostante abbia abbandonato i Saxon da pi\u00f9 di dieci anni il suo nome \u00e8 ancora legato a quello del vecchio gruppo dove il suo stile chitarristico aggressivo (rilevabile soprattutto nei riff rocciosi di propria creazione, come per esempio quello di \"Dallas 1 PM\") si combinava perfettamente con quello di Quinn, pi\u00f9 melodico; tra i suoi assoli pi\u00f9 rappresentativi vi sono quelli di \"Heavy Metal Thunder\", \"Dallas 1 PM\", \"Princess of the Night\" (assolo finale), \"Wheels of Steel\", \"Denim and Leather\", \"Broken Heroes\" e \"Frozen Rainbow\".\nRecentemente \u00e8 diventato \"endorser\" della Vintage Guitars, azienda britannica costruttrice di chitarre \"Indie\"."}
{"id": "718040", "revid": "466539", "url": "https://it.wikipedia.org/wiki?curid=718040", "title": "Roland Juno-106", "text": "Il Roland Juno-106 \u00e8 un sintetizzatore analogico. Utilizza lo stesso motore sonoro del predecessore Juno 60 ma aggiunge il vasto controllo del MIDI.\nVenne prodotto dalla Roland Corporation in 40.000 esemplari nel periodo dal 1984 al 1988.\nCaratteristiche.\n\u00c8 definito un sintetizzatore analogico, ma ha qualcosa di diverso che lo contraddistingue dai classici sintetizzatori analogici, infatti esso sfrutta il DCO (\"Digitally Controlled Oscillator\", 3 x MC5534A o nelle prime versioni 6 x MC5534). La generazione delle forme d'onda \u00e8 analogica, ma la stabilit\u00e0 dell'intonazione (che \u00e8 il grande problema dei synth analogici) \u00e8 tenuta sotto controllo digitalmente grazie alla circuteria contenuta nei chip delle voci.\nPer quanto riguarda i filtri (VCF/VCA, 6 x 80017A), non ha nulla da invidiare ad un Moog: filtro analogico LP a 4 poli (-24dB/ottava) con risonanza controllabile da zero all'auto-oscillazione, pi\u00f9 un inconsueto filtro HP per applicazioni particolari.\nMentre i sintetizzatori monofonici classici hanno di solito due o tre oscillatori per generare un suono pi\u00f9 grasso, il Juno-106 usa il chorus incorporato per arricchire il suono di partenza. La tecnologia del chorus \u00e8 basata sul Bucked Brigade Delay (BBD), ovvero un chip dedicato a ritardare il segnale a seconda di un tempo imposto esternamente. Il tempo di ritardo \u00e8 comandato da un LFO. Un fatto interessante del Juno-106 \u00e8 la possibilit\u00e0 di selezionare due tipi diversi di chorus. Infatti, all'interno del synth sono a tutti gli effetti, ne sono contenuti due separati (ma non accessibili contemporaneamente).\nLa \"pitch/mod bender\" programmabile pu\u00f2 regolare tutto o individualmente il passo di DCO, il taglio di VCF ed il livello di LFO.\nArtisti.\nEcco una lista dei principali artisti che hanno utilizzato ed utilizzano la Juno:\n808 State, Alien Sex Fiend, Apollo 440, Art of Trance, Autechre, Bass-O-Matic, Beautiful People, Big Beat Combo, Bioshpere, Blame, Paul Bliss, Brothers in Rhythm, David Bryan, Burn Cycle Rv. 2, Cabaret Voltaire, Danny Chang, Chemical Brothers, The Christians, Dave Clayton, Crystal Method, Daft Punk, D.A.V.E. The Drummer, DDR, Depeche Mode, DNA, D.Ream, Dr. Nner, Dune, E.Naive, Eat Static, Electronic, Electronic Dream Planet, EMF, Eskimos &amp; ypt, Extra Extra, Fatboy Slim, Frank Chickens, Frankie Goes to Hollywood, Pascal Gabriel of S'Express, Laurent Garnier, Philip Glass Ensemble, Global Communications, George Koulermos YdK, Shibuya Syndicate, The Grid, Human League, Rob Hyman degli Hooters, Incognito, Inner City, Infected Mushroom, It Bites, Izit, Jean-Michel Jarre, Jesus Jones, Joy Electric, Nabil Hawa, Kenny Larkin, Leftfield, Sean Lennon, David Lewis, Chris Liberator, Locust, Willard E. Love, Guy McAffer, Man Machine, Mansun, Men's Recovery Project - per l'album \"Frank Talk About Humans\", George Michael, Moby, Motiv8, Chris Newman, Pulp, William Orbit, Thanatos, The Other Two, Oznic Tentacles, Mauricio Paredes, Pet Shop Boys - per la canzone \"Very\", Rob Playford, Andrew Poppy, The Prodigy, Q, Reel 2 Reel, Rowland The Bastard, Sabres of Paradise, Ry\u016bichi Sakamoto, Kevin Saunderson, Patrick Seymour degli Eurythmics, Shamen, Mark Shreeve, Tim Simenon dei Bomb the Bass, Soul Oddity, Sub Sub, Mick Talbot degli Style Council, Tangerine Dream, Terra Ferma, Tame Impala, David Toop, Mark Tyler, Underworld, Union Jack, Vangelis, Youth ecc.\nEredit\u00e0.\nNel 2017, la Roland corporation produsse JU-06, una versione Boutique del synth Juno 106, con ulteriori modifiche come la possibilit\u00e0 di aggiornamenti via USB, ma con polifonia ridotta a 4 voci."}
{"id": "718041", "revid": "599013", "url": "https://it.wikipedia.org/wiki?curid=718041", "title": "Smi", "text": ""}
{"id": "718073", "revid": "287204", "url": "https://it.wikipedia.org/wiki?curid=718073", "title": "J\u00fbrmala", "text": ""}
{"id": "718085", "revid": "729019", "url": "https://it.wikipedia.org/wiki?curid=718085", "title": "Linea alba", "text": "La linea alba \u00e8 una struttura aponeurotica situata sulla porzione mediana dell'addome che prende il nome dal colore (\"albus\", in latino, vuol dire \"bianco\") delle fibre che contribuiscono a formarla.\nI muscoli dell'addome obliquo esterno e obliquo interno, partendo dalle loro inserzioni posteriori, si portano in avanti e le loro aponeurosi, dopo aver circondato al davanti e dietro i muscoli retti addominali, si incrociano sulla linea mediana formando una struttura particolarmente robusta e scarsamente vascolarizzata. Per questo motivo la linea alba \u00e8 la sede preferita delle ampie incisioni laparatomiche praticate negli interventi maggiori di chirurgia addominale.\nNella decussazione delle fibre aponevrotiche rimangono piccoli spazi che permettono il passaggio ai vasi e ai nervi locali.\nPatologia.\n\u00c8 possibile che minuscole quantit\u00e0 di grasso penetrino in questi orifizi, allargandoli. In tal modo si creano delle \"aree di debolezza\" nelle quali pu\u00f2 farsi strada un'ernia epigastrica o della linea alba."}
{"id": "718088", "revid": "46931", "url": "https://it.wikipedia.org/wiki?curid=718088", "title": "Mariano di Iacopo", "text": ""}
{"id": "718090", "revid": "56620", "url": "https://it.wikipedia.org/wiki?curid=718090", "title": "Filippo I di Rouvers", "text": ""}
{"id": "718093", "revid": "767487", "url": "https://it.wikipedia.org/wiki?curid=718093", "title": "Romanzo popolare", "text": "Romanzo popolare \u00e8 un film del 1974 diretto da Mario Monicelli.\nTrama.\nGiulio Basletti \u00e8 un operaio metalmeccanico milanese, scapolo, fervente attivista sindacale e tifoso del Milan. Egli rivede dopo 17 anni Vincenzina, figlia di un suo collega incontrato nell'Avellinese e della quale fu padrino a Battesimo, per presto innamorarsi e sposarla, mettendo al mondo un bambino.\nIn seguito a uno scontro con la Polizia durante una manifestazione di piazza, l'agente Giovanni Pizzullo del reparto \"Celere\" viene colpito da un manufatto. Individuato il colpevole in Salvatore Armetta, amico di Giulio, si reca in casa di lui nel tentativo di arrestarlo, trovando la ferma opposizione di tutti i vicini e, soprattutto, di Giulio che difende l'amico con la sua pronta dialettica. Tempo dopo, Armetta incontra nuovamente Giovanni, che nel frattempo ha dimenticato l'accaduto, e grazie alla comune passione calcistica stringono amicizia. L'agente ha cos\u00ec modo di entrare in buoni rapporti con Giulio, del quale comincia a frequentare la casa.\nQuando un lutto colpisce la famiglia di Vincenzina, Giulio si reca al posto della moglie in Campania per i funerali. Al suo rientro, ossessionato dall'idea del tradimento, scopre che i suoi timori sono fondati, potendo ascoltare, non visto, un dialogo tra lei e Giovanni. Di fronte all'ammissione della moglie, cerca di controllarsi mostrandosi uomo di ampie vedute e pronto ad accettare la morale moderna, purch\u00e9 il tradimento resti cosa segreta.\nRicevuta tuttavia una lettera anonima che denuncia il tradimento, ritenendolo cos\u00ec di dominio pubblico, caccia platealmente di casa moglie e bambino. Rimasto solo, tenta il suicidio con il gas, per poi cambiare idea e decidere di vendicare il proprio onore, recandosi armato a casa di Giovanni, dove Vincenzina si \u00e8 appena rifugiata. Nascostasi con il figlio nel bagno, assiste alla lite tra i due, in cui Giovanni rivela di essere l'autore della missiva. Nell'alterco, entrambi gli uomini rivendicano Vincenzina come una loro propriet\u00e0. Lei, indignata, fugge dalla finestra abbandonandoli entrambi e decidendo di prendere in mano il proprio avvenire. Le vite dei tre si dividono definitivamente.\nQualche anno dopo, Giulio \u00e8 in pensione e dedica il suo tempo alle bocce e alle carte, Giovanni \u00e8 stato promosso vice brigadiere, si \u00e8 sposato e ha due figli. Vincenzina, dopo aver avuto due storie importanti ma finite male, vive sola con il figlio ed \u00e8 caporeparto e membro del consiglio di fabbrica in un'industria d'abbigliamento. Nel finale, Giulio chiede a Vincenzina di riavvicinarsi e lei gli concede \"un sabato si e un sabato no\"."}
{"id": "718094", "revid": "1632387", "url": "https://it.wikipedia.org/wiki?curid=718094", "title": "Partito Socialista di Serbia", "text": "Il Partito Socialista di Serbia (, \u0421\u041f\u0421/SPS) \u00e8 un partito politico della Serbia, guidato da Ivica Da\u010di\u0107.\nIl SPS \u00e8 stato fondato nel 1990, nato dalla confluenza tra la \"Lega Socialista del Popolo Lavoratore di Serbia\", la \"Lega dei Comunisti di Serbia\", guidata da Slobodan Milo\u0161evi\u0107, e il ramo della \"Lega dei Comunisti di Jugoslavia\" (SKJ). La SKJ, sotto la guida iniziale di Josip Broz Tito, aveva guidato la Jugoslavia socialista dal 1945 al 1990.\nStoria.\nDal 1990 al 2000.\nAlle elezioni del 1990, le prime dopo la caduta del regime monopartitico, l\u2019SPS ottenne il 46,1% dei voti ed elesse 194 seggi su 250. Gli altri partiti ad avere una qualche rappresentanza parlamentare furono il Movimento del Rinnovamento Serbo, conservatori (19 seggi), ed il Partito Democratico, socialdemocratici moderati (7 seggi).\nMilosevic, assunto, di fatto, il controllo della politica serba, decise di agire per rendere del tutto indipendente la Serbia dal resto della Federazione jugoslava. Ai tentativi di Milosevic, corrisposero le iniziative indipendentiste della Slovenia e della Croazia. In particolare l'esercito serbo inizi\u00f2, nel 1991, un conflitto armato con quello croato per il controllo di alcuni territori di confine tra i due stati, la Krajina e la Slavonia orientale, popolate in maggioranza da serbi. Le due regioni si erano dichiarate indipendenti come Repubblica Serba di Krajina, con capitale a Knin in seguito alla costituzione della Croazia come stato etnico.\nEmblematica fu l'occupazione e la distruzione della cittadina di Vukovar da parte dell'esercito serbo. Solo l'intervento dell'ONU pose fine al conflitto, che fu per\u00f2 seguito da quello in Bosnia ed Erzegovina tra serbi, bosgnacchi (bosniaci musulmani) e croati. Milosevic sar\u00e0 poi accusato dal tribunale penale internazionale di crimini contro l'umanit\u00e0 relativamente alle violenze perpetrate in Croazia.\nAlle politiche del 1992, SPS perse il 16% dei consensi, calando al 28,8% e perdendo ben 85 seggi. Milosevic continu\u00f2 a governare grazie al sostegno dei nazionalisti del Partito Radicale Serbo (SRS), che avevano ottenuto ben 73 seggi. SRS aveva ottenuto un cos\u00ec ampio consenso grazie alle critiche circa l'insufficiente sostegno del governo serbo alla Republika Srpska ed alla Repubblica Serba di Krajina. In particolare, quest'ultima fu invasa nell'agosto del 1995 dall'esercito Croato che espulse dalla regione oltre trecentomila serbi etnici; senza incontrare per\u00f2 la reazione dell'esercito serbo. Milosevic, per consolidare il proprio potere, indisse nel 1993 elezioni anticipate, che effettivamente segnarono un progresso dei socialisti. SPS, infatti, pass\u00f2 al 36,7% ed elesse 123 seggi. Questa volta i socialisti si allearono con il Nuovo Partito Democratico (poi Liberali di Serbia), gi\u00e0 Lega dei Giovani Social Democratici di Serbia.\nAlle politiche del 1997, i socialisti calarono di poco (-2,4%) ed elessero 110 deputati. Milosevic rimase al governo, sostenuto nuovamente da SRS, che aveva conquistato ben 83 seggi. In questi anni il governo Milosevic si caratterizz\u00f2 per la netta opposizione ad incrementare le forme di autonomia della provincia autonoma del Kosovo, a maggioranza albanese e musulmana. Le proteste di piazza che scaturirono a seguito delle contestate , ad opera dell'opposizione (in particolare Partito Democratico e Partito Democratico di Serbia), costrinsero Milosevic alle dimissioni.\nDal 2000 ad oggi.\nL'uscita di scena di Milosevic ha determinato un forte ridimensionamento del ruolo del SPS nella vita politica serba. Alle politiche del 2000, infatti, i socialisti ottennero il 13,8% dei consensi, con un calo del 20,5% rispetto alle elezioni precedenti. A stravincere le elezioni fu l'Opposizione Democratica di Serbia, che raccoglieva tutti i partiti centristi, socialdemocratici e liberali, che si erano opposti ai governi di Milosevic. ODS ottenne, infatti, il 64% dei voti ed elesse 176 deputati su 250. Primo ministro venne eletto il leader del Partito Democratico (DS), Zoran \u0110in\u0111i\u0107. Nello stesso anno il leader del Partito Democratico di Serbia (DSS), Vojislav Ko\u0161tunica, venne eletto presidente della repubblica. I socialisti si trovarono, cos\u00ec, estromessi d qualsiasi incarico politico di rilievo.\nAlle politiche del 2003, anticipate per l'omicidio del premier \u0110in\u0111i\u0107, i socialisti calarono ulteriormente al 7,6% dei voti. SPS non fu in grado di approfittare delle divisioni dell'ODS, che si divise in tre gruppi, guidati rispettivamente da: DS, DSS e G17. A dispetto del continuo calo di SPS, gli ex alleati di SRS salirono al 27,6%, divenendo primo partito. Sia SPS, che SRS, per\u00f2, furono nuovamente esclusi dal governo, guidato questa volta da Ko\u0161tunica del DSS, sostenuto anche dal Movimento Rinnovamento Serbo - Nuova Serbia.\nIl calo dei socialisti si \u00e8 fatto ancora pi\u00f9 evidente alle elezioni presidenziali del 2004, dove il candidato del partito non \u00e8 andato oltre il 3,5% dei consensi. Nel 2006, dopo la morte di Milo\u0161evi\u0107, Ivica Da\u010di\u0107 diventa nuovo presidente del partito. I socialisti, alle politiche del 2007, sono riusciti a contenere il proprio calo, riuscendo, anche se di poco (0,9%), a superare lo sbarramento del 5%, eleggendo, cos\u00ec, 16 seggi (6 in meno).\nAlle elezioni anticipate del 2008, i socialisti si sono presentati insieme ai pensionati del PUPS. La lista unitaria ha raccolto il 7,6% dei voti, consentendo al SPS di eleggere 15 deputati. Il SPS guidato da Da\u010di\u0107 apre dopo le elezioni il nuovo corso riformista ed europeista ispirandosi alla socialdemocrazia europea ed abbandonando il nazionalismo. Entrano pertanto nel governo europeista coi vecchi rivali: i democratici (DS) ed ai liberal-conservatori (G17 Plus).\nAlle elezioni del 2012 SPS ha ottenuto un ottimo risultato arrivando terzo e raddoppiando i voti al 14,6% insieme ai pensionati e Serbia Unitaria. La coalizione ha ottenuto 44 seggi di cui 24 sono andati a SPS.\nGrazie al risultato positivo SPS riesce a formare il nuovo governo con il Partito Progressista Serbo (primo partito del paese e principale forza di centro-destra) ed altri ed elegge come premier il proprio leader Ivica Da\u010di\u0107.\nNel gennaio 2014 dopo la fine dell'accordo coi progressisti si va a elezioni anticipate e il blocco socialista ottiene il 13,49% confermando 44 deputati (25 al SPS). SPS anche questa volta entra nel governo col Partito Progressista ottenendo la vicepremiership e 3 ministeri nel governo di Aleksandar Vu\u010di\u0107.\nAlle elezioni anticipate del 2016 i socialisti si alleano con JS, Verdi di Serbia e Partito Comunista ottenendo il 10,95% e 29 seggi (21 al SPS). Dopo le elezioni entra nuovamente nella maggioranza di governo guidata da Vu\u010di\u0107."}
{"id": "718095", "revid": "1305772", "url": "https://it.wikipedia.org/wiki?curid=718095", "title": "Cynan Garwyn", "text": " \nRegn\u00f2 sul Powys tra la fine del VI e gli inizi del VII secolo. Sarebbe stato il figlio pi\u00f9 anziano di Brochwel Ysgithrog e di Ardyyn Benasgel, figlia di re Pabo Post Prydein del Pennines. Secondo alcune genealogie, spos\u00f2 Gwynwenwen, figlia Domangart mac Aidan di Scozia ed ebbe almeno tre figli: Selyf Sarffgadau (che gli succedette sul trono attorno al 610), Dinogad e Afandreg Ddu, che spos\u00f2 re Cadfan ab Iago del Gwynedd.\nBiografia.\nCynan sal\u00ec al potere dopo il padre attorno al 560/570. Poco, per\u00f2, si conosce sul suo conto e ci\u00f2 che si sa viene per lo pi\u00f9 dai poemi di Taliesin o da manoscritti, che in molti casi sono successivi a lui di molti secoli. In Taliesin egli compare come \"Cynan delle profezie\", che dovrebbe liberare la Britannia dai sassoni. In realt\u00e0 egli combatt\u00e9 soprattutto contro i celti nell'Anglesey, nel Gwent e nel Brycheiniog.\nCynan fu un fervente cristiano e mecenate di san Beuno, a cui don\u00f2 delle terre. Sempre per la sua fede, desistette dalla conquista del Glyswysing dopo aver siglato un accordo di pace con dei monaci.\nAvrebbe partecipato e sarebbe morto insieme al figlio nella battaglia di Chester contro le truppe di re Aethelfrith della Northumbria (circa 613)."}
{"id": "718096", "revid": "72396", "url": "https://it.wikipedia.org/wiki?curid=718096", "title": "Lietuvos Futbolo Federacija", "text": ""}
{"id": "718100", "revid": "49022", "url": "https://it.wikipedia.org/wiki?curid=718100", "title": "Brochwel Ysgithrog", "text": ""}
{"id": "718102", "revid": "21079", "url": "https://it.wikipedia.org/wiki?curid=718102", "title": "Kakutani", "text": ""}
{"id": "718107", "revid": "38120", "url": "https://it.wikipedia.org/wiki?curid=718107", "title": "Sm\u00e8agol", "text": ""}
{"id": "718109", "revid": "123739903", "url": "https://it.wikipedia.org/wiki?curid=718109", "title": "Carlo Petrini (calciatore)", "text": "Biografia.\nNacque in una famiglia povera: il padre, Aldo, era un raccoglitore di legna che nel 1956 si trasfer\u00ec a Genova per lavorare come muratore. Il piccolo Carlo lo segu\u00ec l'anno seguente, insieme alla madre e alla sorella Carla, di cinque anni pi\u00f9 grande di lui. L'infanzia di Petrini fu caratterizzata da due gravi lutti, avvenuti entrambi nel 1959, a tre mesi di distanza: prima il diabete si port\u00f2 via Carla, poi il tetano stronc\u00f2 la vita di Aldo.\nCarriera.\nGiocatore.\nNel settembre del 1960 fece un provino col Genoa ed entr\u00f2 nella squadra giovanile. Dopo aver completato la sua trafila nella Primavera, il 4 gennaio 1964 esord\u00ec in prima squadra nell'incontro di Coppa Italia contro la Pro Patria che il Grifone vinse 2-1 ai tempi supplementari: la mattina della partita gli era stato comunicato dall'allenatore Roberto Lerici che avrebbe giocato solo se si fosse recato alla Messa.\nAttaccante attivo soprattutto nella seconda met\u00e0 degli anni sessanta e negli anni settanta, pass\u00f2 al Lecce (Serie C 1965-1966), torn\u00f2 al Genoa (Serie B, 1966-1968), quindi cominci\u00f2 l'avventura ai vertici del calcio italiano: al Milan di Nereo Rocco nel 1968-1969, al Torino dal 1969 al 1971, con cui vinse la Coppa Italia 1970-1971, al Varese nella stagione successiva, nel dal 1972 al 1974, alla nel 1974-1975, nella Roma di Nils Liedholm durante l'annata 1975-1976, al Verona sempre in Serie A (1976-1977), al dal 1977 al 1979 e al Bologna nel 1979-1980.\nLa carriera di Petrini stava gi\u00e0 volgendo al termine, quando nella stagione 1979-1980 scoppi\u00f2 il noto scandalo del calcioscommesse del 1980: Petrini fu ritenuto uno dei calciatori responsabili dello scandalo e venne squalificato per tre anni e sei mesi. Solo dopo la riduzione della squalifica, concessa dalla FIGC nel 1982 in seguito alla vittoria dell' al Mondiale spagnolo, il calciatore torn\u00f2 a giocare nel Savona in Serie C2, prima di chiudere con il Rapallo Ruentes nel Campionato Interregionale 1984-1985.\nIn carriera ha totalizzato complessivamente 112 presenze e 19 reti in Serie A e 179 presenze e 41 reti in Serie B.\nAllenatore.\nHa avuto anche una breve esperienza da allenatore alla guida del Rapallo Ruentes nel Campionato Interregionale 1985-1986, conclusa con la retrocessione del club in Promozione.\nDopo il ritiro.\nDopo aver chiuso la carriera nel calcio a met\u00e0 degli anni ottanta si dedic\u00f2 agli affari, gestendo per qualche tempo una propria societ\u00e0 finanziaria. Dopo un iniziale successo, l'attivit\u00e0 fu compromessa dall'accumulo di debiti nei confronti di usurai e dal coinvolgimento dell'ex calciatore in un giro malavitoso. Per sfuggire ai creditori abbandon\u00f2 l'Italia e si rifugi\u00f2 in Francia, dove visse per alcuni anni nel completo anonimato.\nLe cronache tornarono a occuparsi di Petrini nel 1995, allorch\u00e9 il diciannovenne figlio Diego, morente per un tumore al cervello all'ospedale \"Galliera\" di Genova, lanci\u00f2 un appello attraverso i media, chiedendo di poter rivedere, prima di morire, un'ultima volta il padre, di cui non aveva notizie da ormai sei anni. Diego, promettente calciatore, mor\u00ec senza aver rivisto Petrini, il quale aveva deciso di non tornare in Italia per paura di essere ammazzato, per via dei debiti. Su questa triste vicenda Petrini scriver\u00e0 pi\u00f9 tardi un toccante libro di poesie, dopo il suo definitivo ritorno in Italia, avvenuto nel 1998.\nHa abitato fino alla fine dei suoi giorni nella natia Monticiano, ed \u00e8 stato affetto da una grave forma di glaucoma, che gli ha procurato la quasi completa cecit\u00e0 dell'occhio sinistro e la seria compromissione del destro. A detta dei medici che lo hanno curato nel corso degli anni, sottoponendolo a ben cinque interventi chirurgici, la malattia potrebbe essere stata correlata all'assunzione dei tanti farmaci, dopanti e no, avvenuta durante la carriera di calciatore.\nNel 2000 Petrini pubblic\u00f2 la sua autobiografia, intitolata \"Nel fango del dio pallone\" (Kaos edizioni), in cui narr\u00f2 in prima persona fatti e trascorsi nel mondo del calcio. In particolare, il libro denunci\u00f2 la pratica del doping, che gi\u00e0 negli anni sessanta/settanta era dilagante: Petrini scrisse di esservi ricorso pi\u00f9 volte con la complicit\u00e0 dei medici sportivi, ma \u00e8 l'intero sistema-calcio che nel libro viene messo sotto accusa, con le partite gi\u00e0 decise in anticipo dalle stesse societ\u00e0, i pagamenti in nero e l'estrema bassezza morale del \"calciatore tipo\".\nSuccessivamente Petrini pubblic\u00f2 un altro libro, intitolato \"Il calciatore suicidato\", dove indag\u00f2 approfonditamente sulla misteriosa morte di Donato Bergamini, calciatore del Cosenza, ritrovato morto nel 1989 sulla Statale 106, presso Roseto Capo Spulico; Petrini sostenne che la morte del calciatore fosse avvenuta per mano della criminalit\u00e0 locale, nonostante la magistratura ordinaria avesse imputato la scomparsa di Bergamini a un suicidio. Successivamente ha pubblicato altri otto libri, l'ultimo dei quali \u00e8 intitolato \"Lucianone da Monticiano\", uscito nel 2012. Tutte le pubblicazioni sono edite da Kaos edizioni.\n\u00c8 morto il 16 aprile 2012 all'et\u00e0 di 64 anni, dopo anni di battaglia contro il tumore al cervello, per il quale era stato operato oltre 3 volte.\nControversie.\nCritiche al processo sul caso Totonero.\nNell'autobiografia \"Nel fango del dio pallone\", Carlo Petrini riferisce di come le societ\u00e0 Juventus e Bologna avessero organizzato una \"combine\" nella partita disputata allo Stadio Renato Dall'Ara il 13 gennaio 1980 e terminata 1-1. Pi\u00f9 precisamente, Petrini afferm\u00f2 che i due club si sarebbero accordati per ottenere un pareggio, e che quasi tutti i giocatori bolognesi (fra i quali lo stesso Petrini), assieme all'allenatore Marino Perani, avrebbero scommesso sull'incontro con la mediazione di Massimo Cruciani, uno dei protagonisti dello scandalo del Totonero. Juventus e Bologna furono processate dal Tribunale di Milano proprio nell'ambito di tale scandalo ma, poich\u00e9 nel dibattimento l'accusatore Cruciani non testimoni\u00f2, la versione dei fatti e la ricostruzione degli avvenimenti in campo fornite da Petrini non furono confermate, ed entrambe le societ\u00e0 furono assolte con formula piena dalle accuse il 26 maggio 1980, verdetto che venne confermato in appello dalla CAF il 24 luglio 1980.\nPetrini (il quale, tra l'altro, venne condannato dalla giustizia sportiva nel 1980 per aver partecipato ad una combine fra il Bologna e l') contest\u00f2 nel libro l'esito del dibattimento a carico dei bianconeri, sostenendo che la mancata testimonianza di Cruciani, decisiva per l'esito favorevole agli imputati del processo, sarebbe stata causata dall'intervento del presidente bianconero Giampiero Boniperti il quale avrebbe incaricato Petrini di convincere Cruciani a non presentarsi in aula, dietro compenso milionario. Il Procuratore Federale Carlo Porceddu dichiar\u00f2, invece, che le eventuali dichiarazioni di Cruciani sarebbero state ininfluenti.\nLuciano Moggi ha intentato una causa civile a Petrini e alla Kaos edizioni per alcune frasi presenti nel libro \"Calcio nei coglioni\" del tipo: \"Ci sono voluti i carabinieri per fermare il boss Luciano Moggi\", \"il potere delinquenziale dell'amico Lucianone ha permesso al caro Marcello\u2026 (Lippi, ndr)\", \"la banda Moggi\". Secondo il tribunale di Milano tali frasi non sono diffamatorie, ma desumibili dal rapporto dei Carabinieri diffuso anche dai giornali sull'indagine Off-Side del 2005. Nel rapporto erano riportate espressioni tipo \"l'influenza di Luciano Moggi sulla gestione della Nazionale italiana di calcio\". Inoltre, sempre secondo il tribunale \"Boss\", \"banda\" e \"delinquenziale\" sono la \"mera trasposizione dei gravi fatti-reato descritti nella denuncia di polizia\". Luciano Moggi \u00e8 stato condannato a pagare le spese processuali.\nNel 2012 gli ex calciatori rossobl\u00f9 Angelo Castronaro e Renato Sali (che all'epoca avrebbero rifiutato di partecipare alla presunta combine), nonch\u00e9 Arcadio Spinozzi (il quale, invece, vi avrebbe preso parte), intervistati per conto della trasmissione televisiva \"Le Iene\" poco tempo prima della morte di Petrini, affermarono che la partita tra il Bologna e la Juventus fu \u00abeffettivamente combinata\u00bb per accordo tra le due societ\u00e0, affiancandosi alle dichiarazioni precedentemente fornite dall'allora loro compagno di squadra. Al contrario, gli juventini Franco Causio e Roberto Bettega, interpellati in merito, negarono le accuse. In ogni caso, la Federazione Italiana Giuoco Calcio (FIGC) non ha inteso riaprire un'indagine per confermare la veridicit\u00e0 di tali affermazioni."}
{"id": "718115", "revid": "1942745", "url": "https://it.wikipedia.org/wiki?curid=718115", "title": "Circondario autonomo buriato di Ust'-Orda", "text": "Il circondario di Ust'-Orda Buriazia \u00e8 stato un circondario (\"okrug\") della Russia, compreso nell'oblast' di Irkutsk nella Siberia sud-orientale.\nGi\u00e0 circondario autonomo, il 1\u00ba gennaio 2008 \u00e8 stato unito all'oblast' di Irkutsk.\nGeografia fisica.\nSi estende su un territorio montuoso compreso tra i fiumi Lena ed Angara ed il lago Bajkal.\nSociet\u00e0.\nEvoluzione demografica.\nLa popolazione \u00e8 dedita prevalentemente all'agricoltura ed all'allevamento. Il centro amministrativo \u00e8 Ust'-Ordynskij."}
{"id": "718118", "revid": "1652635", "url": "https://it.wikipedia.org/wiki?curid=718118", "title": "Munaciello", "text": "Il munaciello o monaciello ( o , \"piccolo monaco\" in napoletano) \u00e8 uno spiritello leggendario del folclore napoletano. Spirito di natura sia benefica, che dispettosa, \u00e8 di solito rappresentato come un ragazzino deforme o una persona di bassa statura, abbigliato con un saio e fibbie argentate sulle scarpe.\nLe origini.\nLa leggenda del \"munaciello\" ha origini plurisecolari, e gli studiosi di tradizioni popolari accreditano due ipotesi principali.\nSecondo la prima, riportata tra gli altri da Matilde Serao nel suo \"Leggende napoletane\" (1881), il \"munaciello\" sarebbe un personaggio realmente esistito. L'origine andrebbe fatta risalire al 1445, durante il regno di Alfonso V d'Aragona, quando vi fu uno dei tanti amori impossibili descritti dalla tradizione poetica e musicale napoletana, tra Caterinella Frezza, figlia di un ricco mercante di panni, ed il garzone Stefano Mariconda.\nFortemente contrastata soprattutto dalla famiglia di lei, la coppia ricorreva ad incontri clandestini durante la notte, cui il giovane garzone si recava percorrendo un pericoloso sentiero sui tetti di Napoli. Fu proprio nel corso di una di queste camminate che Stefano fu assalito e gettato nel vuoto, sotto gli occhi della fidanzata. Dopo che la salma del giovane fu inumata, Caterinella, in stato interessante, chiese ed ottenne di rinchiudersi in un convento della zona, dove diede alla luce un bambino piccolo e deforme.\nNonostante la madre avesse chiesto alla Madonna una grazia che donasse al bambino la salute, le condizioni del neonato non mutarono con la crescita. La madre prese a vestirlo con un abito bianco e nero da monaco, sempre speranzosa in un miracolo, e questo fatto fu all'origine del nomignolo \"munaciello\" attribuitogli dal popolo. La sua figura dalla testa troppo grande e dal corpo troppo piccolo, che si aggirava per le strade del quartiere Porto, destava disgusto e sospetto, che presto si tradusse in continui insulti e sgarbi nei suoi confronti. Da questo, all'attribuirgli poteri soprannaturali benevoli o malevoli il passo fu breve. In particolare, se il cappuccio dell'abito era di colore rosso, se ne traevano auspici di buon augurio, mentre la malasorte veniva associata al cappuccio nero. Dopo la morte della madre, la situazione peggior\u00f2 ulteriormente, e gli vennero attribuite ogni sorta di avvenimenti sfavorevoli, dalle malattie alle nuove tasse, e gli assalti anche fisici alla sua persona peggiorarono. Infine, il \"munaciello\" scomparve misteriosamente, e la voce popolare fu che fosse stato portato via dal diavolo. La Serao riporta per\u00f2 che qualche tempo dopo furono ritrovate in una cloaca delle ossa che avrebbero potuto essere quelle del nano, ed avanza l'ipotesi che i parenti Frezza avessero alla fine deciso di assassinarlo.\nDopo la sua morte, il popolo napoletano continu\u00f2 a vederlo nei luoghi pi\u00f9 disparati dei quartieri bassi, e alla sua sete di vendetta cominciarono ad essere attribuiti tutti gli eventi sfavorevoli della vita quotidiana. La sua esistenza in quanto spirito divenne presto un fatto comunemente accettato:\nCome contrappunto, si inizi\u00f2 anche ad attribuirgli poteri magici connessi alla credenza che dalle sue apparizioni potessero ricavarsi dei numeri fortunati da giocare al lotto.\nAltra leggenda invece vuole che il \"munaciello\" fosse l'antico gestore dei pozzi d'acqua (il \"pozzaro\"), il quale riusciva (per la sua statura piccola) ad entrare nelle case passando attraverso i canali che servivano a calare il secchio. Poich\u00e9 spesso i pozzari non venivano pagati dai loro committenti, costoro si \"vendicavano\" entrando nelle case dei Signori e rubando per s\u00e9 oggetti preziosi. Gli stessi oggetti preziosi, talvolta, venivano poi donati dai pozzari alle loro amanti, nelle cui case i gestori dei pozzi si intrufolavano sempre attraverso i canali per calare il secchio. Anche per questo la leggenda vuole che il \"munaciello\" talvolta rubi, talvolta doni.\nVi \u00e8 anche una terza ipotesi, che descrive il \"munaciello\" come un piccolo demone, dispettoso perch\u00e9 cattivo, anche quando lascia monete (in tal caso, il denaro sarebbe un'offerta ai vivi per attirarli dalla sua parte).\nLa tradizione.\nLa tradizione non indica con precisione il luogo in cui abita il \"munaciello\", ma si suppone che dimori tra le rovine di alcune delle abbazie e monasteri che si trovano tra le colline che circondano la citt\u00e0 di Napoli.\nUna leggenda vuole che uno dei vari rifugi del \"munaciello\" si trovi a Marina del Cantone, nella torre di Montalto, localit\u00e0 di Sant'Agata sui Due Golfi (Massa Lubrense)\nLa voce popolare indica nel \"munaciello\" un esperto delle vie sotterranee di Napoli e le attraversa per frequentare vecchi palazzi, causando diverse seccature. Si dice che Villa Gallo sia una delle case infestate da questa creatura.\nIl \"munaciello\" tenderebbe ad esprimersi, nei confronti degli abitanti della casa dove si appalesa, con tipiche manifestazioni:\nIn nessuno dei tre casi suddetti bisogna per\u00f2 rivelarne la presenza: secondo il folklore napoletano, possono capitare disgrazie e sfortuna a chi rivela una visita del \"munaciello\".\nCi si pu\u00f2 propiziare questo benefico spiritello domestico con il cibo, nella speranza di vedere trasformato il cibo in oro; ma non ci si deve vantare di tali doni soprannaturali, altrimenti svaniscono cos\u00ec come sono apparsi.\nQuando il \"munaciello\" si manifesta di persona, pare che appaia alle persone sempre nel cuore della notte, ma solo a coloro che sono nel pi\u00f9 estremo bisogno, dopo che abbiano fatto tutto ci\u00f2 che \u00e8 possibile fare per alleviare l'angoscia che si \u00e8 abbattuta su di loro e dopo che tutto ci\u00f2 che \u00e8 umanamente possibile abbia fallito. Lui senza parlare farebbe cenno di seguirlo; chi ha il coraggio di farlo verrebbe portato in qualche posto dove \u00e8 nascosto un tesoro. Il \"munaciello\" non porrebbe nessuna condizione per il suo utilizzo, non richiederebbe alcuna promessa di rimborso, non esigerebbe n\u00e9 dazio n\u00e9 servizio in cambio. Non si sa se questi tesori siano i frutti di guadagni illeciti o i frutti del lavoro industrioso, messi da parte per le occasioni d'amore e di carit\u00e0. Si dice che in molti abbiano fatto improvvisamente fortuna grazie al suo intervento e quindi, quando qualcuno ha avuto un arricchimento improvviso, si dice \"\"Forse avr\u00e0 il \"munaciello\" in casa\"\". Si dice anche che il tesoro portato in dono dal \"munaciello\" sia appropriato per le esigenze di chi l'ha ricevuto.\nIl munaciello nell'arte.\nOltre all'esposizione della leggenda da parte della Serao, il \"munaciello\" ha guadagnato nel corso dei secoli numerose citazioni letterarie, soprattutto in campo teatrale.\nTra le pi\u00f9 importanti si ricordano quella di Eduardo De Filippo nella sua opera \"Questi fantasmi!\", in cui la commistione tra la leggenda del visitatore soprannaturale ed il grottesco della vita quotidiana viene espressa attraverso il personaggio dell'amante della moglie, che Eduardo scambia per un \"munaciello\".\nPi\u00f9 antica \u00e8 \"Nu munaciello dint'a casa 'e Pullecenella\" (Un munaciello a casa di Pulcinella, 1901), commedia fantastica di Antonio Petito. Del 1891 \u00e8 infine la canzone \" 'O Munaciello\" di Roberto Bracco.\nIn epoca contemporanea, il munaciello compare nell'opera \"La gatta Cenerentola\" di Roberto De Simone, trasposizione moderna dell'antica fiaba omonima di Giambattista Basile.\nIl personaggio del Munaciello compare due volte nel film autobiografico del regista napoletano Paolo Sorrentino, \"\u00c8 stata la mano di Dio\" (2021).\nMunacielli vari.\nSecondo la tradizione, il \"munaciello\" infesterebbe ancor oggi alcune zone di Napoli e del suo circondario. Pare, infatti, che lo spirito si manifesti nelle seguenti zone:\nIl \"munaciello\" di Sant'Eframo.\nSecondo una testimonianza il Munaciello si manifesterebbe nella zona napoletana di Sant'Eframo Vecchio, posta sulla sommit\u00e0 di via Carlo de Marco (presso i Ponti Rossi).\nSecondo suddetta testimonianza (riportata di seguito), del caporeparto all'acquedotto di Napoli, lo spirito infesterebbe una casa che per l'appunto \u00e8 molto temuta.\nIl \"munaciello\" di Secondigliano.\nIl Munaciello alimenta anche le fantasie popolari del quartiere di Secondigliano, ubicato nella periferia settentrionale della citt\u00e0.\nLa leggenda narra che una signora una volta apr\u00ec un cassetto, con l'intento di preparare la cena, e vide una scia luminosa. Ignorando l'evento, prepar\u00f2 la cena e and\u00f2 a dormire. Il giorno successivo, sempre preparando la cena, le apparve un ratto; la signora, ignara di quanto sarebbe avvenuto dopo, colloc\u00f2 l'animale in un vaso, coprendolo con una piantina. Il topo si rivel\u00f2 essere il \"munaciello\", poich\u00e9 la piantina si sollev\u00f2 e scapp\u00f2 velocemente.\nIl \"munaciello\" di piazza Garibaldi.\nSecondo una vecchia cronaca, moltissimi anni fa, a piazza Garibaldi (presso la stazione Centrale) abitava una giovane vedova con i figli. Seppur vivendo di stenti, la donna veniva spesso aiutata dal \"munaciello\", che la trattava sempre con rispetto e cortesia. Commosso dalla forza e dalle lacrime della vedova, lo spirito decise quindi di darle una mano.\nLa donna cominci\u00f2 quindi a trovare denaro nei posti pi\u00f9 disparati dell'appartamento. Il fratello, venuto a conoscenza del fatto, si gioc\u00f2 al lotto i numeri 14 (i soldi), 15 (la meraviglia) e 1 (il fantasma). Centr\u00f2 un terno alla ruota di Napoli e con il ricavato della vincita acquist\u00f2 un fabbricato ubicato su corso Umberto I, attualmente adibito ad albergo.\nIl \"munaciello\" del centro storico.\nIl \"munaciello\", notoriamente, infesta soprattutto le case del centro storico partenopeo. La sua fama inizia gi\u00e0 nel XVI secolo, quando fu redatta la \"Pragmatica de Locto et Conduco\", cio\u00e8 una raccolta di leggi che regolava gli affitti. Quest'ultima, infatti, citava la possibilit\u00e0 da parte dell'affittuario di lasciare l'abitazione, senza pagare il fitto, qualora si fosse manifestato il \"munaciello\".\nUna nota leggenda vede scontrarsi lo spirito con un giovane studente di filosofia:\nAnche Matilde Serao \u00e8 al corrente della credibilit\u00e0 che gode il \"munaciello\" nel centro storico. Nel suo libro \"Il ventre di Napoli\", donna Serao asserisce che \u00abuna bellissima palazzina\u00bb, ubicata \u00abin piena Napoli, in Salita Santa Teresa\u00bb non \u00e8 stata mai presa in affitto, poich\u00e9 \u00ababitata dagli \"spiriti\"\u00bb.\nIl \"munaciello\" di Castellammare di Stabia.\nIl \"munaciello\" \u00e8 molto radicato anche nella cultura di Castellammare di Stabia, situata tra il Vesuvio e la costiera sorrentina.\nAnche qui, lo spirito ha rivestito notevole importanza. Basti pensare che gli \u00e8 stata intitolata una strada, \u00abvia Monaciello\u00bb, ubicata nella zona cittadina rivolta a monte, nei pressi dell'antico terziero di Scanzano.\nQuesta denominazione fu data per voce pubblica, poich\u00e9 si dice che in tale luogo (fino agli anni cinquanta), approfittando del calar della notte, sovente appariva il \"munaciello\" che con calci e percosse aggrediva e molestava il malcapitato di passaggio.\nDa alcune fonti pare che nei primi giorni del 2018 si sia manifestato in un appartamento della zona periferica di Castellammare di Stabia, precisamente nel rione \"Annunziatella\" e che continui con i suoi dispetti ad infastidire gli abitanti della zona."}
{"id": "718125", "revid": "725642", "url": "https://it.wikipedia.org/wiki?curid=718125", "title": "Rifasamento", "text": "Per rifasamento si intende quella pratica che permette di supplire allo sfasamento introdotto nella linea da un carico reattivo (solitamente di natura prettamente induttivo). Il parametro pi\u00f9 significativo \u00e8 lo sfasamento \"\u03c6\" tra la corrente elettrica e la tensione di alimentazione.\nRifasare vuol dire fornire in loco, tutta (rifasamento totale) o parte (rifasamento parziale) della potenza reattiva elettrica necessaria al carico.\nDefinizione.\nSi definisce \"rifasamento\" qualsiasi provvedimento adoperato per aumentare (o come si dice comunemente \"migliorare\") il fattore di potenza (cos\"\u03c6\", ovvero il coseno dell'angolo compreso tra il fasore di tensione e quello di corrente) di un dato carico, allo scopo di ridurre, a pari potenza attiva assorbita, il valore della corrente che circola nell'impianto. Lo scopo del rifasamento \u00e8 soprattutto quello di diminuire le perdite d'energia e di ridurre l'assorbimento di potenza reattiva proporzionalmente ai macchinari e alle linee esistenti in un sito industriale. Il rifasamento degli impianti ha acquistato importanza poich\u00e9 l'ente distributore dell'energia elettrica ha imposto clausole contrattuali attraverso i provvedimenti tariffari del CIP (n\u00ba 12/1984 e n\u00ba 26/1989), e recentemente attraverso quelli dell'AEEG (delibera n. 654/2015/R/eel del 23 dicembre 2015) che obbligano l'utente a rifasare il proprio impianto, pena il pagamento di una penale.\nIl rifasamento dell'impianto elettrico industriale correttamente dimensionato rappresenta l'intervento tecnologico a pi\u00f9 basso tempo di recupero d'investimento. Generalmente, il rifasamento di un impianto produttivo si ripaga in pochi mesi. Nei circuiti con particolari utilizzatori come le lampade a filamento, gli scaldacqua, certi tipi di forni, la potenza apparente assorbita \u00e8 tutta potenza attiva. Nei circuiti con utilizzatori che hanno al loro interno avvolgimenti, come i motori, le saldatrici, gli alimentatori delle lampade fluorescenti, i trasformatori, una parte della potenza apparente assorbita viene impegnata per eccitare i circuiti magnetici e non \u00e8 quindi impiegata come potenza attiva, ma come potenza generalmente chiamata potenza reattiva.\nIntroduzione.\nIl problema del rifasamento nasce quando gli utilizzatori sono macchine elettriche come motori e trasformatori; al loro interno essi hanno degli avvolgimenti, ed una parte della potenza assorbita viene impegnata per eccitare i circuiti magnetici (potenza reattiva). Questa parte viene immagazzinata negli elementi induttivi o capacitivi dell'utilizzatore e non \u00e8 pi\u00f9 disponibile come potenza utile.\nIl valore di corrente assorbita da un'utenza \u00e8 espressa dal rapporto tra la somma in quadratura tra la potenza attiva e potenza reattiva (tale somma in quadratura \u00e8 la potenza apparente) e la tensione concatenata.\nNei sistemi di distribuzione trifase di energia elettrica, \u00e8 opportuno minimizzare tale corrente, dato che da essa dipendono la potenza attiva e reattiva in funzione dell'angolo \"\u03c6\" (impedenze del carico).\nPotenza attiva (per valori efficaci di V ed I):\nPotenza reattiva (per valori efficaci di V ed I):\ncon:\nA tale corrente, sono associati i fenomeni di dissipazione per effetto Joule, caduta di tensione nei vari componenti elettrici, e le potenze apparenti delle macchine elettriche impiegate. \u00c8 facile osservare come un incremento dell'angolo \"\u03c6\" comporti un aumento della potenza reattiva a scapito della potenza attiva con una conseguente perdita, prima di tutto, sul piano economico.\nQuesto perch\u00e9 un incremento dello sfasamento comporta un aggravio per il distributore di energia elettrica, che deve fornire pi\u00f9 potenza e quindi \u00e8 costretto a un sovradimensionamento degli impianti di generazione, trasporto e trasformazione.\nFornire energia elettrica con un angolo di sfasamento tra V ed I molto alto \u00e8 un fattore penalizzante per l'ente produttore dell'energia, perch\u00e9 l'ente dovr\u00e0 produrre una corrente maggiore per avere la stessa potenza attiva e quindi tutto ci\u00f2 a scapito dell'economicit\u00e0.\nIl rifasamento elettrico - aspetti teorici e presupposti tecnici.\nNelle utenze industriali, la maggior parte dei carichi \u00e8 costituita da motori e trasformatori, che generano un campo magnetico. Questo fatto introduce uno sfasamento tra tensione e corrente, causando il consumo di potenza reattiva (espressa in kVAR). Questa potenza concorre al consumo di energia reattiva, misurata in kVARh dall'ente erogatore. La sola potenza \"utile\" (in grado, cio\u00e8, di trasformare l'energia elettrica in lavoro meccanico) \u00e8 quella attiva. La potenza reattiva non solo non pu\u00f2 essere trasformata in lavoro meccanico, ma causa anche il transito in rete di una maggiore corrente efficace rispetto a quella che si avrebbe consumando sola potenza attiva. Poich\u00e9 le perdite per effetto Joule lungo i cavi elettrici sono proporzionali al quadrato della corrente circolante, un aumento di quest'ultima, dovuto all'assorbimento di potenza reattiva, introduce una maggiore perdita di energia, a parit\u00e0 di potenza attiva fornita. La potenza reattiva-induttiva, quindi, costituisce un carico supplementare per i generatori, i trasformatori e le linee di trasporto e distribuzione, impegnando il fornitore di energia a sovradimensionare i propri generatori a scapito del rendimento e provocando altres\u00ec una maggiore caduta di tensione in linea, che si traduce in ulteriori perdite di potenza attiva. Per ovviare a questo problema, si inseriscono in parallelo ai motori delle batterie di condensatori (carichi capacitivi) che contrastano l'effetto dei carichi induttivi, tendendo a riportare in \"fase\" tensione e corrente. Proprio per questo motivo tale operazione viene detta \"rifasamento\".\nNotare che, viceversa, qualora la natura del carico fosse capacitiva, si pu\u00f2 introdurre dei componenti induttivi che contrastano l'effetto dei carichi capacitivi.\nQuando rifasare?\nPer gli impianti in bassa tensione e con potenza impegnata maggiore di 16,5 kW:\nSe il rifasamento (carico capacitivo) rimane attivo sulla linea quando non ce n'\u00e8 bisogno, assorbe energia reattiva capacitiva che si somma alla reattiva induttiva normalmente consumata dall'impianto.\nLa somma delle due energie pu\u00f2 causare l'addebito di somme per eccessivo consumo reattivo, anche se in realt\u00e0 l'utente sta rifasando gli impianti dell'ente fornitore.\nL'utente \u00e8 quindi sollecitato a rifasare almeno fino ad un fattore di potenza = 0,9.\nMetodo di rifasamento.\n\u00c8 possibile minimizzare la corrente di linea, senza alterare l'assorbimento della potenza attiva, riducendo la potenza reattiva globale assorbita mediante un carico puramente capacitivo, connesso in parallelo in prossimit\u00e0 dell'utente, che assorbe una potenza reattiva.\nLa nuova corrente di linea formula_5, somma di quella dell'utenzaformula_6 e di quella del carico reattivo formula_7, risulta sfasata rispetto alla tensione di un angolo minore formula_8.\nAbitudini corrette.\nPer migliorare il formula_9, si pu\u00f2 agire con una serie di accorgimenti tecnici, quali:\nRifasamento.\nSe le corrette abitudini nell'approccio agli impianti non fossero sufficienti, occorre rifasare:\nPer conoscere la potenza reattiva da rifasare per raggiungere l'obbiettivo, e quindi della batteria di condensatori, \u00e8 necessario ricavarne la potenza reattiva di rifasamento, che si ottiene con la seguente formula:\ndove formula_11 \u00e8 il valore dell'angolo di sfasatura che si vuole raggiungere con il rifasamento.\nGeneralmente, non si riuscir\u00e0 ad avere un valore da rifasare uguale a quello delle batteria di condensatori per rifasamento presenti sul mercato, e per questo il calcolo deve essere effettuato anche con un valore di rifasamento totale e bisogna cercare un prodotto che rientri in questo range.\nPer conoscere il valore dei condensatori da utilizzare, \u00e8 sufficiente eseguire un'altra formula:\ndove:\n\u00c8 quindi importante ricordare che il rifasamento \u00e8 un valido mezzo per il risparmio energetico: per la sua importanza, deve sempre essere valutato negli energy audit."}
{"id": "718126", "revid": "767487", "url": "https://it.wikipedia.org/wiki?curid=718126", "title": "Brian Robertson", "text": "Biografia.\nRobertson \u00e8 nato il 12 febbraio 1956 a Clarkston, nel Renfrewshire Orientale. Per otto anni ha studiato il violino e il pianoforte, successivamente invece la chitarra e la batteria.\nHa cominciato la sua carriera gi\u00e0 dalla giovinezza, suonando in gruppi locali come i \"Dream Police\", successivamente chiamati Average White Band.\nNel giugno 1974 il gruppo rock Thin Lizzy svolse delle audizioni per cercare un nuovo chitarrista, e alla fine la scelta cadde proprio su Robertson, ma anche su Scott Gorham. Grazie a questi due, i Thin Lizzy diventarono uno dei gruppi con pi\u00f9 grande impulso chitarristico nella storia del rock. Durante questo periodo infatti, la band scal\u00f2 le classifiche di tutto il mondo grazie ad album come \"Jailbreak\", \"Johnny the Fox\", \"Bad Reputation\" e il brillante \"Live and Dangerous\".\nIl suono dei due chitarristi, ha ispirato anche futuri artisti importanti come Iron Maiden, Metallica e The Darkness.\nSuccessivamente, Robbo abbandon\u00f2 i Thin Lizzy per formare con Jimmy Bain (ex bassista dei Rainbow) il gruppo Wild Horses. I loro unici due album, \"First Album\" (1980) e \"Stand Your Ground\" (1981) ebbero un discreto successo in Regno Unito.\nNel 1983 invece entr\u00f2 a far parte del complesso heavy metal Mot\u00f6rhead, per sostituire il dimissionario chitarrista Eddie Clarke, che aveva lasciato la band durante il tour loro statunitense.\nRobertson apparve con essi il 21 maggio 1982 per esordire pi\u00f9 tardi in un programma radiofonico della King Biscuit Flower Hour. In seguito i Mot\u00f6rhead registrarono il tanto discusso album Another Perfect Day; alla fine del quale Robbo abbandon\u00f2 la band per motivazioni personali (si dice che sia stato allontanato dal gruppo perch\u00e9 in concerto non voleva suonare le vecchie canzoni, cio\u00e8 quelle classiche). Il suo posto fu preso da Phil Campbell e W\u00fcrzel.\nComunque, nel 1983 c'\u00e8 da segnalare anche la sua quasi morte, ad opera del gruppo motociclistico statunitense Hells Angels.\nSempre nello stesso anno torn\u00f2 per una sera con i Thin Lizzy per il loro ultimo tour.\nDurante il successivo periodo, ha formato i Statetrooper.\nNel 2004 suon\u00f2 la chitarra con gli Ash per la canzone dei Thin Lizzy \"The Boys Are Back in Town\".\nL'anno successivo, Brian, insieme ad altri ex-musicisti dei Thin Lizzy \u00e8 stato riunito nella band per un concerto speciale alla memoria del grande Phil Lynott, sotto la guida del leader Gary Moore.\nLe pi\u00f9 grandi influenze di Robbo sono stati il leggendario chitarrista blues americano Freddie King; i britannici Jeff Beck, Eric Clapton e Peter Green e anche Billy Gibbons degli ZZ Top, come ha detto in alcune interviste."}
{"id": "718128", "revid": "100623", "url": "https://it.wikipedia.org/wiki?curid=718128", "title": "William Frederick Cody", "text": ""}
{"id": "718131", "revid": "1851848", "url": "https://it.wikipedia.org/wiki?curid=718131", "title": "Graziano Bini", "text": "Caratteristiche tecniche.\nDotato di tecnica, prestanza fisica e personalit\u00e0, ricopriva il ruolo di libero.\nCarriera.\nClub.\nDopo una breve esperienza alla crebbe nelle giovanili dell', a seguito di un provino sotto la direzione di Helenio Herrera. Fece il suo esordio in maglia nerazzurra diciassettenne, il 7 maggio 1972 in occasione dell'incontro -Inter 0-0. All'inizio schierato come stopper al fianco di Giacinto Facchetti, divenne titolare a partire dalla stagione 1977-1978, per scelta del nuovo allenatore Eugenio Bersellini. In maglia nerazzurra, con la fascia di capitano, vinse uno scudetto e due edizioni della Coppa Italia (realizzando la rete decisiva allo scadere nella finale contro il nell'edizione 1977-78). Nella semifinale di ritorno della Coppa dei Campioni 1980-1981 realizz\u00f2 di sinistro il gol decisivo nella vittoria (peraltro ininfluente) contro il .\nNelle ultime stagioni in nerazzurro fu pi\u00f9 volte colpito dagli infortuni: soprattutto grave quello occorso nel 1984, quando un'entrata di un avversario gli compromise la vena di un piede. In quella stagione, che vide tra l'altro la concorrenza dell'emergente Riccardo Ferri, collezion\u00f2 solamente 4 presenze.\nNel 1985-1986 si trasfer\u00ec al dove concluse la carriera professionistica disputando due stagioni in Serie B.\nNazionale.\nNel suo curriculum azzurro figurano 5 presenze con la Nazionale Under-23 e 2 con la rappresentativa Under-21. Nella Nazionale maggiore, invece, non collezion\u00f2 alcuna presenza, ad eccezione di un'amichevole non ufficiale contro la Norvegia (4-1), disputata il 10 febbraio 1975.\nDopo il ritiro.\nDopo un'esperienza da allenatore della Primavera dell'Inter, tra il 2000 e il 2009 \u00e8 stato osservatore e responsabile del settore giovanile del : in questo periodo ha portato in Italia Hugo Campagnaro e Radja Nainggolan, e valorizzato giovani come Tommaso Bianchi e Marco Calderoni.\nScaduto il contratto con il Piacenza, nel gennaio 2010 \u00e8 passato al Bellinzona; nell'estate del 2012 allena la Free Players, formazione che raccoglie calciatori svincolati del campionato italiano."}
{"id": "718134", "revid": "536103", "url": "https://it.wikipedia.org/wiki?curid=718134", "title": "Lucas Fox", "text": "Nel 1975, Fox \u00e8 stato invitato (assieme a Larry Wallis) da Lemmy Kilmister a fare parte della sua nuova band originariamente chiamata \"Bastard\" e poi Mot\u00f6rhead.\nLa band cominci\u00f2 supportando i Greenslade e facendo cover. Il loro debutto ufficiale fu il 20 luglio dello stesso anno alla \"The Roundhouse\".\nFox fu loro batterista solo per sei mesi; infatti venne sostituito durante le sessioni del loro primo album On Parole da Philty Animal Taylor.\nL'unica canzone con Fox alla batteria nella storia della band \u00e8 \"Lost Johnny\".\nNella primavera del 1977 a Londra, si formarono i \"Warsaw Pakt\"; con Andy Colquhoun e John Walker alle chitarre, Lucas Fox alla batteria e Chris Underhill al basso.\nNella prima settimana vennero vendute 5.000 copie e l'etichetta decise di sciogliere il loro contratto.\nLa band continu\u00f2 a suonare localmente prima di sciogliersi definitivamente nel marzo 1978.\nLucas Fox \u00e8 inoltre stato uno dei pochi batteristi impiegati da \"The Scientist\" tra il 1985 e il 1986."}
{"id": "718137", "revid": "1543377", "url": "https://it.wikipedia.org/wiki?curid=718137", "title": "Immortali", "text": "Gli Immortali () erano l'unit\u00e0 d'\u00e9lite della guardia imperiale del Grande Re persiano.\nStoria.\nTale denominazione si pu\u00f2 ricavare dalle \"Storie\" di Erodoto dove vengono citati come Athanatoi, che in greco significa proprio immortali. \u00c8 probabile per\u00f2 che in lingua persiana i componenti di tale gruppo venissero chiamati Anusiya (\ud800\udfa0\ud800\udfb5\ud800\udfa2\ud800\udfc1\ud800\udfa1\ud800\udfb9 (a-nu-u-\u0161-i-y /anu\u0161iya/)), cio\u00e8 \"compagni\". Altro nome usato da Erodoto \u00e8 Diecimila (da non confondere con il corpo di spedizione mercenario dei \"Diecimila\" dell\"'Anabasi\" di Senofonte).\nErodoto afferma che gli Immortali erano un corpo di fanteria pesante guidato da Idarne e composto da 10.000 uomini, n\u00e9 uno in pi\u00f9 n\u00e9 uno in meno: se qualcuno era ucciso, gravemente ferito o seriamente malato era subito rimpiazzato (secondo alcuni fu proprio per questo motivo che vennero chiamati \"immortali\"). L'unit\u00e0 si basava su un forte spirito di corpo e accettava solo componenti di origine meda o persiana.\nIl loro armamento era composto da: scudo di pelle e di vimini, una lancia corta con la punta di ferro e un contrappeso all'estremit\u00e0 opposta a forma di melagrana, un arco e una faretra per le frecce, una daga o una spada corta.\nL'equipaggiamento tipico del corpo consisteva in una tiara o un copricapo di feltro soffice, una tunica ricamata a maniche lunghe, pantaloni e una cotta di metallo. Le tattiche utilizzate dagli immortali sono ancora in parte sconosciute. Il corpo era seguito da carri, cammelli e muli che trasportavano le loro donne e i servi. Gli Immortali ricevevano del cibo speciale.\nParteciparono alle battaglie di Maratona e delle Termopili ed erano tra le truppe persiane che occuparono la Grecia nella Seconda guerra persiana (479 a.C.) sotto il comando di Mardonio.\nAlessandro il Grande li sconfisse nella battaglia di Isso (333 a.C.).\nCorpi militari omonimi.\nAltri corpi militari assunsero il titolo di \"Immortali\", a ricordo dell'antica guardia persiana: "}
{"id": "718138", "revid": "1005847", "url": "https://it.wikipedia.org/wiki?curid=718138", "title": "Antenne radiotelevisive centralizzate", "text": "In telecomunicazioni con il termine antenne televisive centralizzate si possono intendere due distinti fenomeni:\nLa citt\u00e0 cablata.\nLa realizzazione di impianti di cablatura di un intero quartiere \u00e8 una pratica seguita da decenni, Milano Due fu dotata in costruzione dalla Edilnord che l'aveva realizzata negli anni '70 di una rete, in cavo coassiale, al solo fine di evitare la pluralit\u00e0 di antenne giudicate esteticamente non gradite. Peraltro proprio perch\u00e9 era rimasta libera una connessione, nacque Telemilanocavo e dopo diverse vicissitudini divenne l'impero televisivo di Mediaset.\nTelecom Italia lanci\u00f2 poi progetti molto ambiziosi, con una tecnologia mista di cavi coassiali uniti a un cavo a fibra ottica. Il progetto pi\u00f9 avanzato ha riguardato la citt\u00e0 di Siena (Progetto Socrate).\nLa vera realizzazione della citt\u00e0 cablata in Italia fu compiuta dalla societ\u00e0 Fastweb a Milano, che ha unificato i progetti intrapresi da un nutrito gruppo di imprese. Con la nuova tecnologia non si trattava, ormai della sola unificazione delle antenne, ma di una cablatura di tutti i servizi di telecomunicazioni, in primo luogo Internet. I risultati economici sono stati, per\u00f2 parzialmente inferiori alle attese e per ora sembra che la situazione di Milano rimarr\u00e0 un fenomeno isolato.\nAntenne televisive centralizzate condominiali.\nIl problema delle antenne radiotelevisive centralizzate condominiali \u00e8 stato sollevato da una consultazione proposta dal Ministro delle comunicazioni, in vista di una regolamentazione normativa della questione.\nIl Codice delle comunicazioni elettroniche (decreto legislativo 1\u00ba agosto 2003, n. 259, articolo 209 comma 4) prevede infatti una regolamentazione tramite decreto ministeriale della materia.\nL'evoluzione della tecnologia relativa agli impianti di ricezione radiotelevisiva ha permesso ora di poter distribuire, con ottima qualit\u00e0, da un unico punto la ricezione dei segnali televisivi.\nL'opinione pubblica, a partire dai centri storici delle citt\u00e0 d'arte, sta cominciando a rendersi conto della necessit\u00e0 di contenere e gradualmente eliminare il fenomeno, antiestetico ed antieconomico, della \u201cselva delle antenne\u201d, fenomeno che oltretutto non sarebbe destinato ad aggravarsi con la diffusione della televisione digitale siccome non comporter\u00e0 cambiamenti per l'antenna di ricezione.\nIl nodo pi\u00f9 difficile \u00e8 quello di non ostacolare la ricezione di nessuna emittente televisiva; di consentire alla singola unit\u00e0 abitativa, collegata all'antenna condominiale, almeno le stesse prestazioni di una antenna singola; di consentire la massima flessibilit\u00e0 nella ricezione anche con tecnologie del futuro.\nLo schema di decreto lascia immutata la libert\u00e0 di installazione di antenne individuali per la ricezione di programmi televisivi, prevista da norme legislative tuttora in vigore, ma favorisce, a livello volontario, la diffusione delle previste antenne centralizzate.\nIl decreto \u00e8 pensato immediatamente applicabile solo per le nuove installazioni, e prevede altres\u00ec un periodo transitorio di tre anni per l'adeguamento delle installazioni gi\u00e0 esistenti.\nUna volta attuato, lo stesso impianto condominiale, ovviamente con modalit\u00e0 diverse, render\u00e0 contemporaneamente disponibile l'attacco sia per la televisione analogica (almeno fino al 2012), sia per la televisione digitale terrestre, sia per la televisione satellitare."}
{"id": "718148", "revid": "767487", "url": "https://it.wikipedia.org/wiki?curid=718148", "title": "Stefania Rotolo", "text": "Biografia.\nGli inizi.\nNata a Roma da padre originario di Alberobello e da madre austriaca, fu indirizzata al ballo proprio da quest'ultima. Martha Matoussek era stata infatti una danzatrice giunta in Italia per entrare nel corpo di ballo delle \"Bluebelles\", che si esibiva negli show di Erminio Macario. Nel 1964 Stefania entr\u00f2 a far parte dei \"Collettoni\" di Rita Pavone, tra i quali spiccavano \"teenager\" ancora sconosciuti come Loredana Bert\u00e8 e Renato Zero. Successivamente, insieme a loro e a molti altri, fu tra i protagonisti che animavano la famosa discoteca romana \"Piper\". Qualche anno dopo fu notata da Franco Estil, che le propose di unirsi alla sua compagnia di danza per un tour in Messico: la permanenza in America Latina avrebbe dovuto limitarsi a qualche mese ma la Rotolo, innamoratasi del sassofonista brasiliano Tyrone Harris, decise di seguirlo e di convivere con lui a Rio de Janeiro.\nNella metropoli carioca ebbe modo di perfezionare le sue doti di ballerina presso la nota \"escola de samba\" di Jo\u00e3o Gilberto. Nel 1972, dalla relazione con il sassofonista, nacque Federica, che per motivi non del tutto chiari non \u00e8 stata mai riconosciuta dal padre. Tornata in Italia prese parte nel 1974 al film \"La mafia mi fa un baffo\" di Riccardo Garrone con Renato Cecilia. Il suo esordio televisivo avvenne di l\u00ec a poco, duettando con Charles Aznavour in un suo recital. Nel 1975 Stefania fu ingaggiata come \"attrazione\" nel Cantagiro. Prese parte successivamente, come ballerina, allo spettacolo teatrale \"Felicibumta\" di Garinei e Giovannini con Gino Bramieri.\nTelevisione.\nStefania si era intanto legata sentimentalmente a Marcello Mancini, giornalista e autore televisivo, al quale era stata affidata l'ideazione di un nuovo programma mirato ai gusti di un pubblico giovane. Ottenuto un contratto con la Rai, alla fine degli anni settanta conduce alcuni programmi destinati a un pubblico giovanile. Il primo di questi \u00e8 \"Piccolo Slam\", in onda sulla Rete Uno (l'attuale Rai 1) nel 1977, programma dedicato alla disco music. Stefania Rotolo \u00e8 affiancata da Sammy Barbot, ballerino, cantante e dj di origine caraibica. I due incidono anche l'omonima sigla dello show. Visto il successo di \"Piccolo Slam\", vengono raddoppiate le dodici puntate inizialmente previste e ne viene garantita una seconda stagione. La nuova sigla, dal titolo \"Go!!!\", vincer\u00e0 il \"Telegatto\" come \"Migliore Sigla Tv\", e il \"Premio Popolarit\u00e0\" di Radio Monte Carlo.\nSempre nel 1978 esce il 33 giri \"Uragano Slam\", che contiene diverse cover. Terminati gli impegni televisivi, la showgirl intraprende un tour (sempre chiamato \"Uragano slam\"), riscuotendo ancora un buon successo, guadagnandosi il soprannome di \"Ragazza uragano\". Viene poi ingaggiata in autunno da Enzo Trapani per il suo variet\u00e0 \"Non stop\"; anche qui, come da consuetudine, interpreta la sigla, \"Spaccotutto\". Nel 1979 conduce un'altra trasmissione serale assieme al comico Gianfranco D'Angelo, \"Tilt\", diretta dal regista rumeno-spagnolo Valerio Lazarov. La trasmissione si rivolge a una fascia d'ascolto varia, prevedendo, oltre alle usuali atmosfere \"dance\" per i giovani, uno spazio dedicato ai bambini, detto \"Baby music\", dove Stefania balla sulle note delle sigle dei cartoni animati pi\u00f9 in voga del periodo, in coppia con Enzo Paolo Turchi e una giovanissima Claudia Vegliante.\nTra i brani originali lanciati nella trasmissione ha un notevole successo \"Marameo\". La sigla finale del programma, \"Cocktail d'amore\" (composta da Cristiano Malgioglio, Corrado Castellari, Marcello Mancini, eseguita e arrangiata dal maestro Paolo Ormi al piano, Achille Oliva al basso, Giancarlo De Matteis chitarra, Marco Pirisi batteria), diventer\u00e0 il maggiore hit discografico della soubrette, ponendola cos\u00ec all'attenzione della critica. Nel 1980, la Rai realizza lo special \"Chroma-Key folies\" dove sono replicati i migliori balletti di Stefania eseguiti all'interno di \"Tilt\". Questo spettacolo rappresenter\u00e0 l'Italia al Festival Internazionale della Televisione di Montreux in Svizzera.\nDopo un periodo di assenza dal piccolo schermo, riappare per la prima volta su Canale 5, introdotta da Mike Bongiorno: il 30 dicembre 1980, durante la presentazione del \"Mundialito\", il popolare conduttore televisivo lancia, con la presenza in studio dell'artista, la sigla ufficiale dell'evento sportivo che propone un inedito balletto della protagonista registrato negli studi televisivi della neonata rete televisiva milanese.\nLa scomparsa.\nDa questo periodo inizia ad accusare i sintomi di un tumore uterino, in seguito al quale deve subire un intervento chirurgico che la tiene lontana dalla televisione. Dopo l'operazione partecipa ancora a un concerto, alla Bussoladomani di Marina di Pietrasanta, dove ripropone \"Cocktail d'amore\" in duo con Renato Zero. Costretta a un forzato riposo a causa della malattia, riceve in quel periodo la proposta, da parte della Rai, di interpretare il ruolo di Peter Pan in un successivo musical con Vittorio Gassman. Muore la mattina di venerd\u00ec 31 luglio 1981, a soli 30 anni, mentre era ricoverata nella casa di cura romana \"Villa Verde\". \u00c8 sepolta nel cimitero di Prima Porta.\nOmaggi.\nDopo la morte della Rotolo, nel 1981, Renato Zero, suo amico da lunga data, le dedic\u00f2 il brano \"Ciao Stefania\", da lui scritto insieme al compagno della showgirl Marcello Mancini. Nel 1984 \u00e8 stato istituito il \"Premio Stefania Rotolo\", un concorso di danza moderna dedicato alla show girl. Nel 2001 la canzone \"Cocktail d'amore\" \u00e8 stata inserita nella colonna sonora del film \"Le fate ignoranti\" di Ferzan \u00d6zpetek e nel 2015 nel film \"Poli opposti\" di Max Croci. Nel 2002 e 2003 \u00e8 stato trasmesso da Rai 2 lo show televisivo \"Cocktail d'amore\", esplicitamente dedicato alla sua memoria. La stessa sigla iniziale del variet\u00e0 \u00e8 una cover del brano omonimo, interpretata per l'occasione dalla conduttrice Amanda Lear. Proprio grazie a questa trasmissione i media tornano a parlare di Stefania dopo anni di silenzio intorno alla sua figura.\nLa sera di luned\u00ec 1\u00ba agosto 2011 \u00e8 stato trasmesso da Rai Storia, in occasione del trentennale dalla morte, un documentario omaggio alla soubrette dal titolo \"Ciao Stefania\" che ha ripercorso le tappe pi\u00f9 significative della carriera dell'artista con numerosi filmati dell'epoca di trasmissioni, a colori e in bianco e nero, che la vedevano protagonista.\nLa sera di sabato 17 giugno 2017 la Rai ha trasmesso uno speciale nel contenitore \"Techetechet\u00e9,\" riproponedo i migliori momenti della carriera artistica.\nVita privata.\nLa figlia Federica, nata nel 1972, ha partecipato al Festival di Sanremo 2007 come cantante, con il nome d'arte di Jasmine.\nHit Parade.\nSingoli"}
{"id": "718149", "revid": "1543377", "url": "https://it.wikipedia.org/wiki?curid=718149", "title": "Federazione calcistica della Lituania", "text": "La Federazione calcistica lituana (in lituano \"Lietuvos futbolo federacija\"), abbreviata in LFF, \u00e8 l'organizzazione che governa il gioco del calcio in Lituania.\nLa federazione nata nel 1922 \u00e8 responsabile dello sviluppo del gioco del calcio nel paese e della squadra nazionale di calcio della Lituania.\nHa la sede principale nella capitale Vilnius.\nLFF \u00e8 diventato un membro della FIFA nel 1923, ma con l'annessione della Lituania all'Unione Sovietica nel 1940 \u00e8 stata sciolta ed inglobata nella federazione calcio dell'Unione Sovietica.\nLa rinata federazione \u00e8 ritornata membro della FIFA nel 1992, dopo che la Lituania \u00e8 diventata nuovamente uno stato indipendente. Sempre nel 1992 la federazione lituana \u00e8 entrata a fare parte della UEFA.\nL'attuale presidente \u00e8 Tomas Danilevi\u010dius"}
{"id": "718151", "revid": "599013", "url": "https://it.wikipedia.org/wiki?curid=718151", "title": "Smj", "text": ""}
{"id": "718152", "revid": "288970", "url": "https://it.wikipedia.org/wiki?curid=718152", "title": "Teatro comunale di Cosenza", "text": ""}
{"id": "718189", "revid": "775372", "url": "https://it.wikipedia.org/wiki?curid=718189", "title": "Armata del Potomac (confederata)", "text": ""}
{"id": "718190", "revid": "15756", "url": "https://it.wikipedia.org/wiki?curid=718190", "title": "Lui, il diavolo!", "text": " \u00e8 un manga \"sh\u014djo\" di Mitsuba Takanashi edito in Italia da Star Comics su \"Mitico\".\nIl titolo originale del fumetto \u00e8 \"Akuma de sor\u014d\", che letteralmente vuol dire \"Il diavolo esiste\" in una forma antiquata di giapponese.\nTrama.\nKayano Saito \u00e8 un'impacciata diciassettenne orfana di padre ed innamorata di Yuichi Kamijo, il capitano della squadra di basket della sua scuola. Un giorno consegna per sbaglio la lettera d'amore che gli aveva scritto a Takeru Edogawa, il dispotico figlio del preside: questi la ricatta costringendola a fargli da serva, altrimenti sveler\u00e0 pubblicamente il suo sentimento per Yuichi; Kayano \u00e8 quindi costretta a stare alle regole di Takeru, detto \"il principe\" (per il suo fascino e la sua alterigia) e capo della banda di bulli della scuola. Un mattino, Kayano trova la sua lettere d'amore appesa nella bacheca pubblica: pensando sia stato Takeru ad affiggerla lo schiaffegia in pubblico e decide di allontanarsi da lui; tornata a casa, per\u00f2, scopre che sua madre sta per risposarsi proprio col padre di Takeru, il preside della scuola. Kayano scopre che la lettera \u00e8 stata affissa da Rika, una fan di Takeru: Kayano torna quindi dal ragazzo per scusarsi, e questo la bacia; Yuichi li scopre e maltratta la ragazza: solo l'intervento di Takeru la salva dai modi bruschi di Yuichi. Da questo momento Kayano comincia ad intravedere in Takeru molti pregi nascosti sotto un'apparente freddezza, e si innamora sempre pi\u00f9 di lui, osteggiata per\u00f2 dal fatto che presto Takeru diventer\u00e0 legalmente suo fratello.\nCreazione e sviluppo.\nIl protagonista maschile della storia, Takeru Edogawa, \u00e8 ispirato al celebre hide, chitarrista degli X Japan morto il 2 maggio del 1998, cos\u00ec come afferma la stessa autrice durante lo svolgimento del manga.\nMedia.\nManga.\nIn Giappone sono uscite due edizioni del fumetto: la prima in 11 volumi pubblicata fra il luglio del 1999 ed il dicembre del 2002, l'altra in sette volumi in versione deluxe, con nuove copertine, dal febbraio al giugno del 2008.\nL'ultimo volumetto della prima edizione, l'undicesimo, contiene la fine della storia ed un racconto pi\u00f9 vecchio della stessa autrice, intitolato \"Il coniglio che sapeva volare\". L'ultimo volumetto della ristampa, il settimo, contiene invece la storia breve \"Bik\u014d Route\", precedentemente contenuta nell'omonimo volumetto.\nL'edizione italiana consta di 11 volumi da 192 pagine circa, di pubblicazione mensile.\nDrama CD.\nA \"Lui, il diavolo!\" \u00e8 stato dedicato un drama CD, cio\u00e8 un CD che contiene i dialoghi del fumetto recitati da attori. L'ultimo brano \u00e8 una canzone della rock band The Turtles.\nTelefilm.\nIn Giappone non sono state tratte versioni filmiche di \"Lui, il diavolo!\", n\u00e9 animate n\u00e9 dal vivo, ma a Taiwan \u00e8 stato realizzato un telefilm intitolato \"E Mo Zai Shen Bian\" (), noto anche come \"Devil Beside You\" e composto da 20 episodi trasmessi fra il 25 giugno ed il 18 settembre 2005. La serie \u00e8 stata pubblicata su DVD e raccolta in un cofanetto, pubblicato il 28 novembre 2007, che contiene 6 dischi (5 + 1 di contenuti speciali) con sei puntate in pi\u00f9 della versione televisiva, per un totale di 20 episodi."}
{"id": "718194", "revid": "1870058", "url": "https://it.wikipedia.org/wiki?curid=718194", "title": "Microsporum canis", "text": "Microsporum canis \u00e8 un dermatofita zoofilico, presente in tutto il mondo, frequente causa della tricofitosi (tigna) negli esseri umani, e in particolare nei bambini.\nInvade i capelli, la pelle e raramente le unghie. I capelli invasi mostrano un'infezione del tipo ectotrix e presentano flourescenza giallo-verdastra alla luce ultravioletta.\nI gatti ed i cani sono le principali fonti dell'infezione.\nIn \"Sabouraud dextrose agar\" le colonie si presentano piane, con una superficie densamente cotonosa, granulosa o polverulenta, che pu\u00f2 mostrare alcune scanalature radiali. \nLe colonie hanno solitamente un colore che va dal giallo-dorato chiaro al giallo-brunastro, ma pu\u00f2 capitare di trovare anche ceppi incolori.\nSpecie simili.\nIl \"M. canis\" si distingue dal \"M. audouinii\", poich\u00e9 perfora i capelli e cresce sui grani di riso, sui quali produce un tipico pigmento giallo-cupo."}
{"id": "718198", "revid": "599013", "url": "https://it.wikipedia.org/wiki?curid=718198", "title": "Smo", "text": ""}
{"id": "718204", "revid": "1610933", "url": "https://it.wikipedia.org/wiki?curid=718204", "title": "Gatto leopardo", "text": ""}
{"id": "718208", "revid": "121548148", "url": "https://it.wikipedia.org/wiki?curid=718208", "title": "Wonsaponatime", "text": "Wonsaponatime \u00e8 una compilation postuma di John Lennon, uscita nel 1998. Si tratta di una selezione di brani presi dal cofanetto antologico \"John Lennon Anthology\" pubblicato parallelamente.\nTracce.\nTutti i brani sono opera di John Lennon, eccetto dove indicato."}
{"id": "718229", "revid": "6923", "url": "https://it.wikipedia.org/wiki?curid=718229", "title": "Anthology (Manowar)", "text": "Anthology, pubblicato nel 1997, \u00e8 la seconda raccolta della band heavy metal-epic metal Manowar."}
{"id": "718230", "revid": "656813", "url": "https://it.wikipedia.org/wiki?curid=718230", "title": "Sergio Tav\u010dar", "text": "Biografia.\nNato da padre appartenente alla minoranza linguistica slovena e da madre triestina, nel periodo in cui Trieste era Territorio sotto amministrazione alleata divenne dunque cittadino italiano nel 1954, con il ritorno della citt\u00e0 all'Italia.\nNoto, in ambito sportivo, telecronista di basket, comincia la sua attivit\u00e0 giornalistica in radio ancora molto giovane essendo nel contempo sportivo praticante, come cestista nella US Bor di Trieste ed anche nel tennis tavolo e nel nuoto. Attivit\u00e0 che continua come allenatore per venti anni in tutte le categorie fino alla serie B, allenando anche atleti di successo come Boris Vitez.\nEsordisce in modo pionieristico a Tele Capodistria nel 1971 in una partita di hockey su ghiaccio, ma dallo stesso anno si avvicina al basket commentando la telecronaca della finale di Coppa Campioni CSKA-Ignis. Ha raggiunto oltre 3.000 telecronache, diventando nel tempo una voce autorevole e che ha fatto scuola nell'ambito del giornalismo sportivo. \u00c8 prova di ci\u00f2 la collaborazione durata anni con diversi quotidiani, tra cui Il Giorno, Il Resto del Carlino e Il Gazzettino oltre a riviste specialistiche. \nNell'estate del 2010 pubblica il suo primo libro dal titolo \"La Jugoslavia, il basket e un telecronista. Storia della pallacanestro jugoslava raccontata dalla voce di Telecapodistria\". Con i colleghi Sandro Vidrih (atletica leggera, sci e pallamano), Bruno Petrali (calcio e pugilato), Sandro Damiani (pallanuoto, arti marziali, pugilato), Silvio Odogaso (pallavolo) e Angelo Vidmar (ginnastica artistica e pattinaggio su ghiaccio), negli anni Settanta riusc\u00ec a portare milioni di telespettatori verso l'emittente istriana. (Fonte Musica &amp; Memoria)"}
{"id": "718236", "revid": "339392", "url": "https://it.wikipedia.org/wiki?curid=718236", "title": "RaiSat Prem1um", "text": ""}
{"id": "718237", "revid": "1632387", "url": "https://it.wikipedia.org/wiki?curid=718237", "title": "Selezione artificiale", "text": "La selezione artificiale \u00e8 un metodo esercitato gi\u00e0 da tempi molto remoti (operato dagli esseri umani e quindi in contrapposizione alla selezione naturale) con il quale si ottengono nuovi individui basandosi sul fenotipo, cio\u00e8 sulle caratteristiche visibili esteriormente.\nEffettivamente, la selezione artificiale agisce nello stesso modo in cui opera la selezione naturale. La selezione artificiale \u00e8 stata utilizzata per creare delle nuove razze (soprattutto in agricoltura e allevamento) che avessero delle caratteristiche ritenute migliori rispetto a quelle di partenza. L'uomo \u00e8 capace di operare cambiamenti negli esseri viventi che lo circondano. Gli \u00e8 possibile scegliere tori e mucche che producono pi\u00f9 carne; li usa come riproduttori, e poich\u00e9 questa caratteristica (la produzione di carne) \u00e8 ereditabile, i discendenti la presentano pi\u00f9 accentuata. Si tornano a selezionare di nuovo gli individui pi\u00f9 favorevoli per il carattere, e si utilizzano come riproduttori per la generazione seguente. Col tempo si cambiano gli organismi nella direzione desiderata, incrementando la caratteristica scelta dall'uomo. Le diverse razze di cani, gatti o piccioni sono state ottenute con il suddetto processo. Lo stesso vale per cultivar di fiori, piante, ortaggi, frutta: al fine di ottenere specie pi\u00f9 belle, eleganti, profumate, durature, conservabili, saporite, nutrienti, l'uomo \u00e8 andato selezionando quelle caratteristiche che ha considerato interessanti. \nIn natura, la selezione agisce in quelle varianti che conferiscono un migliore adattamento agli organismi, e che pertanto permetteranno di produrre una migliore discendenza. \nNella selezione artificiale, le caratteristiche scelte dall'uomo sono a suo proprio beneficio. Molto probabilmente, questi organismi selezionati artificialmente verrebbero selezionati in maniera inversa in natura. Ad esempio, alcune razze di cane selezionate per servire come animali da compagnia, sarebbero poco adatte a vivere in un ambiente naturale.\nLo studio della selezione artificiale \u00e8 stato uno dei fattori che ha aiutato le teorie evoluzioniste.\nStoria.\nL'allevamento selettivo sia di piante che di animali \u00e8 stato praticato sin dalla preistoria; specie chiave come il grano, il riso e il cane domestico sono ormai significativamente diverse dai loro antenati selvatici da millenni e il mais (\"Zea mays\"), che ha richiesto cambiamenti particolarmente importanti dal teosinte (\"Zea mexicana\"), la sua forma selvatica, \u00e8 stato allevato selettivamente in America centrale. L'allevamento selettivo era praticato dagli antichi romani. Trattati risalenti a 2.000 anni fa danno consigli sulla selezione di animali per scopi diversi, e queste opere antiche citano autorit\u00e0 ancora pi\u00f9 antiche, come Magone il Cartaginese. La nozione di allevamento selettivo fu successivamente espressa dal persiano Al-Biruni nell'XI secolo, che annot\u00f2 l'idea nel suo libro intitolato \"India\", nel quale erano inclusi vari esemp:. \nL'allevamento selettivo venne stabilito come pratica scientifica da Robert Bakewell durante la rivoluzione agricola britannica nel XVIII secolo. Probabilmente, il suo programma di allevamento pi\u00f9 importante era con le pecore: usando il bestiame autoctono, fu in grado di selezionare rapidamente pecore grandi, ma con ossatura fine, con lana lunga e lucente. Le pecore Lincoln furono migliorato da Bakewell, ea sua volta il Lincoln fu usato per sviluppare la razza successiva, chiamata New (o Dishley) Leicester, senza corna e con un corpo quadrato e carnoso con linee superiori dritte.\nQueste pecore sono state esportate ampiamente, anche in Australia e Nord America, e hanno contribuito a numerose razze moderne, nonostante siano cadute rapidamente in disgrazia a causa del cambiamento delle preferenze di mercato nella carne e nei tessuti. Le linee di sangue di questi originali New Leicester sopravvivono oggi come Leicester inglese (o Leicester Longwool), che \u00e8 principalmente conservata per la produzione di lana.\nFu Charles Darwin a coniare il termine \"allevamento selettivo\" (\"selective breeding\"), interessandosi al processo come illustrazione del pi\u00f9 ampio processo proposto di selezione naturale, a base della teoria evoluzionistica. Darwin ha osservato che molti animali e piante addomesticati avevano propriet\u00e0 speciali che sono state sviluppate mediante allevamento intenzionale di animali e piante da individui che mostravano caratteristiche desiderabili e scoraggiando parimenti l'allevamento di individui con caratteristiche meno desiderabili.\nDarwin ha usato il termine \"selezione artificiale\" (\"artificial selection\") due volte nella prima edizione del 1859 della sua opera \"L'origine delle specie\", nel \"Capitolo IV: La selezione naturale\" e nel \"Capitolo VI: Difficolt\u00e0 della teoria\":"}
{"id": "718244", "revid": "32428", "url": "https://it.wikipedia.org/wiki?curid=718244", "title": "Pietro de Vico", "text": ""}
{"id": "718247", "revid": "125742208", "url": "https://it.wikipedia.org/wiki?curid=718247", "title": "David Foster", "text": "Biografia.\nHa composto l'inno dei Giochi Olimpici invernali di Calgary del 1988. Ha collaborato con Al Jarreau, Bee Gees, Neil Sedaka, Barbra Streisand, Kenny Rogers, Dionne Warwick, Stevie Nicks, Lionel Richie, Ringo Starr, Paul Anka, Dolly Parton, C\u00e9line Dion, Gary Barlow, Peter Cincotti, Faith Hill, Patti LaBelle, Bryan Adams, Art Garfunkel, Michael Bolton, Josh Groban, Seal, Dalbello, Donovan, Cheryl Lynn, Toni Braxton, Paul McCartney, Aretha Franklin, Rod Stewart, The Corrs, Michael Bubl\u00e9, Donna Summer, Michael Jackson, Chaka Khan, Diana Ross, Sheena Easton, Neil Diamond, George Harrison e Whitney Houston, ma anche con artisti italiani come Andrea Bocelli, Alan Sorrenti e Laura Pausini\nCon Olivia Newton-John ha collaborato pi\u00f9 volte nel tempo: per la colonna sonora del film \"Due come noi\" (1983) e ha anche realizzato un paio di duetti di grande successo, \"The Best of Me\", tratto dall'album \"David Foster\", ed il singolo, uscito nel dicembre 2009, i cui proventi sono devoluti ai bambini malati di cancro, e \"Hope Is Always Here\"). Ha collaborato anche con la gi\u00e0 citata Laura Pausini alla realizzazione del suo primo brano in inglese, \"One More Time\". Nel 2012 ha prodotto l'album natalizio del gi\u00e0 citato Rod Stewart, \"Merry Christmas, Baby\".\nHa lavorato anche per il cinema componendo colonne sonore per film come \"Due come noi\" (1983), \"St. Elmo's Fire\" (1985), \"Il segreto del mio successo\" (1987), \"Guardia del corpo\" (1992) e, sempre per il cinema, ha composto il brano \"The Prayer\", interpretato da C\u00e9line Dion e il gi\u00e0 citato Andrea Bocelli, brano che gli valse un Golden Globe."}
{"id": "718248", "revid": "16066", "url": "https://it.wikipedia.org/wiki?curid=718248", "title": "La Grande Inter", "text": ""}
{"id": "718250", "revid": "1632387", "url": "https://it.wikipedia.org/wiki?curid=718250", "title": "God Save the Queen (Mot\u00f6rhead)", "text": "God Save the Queen (\"Dio salvi la Regina\") \u00e8 la \"cover\" della famosa canzone God Save The Queen del gruppo punk Sex Pistols, stavolta \"reinterpretata\" dalla band heavy metal Mot\u00f6rhead.\nIl singolo \u00e8 tratto dall'album We Are Mot\u00f6rhead ed \u00e8 uscito solo nel Regno Unito come \"promo-single\", per promuovere appunto il loro album.\nAnche la copertina (riguardo ai titoli), \u00e8 molto simile al singolo gi\u00e0 dei Sex Pistols.\nDella canzone \u00e8 stato tratto anche un video che ritrae la band in giretto con il bus per le strade di Londra.\nI Mot\u00f6rhead, hanno suonato questa canzone anche dal vivo, in modo particolare nel periodo del loro venticinquesimo anniversario, filmato nel DVD 25 &amp; Alive Boneshaker.\nIl pezzo \u00e8 stato ripubblicato come singolo nel 2017, solo in formato digitale e con un'altra copertina, per promuovere la raccolta \"Under C\u00f6ver\"."}
{"id": "718254", "revid": "287204", "url": "https://it.wikipedia.org/wiki?curid=718254", "title": "God Save the Queen (Motorhead)", "text": ""}
{"id": "718260", "revid": "767487", "url": "https://it.wikipedia.org/wiki?curid=718260", "title": "Selvaggi (film 1995)", "text": "Selvaggi \u00e8 un film italiano del 1995 diretto da Carlo Vanzina.\nTrama.\nBebo, chirurgo plastico milanese in vacanza nel Centroamerica sulla barca dell'amica Daniela Bellotti, dopo aver scoperto la sua presunta fidanzata Elena a letto con un amico e ritenendo di esser stato tradito, ha una discussione con i due e viene cacciato dalla barca.\nTornato in Italia, mentre si trova all'aeroporto in attesa per un volo locale per L'Avana, casualmente, incontra l'amica e fotografa toscana Carlina in compagnia di due modelle statunitensi, Cindy e Linda. Insieme a loro, altri sette turisti italiani si ritrovano in viaggio su un aereo cubano: l'impiegato alle poste romano e comunista militante Mario Nardone con la moglie Cinzia, l'animatore turistico veneto Jimmy, il disoccupato barese Felice ed il professore di geografia napoletano Luigi Pinardi con la sorella Marisa.\nDurante il volo, il velivolo accusa un'improvvisa avaria nell'impianto elettrico; tutti gli occupanti precipitano inesorabilmente su un'isola sconosciuta nel Mar dei Caraibi; dopo la fuga del pilota con i viveri raccolti dai passeggeri e con l'unica scialuppa di salvataggio presente sull'aereo, i superstiti si ritrovano a vivere una vera e propria esperienza alla Robinson Crusoe. Con i pochi resti dell'aereo i turisti si organizzano per sopravvivere sull'isola, dividendosi i compiti e collaborando non sempre nel migliore dei modi: sono frequenti, infatti, i litigi, soprattutto tra Mario e Bebo per le differenti ideologie politiche. Questo porter\u00e0 Nardone a lasciare il gruppo di naufraghi insieme alla moglie al termine dell'ennesima discussione che lo porta a colpire Bebo con un pugno.\nLa sera di Capodanno i naufraghi festeggiano con mezzi di fortuna, soprattutto grazie a Felice che grazie a una passata esperienza come praticante presso un elettrauto riesce, tramite alcuni fili dell'aereo, a costruire un impianto musicale rudimentale. Lo stesso Felice, insieme a Bebo, tenta di fare colpo sulle modelle ma entrambi vanno in bianco. V\u00e0 meglio a Jimmy, che viene inizialmente corteggiato da Marisa ma inizia poi una relazione con Carlina.\nIl mattino seguente Mario sta male a causa di un ascesso e Cinzia chiede aiuto a Bebo, che dopo aver umiliato il rivale restituendogli il pugno ricevuto qualche giorno prima (grazie al quale gli fa saltare il dente dolorante risolvendo il problema) accetta le sue scuse. Il gruppo \u00e8 di nuovo unito, ma un uragano spazza via le poche cose che possiedono, cos\u00ec i naufraghi decidono di costruire una zattera con cui affrontare il mare. Un primo tentativo, tuttavia, finisce con un inconsapevole ritorno nella stessa isola. Non avendo pi\u00f9 nulla, i naufraghi sono costretti a vivere come dei selvaggi.\nMa un giorno, mentre gioca a golf, Bebo scopre nelle vicinanze la barca degli amici con cui aveva litigato tempo prima: ottenuta una piccola vendetta e preso possesso dell'imbarcazione, fa ritorno a Cuba con i compagni di avventura.\nNel finale, i protagonisti si ritrovano nuovamente per il viaggio di ritorno in Italia. Luigi ha preso con s\u00e8 un pappagallo, Paul, molto chiaccherone e che non v\u00e0 d'accordo con Marisa, la quale ha iniziato a fumare spinelli e si \u00e8 trovata un giovane fidanzato cubano dopo la delusione con Jimmy. Questi vorrebbe continuare la storia con Carlina una volta tornato in Italia, ma la donna lo tratta con freddezza lasciando intendere di avere famiglia, mentre Felice scatta foto a Cindy e Linda sperando che la sua avventura in compagnia delle due belle ragazze possa aiutarlo a trovare lavoro e Cinzia \u00e8 contenta in quanto i giorni sull'isola l'hanno fatta dimagrire. Ad un certo punto l'aereo precipita ancora una volta in mare.\nLa scena conclusiva li vede a bordo di un gommone, ipotizzando di trovarsi nel triangolo delle Bermude, accompagnata dall'ennesimo battibecco tra Bebo e Nardone.\nProduzione.\nIl film \u00e8 stato girato tra agosto e settembre del 1995 in Italia fra Cinecitt\u00e0 e sulla spiaggia del pevero nel comune di Arzachena in Sardegna e ai Caraibi fra Martinica, Saint Vincent e Grenadine e Barbados. In totale il film \u00e8 costato 4 miliardi di lire.\nAccoglienza.\nNella stagione cinematografica 1995-96 \u00e8 stato il 29\u00b0 film per incasso."}
{"id": "718265", "revid": "1745361", "url": "https://it.wikipedia.org/wiki?curid=718265", "title": "Via Lattea (mitologia greca)", "text": "Nella mitologia classica la Via Lattea nacque dalle gocce del latte fuoriuscito dal seno di Era, mentre allattava Eracle. Zeus, approfittando del sonno della dea, attacc\u00f2 al seno suo figlio Eracle, avuto con la mortale Alcmena, perch\u00e9 solo succhiando dal petto della madre degli dei, il semidio avrebbe potuto ottenere l'immortalit\u00e0. Il figlio di Zeus per\u00f2, agguant\u00f2 un seno della dea con troppa forza, svegliando Era e, facendo schizzare parte del latte verso il cielo, creando cos\u00ec la Via Lattea. Questa da allora divenne la strada percorsa dagli dei per raggiungere il palazzo del re e della regina degli dei.\nSecondo Diodoro Siculo, quando Fetonte non fu pi\u00f9 in grado di tenere le redini del carro solare, i cavalli di Helios cambiarono il percorso abituale ed attraversarono i cieli, incendiandoli e formando la Via Lattea."}
{"id": "718266", "revid": "92719", "url": "https://it.wikipedia.org/wiki?curid=718266", "title": "Felis pardalis", "text": ""}
{"id": "718268", "revid": "287204", "url": "https://it.wikipedia.org/wiki?curid=718268", "title": "...Only a Suggestion", "text": "...Only a Suggestion \u00e8 l'album di debutto del gruppo degli Hermano, pubblicato nel 2002 dalla Tee Pee Records. L'esordio del nuovo gruppo formato da John Garcia (ex Kyuss e Unida) si discosta in maniera netta dal suono stoner dei suoi precedenti gruppi, per avvicinarsi ad un pi\u00f9 classico rock/metal, che in alcuni episodi (\"Nick's Yea\", con reminiscenze di \"In A Gadda Da Vida\" degli Iron Butterfly) si avvicina anche al classico rock anni settanta. Tra i pezzi si possono citare la canzone d'apertura (\"The Bottle\"), e il trittico formato da \"Senor Moreno's Plan\" (con i riff di batteria e chitarra in evidenza), \"Landetta (Motherload)\" e \"5 to 5\"."}
{"id": "718269", "revid": "76963", "url": "https://it.wikipedia.org/wiki?curid=718269", "title": "Timothy Irving Frederick Findley", "text": "Egli \u00e8 conosciuto anche con il soprannome di Tiff, acronimo delle sue iniziali. Fu membro dell'Ordine del Canada e dell'Ordine dell'Ontario.\nBiografia.\nNato a Toronto, nello stato dell'Ontario, Findley crebbe nel quartiere altolocato di Rosedale, frequentando il College di Sant'Andrea. Segu\u00ec una carriera artistica, studiando danza e recitazione, riuscendo ad avere un significativo successo come attore prima di iniziare a scrivere. Nel 1950 fece parte dell'originale compagnia Stratford Festival, recitando accanto ad Alec Guinness e apparse nella prima produzione di Thornton Wilder, \"The Matchmaker\", al Festival di Edimburgo. Inoltre, nel 1952, recit\u00f2 nella parte di Peter Pupkin nel adattamento della CBC di \"Sunshine Sketches of a Little Town\" di Stephen Leacock ed ebbe un piccolo ruolo nel film \"\".\nFindley si spos\u00f2 molto presto con l'attrice Janet Reid ma il matrimonio fu conseguentemente annullato. Nel 1951 incontr\u00f2 lo scrittore William Whitehead, che rimase compagno di Findley per il resto della sua vita. Negli anni '70, inoltre, Findley e Whitehead collaborarono su alcuni documentari.\nI primi due romanzi, The last of the Crazy People (1967) e The Butterfly Plague (1969), furono originariamente pubblicati in Inghilterra e negli Stati Uniti dopo che furono rifiutate dagli editori canadesi. Il terzo romanzo di Findley, The Wars, fu pubblicato nel 1977 con grande acclamazione e vinse il premio del Governatore Generale per la narrativa e nel 1981 fu adattato a film.\nThimothy Findley ricevette un premio del Governatore Generale, il premio dell'Associazione Autori Canadesi, un ACTRA, l'Ordine dell'Ontario, il premio Trillium dell'Ontario e, nel 1985, fu nominato ufficiale del Ordine del Canada. Egli fu membro e capo dell'Unione degli Scrittori del Canada e presidente del Capitolo canadese del PEN International.\nI suoi scritti, tipici del genere Gotico del Sud dell'Ontario, furono pesantemenre influenzati dalla psicologia di Carl Gustav Jung: malattie mentali e sessualit\u00e0 saranno temi ricorrenti nelle sue opere. I suoi personaggi spesso portano oscuri segreti personali e sono spesso in conflitto, qualche volta fino alla psicosi, con queste difficolt\u00e0.\nFindley e Whitehead risedettero presso Stone Orchard, una fattoria vicino Cannington, nell'Ontario, e nel sud della Francia. Findley fu onorato dal governo francese, che lo dichiar\u00f2 \"Chevalier de l'ordre des arts et des lettres\" (Cavaliere dell'ordine delle arti e delle lettere).\nFindley fu inoltre l'autore di alcuni drammi per la televisione e il teatro. Elizabeth Rex, l'opera di maggiore successo, fu premiata al Stratford Festival del Canada per le rassegne e vinse un premio del Governatore Generale. Shadows, rappresentato nel 2001, fu il suo ultimo lavoro completo. Findley fu inoltre un attivo mentore per alcuni giovani scrittori canadesi, inclusi Marnie Woodrow ed Elizabeth Ruth.\nNegli anni finali della sua vita, una salute cagionevole port\u00f2 lui a spostare la sua residenza a Toronto, e Ston Orchard fu acquistato dal ballerino statunitense Rex Harrington.\nNel 2002 fu inserito nella Walk of Fame del Canada.\nFindley mor\u00ec il 21 giugno 2002 a Brignoles, in Francia, non lontano dalla sua casa in Cotignac."}
{"id": "718279", "revid": "143140", "url": "https://it.wikipedia.org/wiki?curid=718279", "title": "Cinzia Leone (attrice)", "text": "Biografia.\nTeatro.\nHa mosso i primi passi come attrice in teatro, dove ha esordito nel 1981 con \"Polvere di stress\". Tra i suoi spettacoli teatrali pi\u00f9 famosi, \"Rodimenti\", \"Poche idee ma molto confuse\", \"Outlet\", e \"Nutella amara\", scritta con Corrado Guzzanti e Francesca Reggiani. \u00c8 autrice dei suoi spettacoli. \nTelevisione.\nDebutta in televisione nel programma \"Laggi\u00f9 qualcuno vi ama\", ma raggiunge il successo nelle fortunate trasmissioni di Serena Dandini come \"La TV delle ragazze\", \"Scusate l'interruzione\", \"Avanzi\" e \"Tunnel\", dove si produce in efficaci imitazioni di Francesca Dellera, Edwige Fenech, Anna Oxa, Marisa Laurito e Sabrina Salerno.\nSuccessivamente partecipa a \"Stasera mi butto\", \"La posta del cuore\" e \"Facce da quiz\". \u00c8 stata attiva anche nella fiction con \"Senator\" e \"Ma il portiere non c'\u00e8 mai?\". Nel 2010 \u00e8 nel cast del film TV di Canale 5 \"Colpo di fulmine\", per la regia di Roberto Malenotti, con Roberto Farnesi.\nNel 2018 prende parte al remake de \"La TV delle ragazze\" intitolato \"La TV delle ragazze - Gli Stati Generali 1988-2018\", in onda su Rai 3. Nel 2019 \u00e8 ospite fisso del talk show di Rai 3 \"Photoshow\", condotto da Alberto Matano e torna a lavorare con la Dandini nel programma comico di Rai 3 \"Stati generali\", nel novembre dello stesso anno.\nCinema.\nNel cinema ha debuttato nel 1988 con \"Bachi da seta\" di Gilberto Visintin, e successivamente viene diretta da registi quali Carlo Vanzina, Francesco Nuti, Mario Monicelli, Carlo Verdone, Lina Wertm\u00fcller e molti altri. Si ricordano in particolare le sue partecipazioni in \"Parenti serpenti\" di Mario Monicelli e \"Le finte bionde\" di Carlo Vanzina, divenuti nel tempo due ruoli cult.\nNel 2007 esce \"Nero bifamiliare\", opera prima di Federico Zampaglione, leader del gruppo musicale dei Tiromancino. Nel film interpreta la mamma di Marina (Claudia Gerini). Sempre nel 2007 appare a fianco di Sabina Guzzanti nel film \"Le ragioni dell'aragosta\", presentato alla Mostra del Cinema di Venezia.\nVita privata.\nIl 26 dicembre 1991, alla fine della prima proiezione al cinema Barberini di Roma del film \"Donne con le gonne\" di Francesco Nuti, nel quale aveva recitato, accus\u00f2 un malore e venne ricoverata in gravissime condizioni dapprima all'ospedale San Giacomo e poi nel reparto di neurochirurgia dell'ospedale San Camillo, dove le venne diagnosticato un aneurisma congenito all'arteria basilare. Si sottopose ad un delicato intervento chirurgico a Phoenix, negli Stati Uniti, date le pochissime possibilit\u00e0 di sopravvivenza per la medesima operazione in Italia. A seguito dell'intervento, la parte sinistra del corpo le rimarr\u00e0 inizialmente paralizzata, riuscendo in seguito a recuperare completamente."}
{"id": "718281", "revid": "819238", "url": "https://it.wikipedia.org/wiki?curid=718281", "title": "Ferrovia Roma-Civita Castellana-Viterbo", "text": "La ferrovia Roma-Civita Castellana-Viterbo (conosciuta anche come ferrovia Roma Nord e abbreviata in RCV o FC3) \u00e8 una linea ferroviaria ex concessa che collega la stazione di Piazzale Flaminio, a Roma, con la stazione di Viterbo, passando per il comune di Civita Castellana.\nLa ferrovia \u00e8 suddivisa in due tratte: la prima, detta anche metropolitana, collega piazzale Flaminio con la stazione di Montebello, mentre la seconda raggiunge le stazioni di Catalano (Civita Castellana), Sant'Oreste e Viterbo senza effettuare gran parte delle fermate intermedie coperte dalla tratta metropolitana. Inoltre diverse corse vengono effettuate con autobus sostitutivi.\nInaugurata inizialmente come tranvia nei primi anni del 1900 tra Roma e Civita Castellana, fu poi prolungata a Viterbo nel 1913. Nel corso degli anni '20 si decise di trasformare la tranvia in ferrovia e quest'ultima fu inaugurata il 28 ottobre 1932.\nIn totale la Roma Nord \u00e8 lunga , di cui di tratta metropolitana e di tratta extraurbana.\nLa linea \u00e8 di propriet\u00e0 della regione Lazio ed \u00e8 affidata a partire dal 2010 ad ATAC, che vi opera in qualit\u00e0 di impresa ferroviaria e gestore dell'infrastruttura.\nStoria.\nLa tranvia.\nIl primo collegamento tra la Capitale e la citt\u00e0 di Civita Castellana risale agli inizi del XX secolo quando, su iniziativa dell'ingegnere Ettore Angelelli, fu costruita la tranvia Roma-Civita Castellana, prolungata nel 1913 con la tratta ferroviaria Civita Castellana-Viterbo.\nLe gravi difficolt\u00e0 economiche derivate dal traffico non elevato portarono al tracollo finanziario della societ\u00e0 esercente, che fu rilevata dalla Soci\u00e9t\u00e9 des Tramways et Chemins de Fer Rome-Nord, conosciuta in Italia come Societ\u00e0 Tramvie e Ferrovie Roma-Nord. Obiettivo dichiarato dell'operazione, appoggiata dalla politica locale, era quello di attuare un radicale ammodernamento dei due impianti trasformandoli in una ferrovia vera e propria.\nIl 27 luglio 1921 si costitu\u00ec a tal fine, a Roma, la Societ\u00e0 Romana per le Ferrovie del Nord (SRFN), con capitale sociale di di Lire. Il trasferimento delle concessioni fu aggiornato con una nuova convenzione approvata con Regio decreto del 31 maggio 1923 che elevava appunto il valore delle sovvenzioni e sancito con Regio decreto n\u00ba 1744 del 22 luglio.\nRilevato dunque l'esercizio, la SRFN avvi\u00f2 la costruzione della nuova ferrovia che fra Roma e Civitacastellana era destinata a sostituire completamente la tranvia. Nel 1927 venne deciso di adottare lo scartamento ordinario e l'elettrificazione in corrente continua a , in conformit\u00e0 con gli impianti FS cos\u00ec da attuare agevoli interscambi. Il piano regolatore di Roma del 1931 impose la completa ricostruzione del tratto di penetrazione urbana, che port\u00f2 alla sostituzione della linea tranviaria a favore di un nuovo tratto sotterraneo progettato a cura dell'ingegner Ernesto Besenzanica.\nLa ferrovia.\nLa linea venne aperta all'esercizio il 28 ottobre 1932, nel decimo anniversario della marcia su Roma, e venne presto soprannominata semplicemente \"Roma nord\". Per l'apertura venne organizzata una massiccia campagna pubblicitaria che, come simbolo della tratta, utilizz\u00f2 l'immagine del Monte Soratte, visibile dalla stazione di Sant'Oreste.\nLa progettazione del tracciato fu affidata al milanese Ernesto Besenzanica, gi\u00e0 ideatore della Ferrovia Sangritana.\nSi decise di allargare la sagoma limite in modo da permettere il transito non solo alle normali carrozze, ma anche ai carri merci standard in servizio sulla rete statale.\nLa richiesta della societ\u00e0 committente prevedeva la costruzione di una nuova stazione in zona periferica. Besenzanica rifiut\u00f2 seccamente la richiesta, e non senza sforzi convinse la committenza ad accettare di usare come terminal urbano una nuova stazione sotterranea. A quel tempo, gli inizi degli anni trenta, una costruzione simile non era ancora banale come pu\u00f2 esserlo oggi: al contrario si trattava di una vera e propria sfida tecnica, molto costosa e difficile.\nLa stazione sotterranea del Flaminio si sarebbe rivelata, nel secondo dopoguerra, uno dei punti di forza del servizio. Anche l'azzardo della scelta dell'elettrificazione a si rivel\u00f2 vincente quando il sistema si consolid\u00f2 come metodo standard delle reti ferroviarie italiane. Durante la ricostruzione della citt\u00e0 dopo il conflitto la tratta cittadina venne raddoppiata per la lunghezza di circa , fino alla stazione di La Celsa.\nDurante i lavori di costruzione del raddoppio venne progettata e costruita anche una diramazione che avrebbe dovuto raggiungere il Cimitero Flaminio. La tratta, conclusa nel 1950, avrebbe dovuto offrire anche un peculiare servizio di trasporto ferroviario funebre, realizzato con mezzi appositi, che avrebbe dovuto arrivare direttamente al perimetro del camposanto. La diramazione non entr\u00f2 mai in servizio, e dovette essere smantellata solo pochi anni dopo il completamento per via di modifiche alla disposizione del cimitero stesso.\nNel 1958 venne costruita una seconda stazione ferroviaria sotterranea, Euclide, a 1531 metri da Flaminio e pensata per servire il quartiere dei Parioli.\nNegli anni sessanta venne soppresso uno dei due raccordi con la rete FS, quello tra la Stazione di Viterbo Porta Fiorentina e la Stazione di Viterbo SRFN.\nNel 1970 la SRFN inizi\u00f2 i lavori di raddoppio di un ulteriore tratto fino alla stazione di Prima Porta, che si conclusero nel 1974.\nNel 1970, nel quadro di una generale ristrutturazione del trasporto extraurbano e delle linee ferroviarie locali, la STEFER, che gi\u00e0 aveva esercito la rete delle tranvie dei Castelli Romani, acquis\u00ec l'intero pacchetto azionario della SRFN; nel novembre 1976 la stessa fu trasformata in ACoTraL, poi CoTraL.\nTra la fine degli anni settanta e gli anni ottanta l'intera tratta rischi\u00f2 la soppressione per via del boom del trasporto su strada. In seguito le proposte si sono succedute principalmente riguardo alla parte interurbana, ritenuta superflua e in condizioni di decadimento irrecuperabile.\nCon i primi anni novanta, interventi di manutenzione e restauro delle infrastrutture e la valorizzazione del traffico turistico hanno rilanciato il servizio.\nNel 2000 CoTraL fu divisa in due societ\u00e0: una per la gestione dei collegamenti extraurbani su gomma e l'altra per la gestione della Metropolitana e delle ferrovie concesse. Quest'ultima inizialmente denominata Metroferro, nel marzo 2001 ha preso il nome di Met.Ro. (metropolitana di Roma).\nIl 21 dicembre 2005 fu raddoppiato un ulteriore tratto di linea da Prima Porta alla nuova stazione di Montebello, la quale entr\u00f2 in servizio il 13 febbraio 2006, divenendo capolinea del servizio urbano.\nNel febbraio 2007 la Regione Lazio diram\u00f2 un comunicato sulle opere previste ed appaltate per il potenziamento della linea: esse includevano l'ammodernamento di tutta la tratta urbana ed il rifacimento della stazione di Piazzale Flaminio, dove era prevista una nuova stazione di testa, ad uso esclusivo dei treni della tratta urbana, collegata direttamente con l'atrio della fermata Flaminio della linea A della metropolitana, mentre la stazione originaria avrebbe servito solo i treni regionali. Per altre stazioni furono create banchine che permettano l'accesso \"a raso\" ai treni, portate alla lunghezza di 100 metri invece dei precedenti 40, altre furono semplicemente risistemate sommariamente. Per le stazioni di Due Ponti e Prima Porta, nuove stazioni furono costruite nelle immediate vicinanze delle vecchie. Le stazioni di Grottarossa, Saxa Rubra, Giustiniana, la Celsa e Montebello erano state gi\u00e0 ristrutturate in occasione del Giubileo del 2000.\nNel mese di settembre 2008 la societ\u00e0 di gestione della linea e l'assessore ai trasporti della Provincia di Viterbo evidenziarono le criticit\u00e0 della linea nel servizio extraurbano, soprattutto nella tratta Civita Castellana-Viterbo. L'allora Presidente della Regione Lazio Piero Marrazzo annunci\u00f2 che, in relazione all'avvio dei lavori per l'apertura dell'Aeroporto Civile di Viterbo, l'apertura dei cantieri per il raddoppio della tratta Montebello-Sant'Oreste sarebbe avvenuta prima della fine del 2009. La rimanente tratta (da Sant'Oreste a Viterbo) avrebbe dovuto attendere la disponibilit\u00e0 di finanziamento, per un importo di poco superiore a .\nDal 1\u00ba gennaio 2010 la gestione della linea pass\u00f2 all'ATAC. Lo stesso anno, la giunta regionale guidata da Renata Polverini sospese ogni iniziativa sull'attuazione del progetto di raddoppio della linea, al fine di verificarne la sostenibilit\u00e0 finanziaria. Nel 2011 la stessa giunta annull\u00f2 il bando di gara per l'esecuzione dei lavori di raddoppio sulla tratta Riano-Sant'Oreste, dopo aver verificato che i fondi disponibili erano stati riutilizzati per altri scopi.\nLe pessime condizioni della linea e dei suoi mezzi le sono quasi valsi il satirico Trofeo Caronte di Legambiente nel 2015 come uno dei peggiori mezzi di trasporto pubblico in Italia (preceduta solo dalla Roma Lido).\nCaratteristiche.\nLa linea \u00e8 una ferrovia a doppio binario nel tratto urbano e a binario semplice in quello extraurbano. Lo scartamento adottato \u00e8 quello ordinario da .\nLa linea \u00e8 elettrificata in corrente continua con una tensione pari a ; viene alimentata da una linea aerea fino a Catalano. Da Catalano a Viterbo si procede in corrente direzionale con linea aerea monofilo.\nIl tempo di percorrenza dell'intera linea \u00e8 di circa 2 ore e 40 minuti.\nTraffico.\nServizio urbano.\nNel tratto da piazzale Flaminio (in corrispondenza con la fermata Flaminio \u2013 Piazza del Popolo della linea A) alla stazione di Montebello \u00e8 esercitato un servizio urbano, con frequenza tra 10 e 15 minuti. Anche la stazione di Sacrofano, trovandosi all'interno del territorio comunale di Roma, \u00e8 inclusa nella tariffa urbana della capitale, anche se vi fermano solamente i treni del servizio extraurbano.\nL'unica stazione sotterranea \u00e8 quella di Piazza Euclide, mentre quella di Piazzale Flaminio \u00e8 al coperto ma al livello della strada; entrambe sono poste sul tratto di penetrazione urbana di Roma, costituito da una galleria della lunghezza di .\nIl tratto urbano \u00e8 a doppio binario e l'alimentazione \u00e8 tramite catenaria contrappesata. L'intero tratto cittadino \u00e8 stato attrezzato con segnalamento luminoso, e l'armamento \u00e8 di tipo pesante, adatto a sostenere anche veicoli ferroviari pi\u00f9 grandi di quelli tipicamente usati per le linee metropolitane.\nNel tempo \u00e8 prevista la trasformazione in linea di tipo metropolitano. Gi\u00e0 oggi la stazione Flaminio fa parte di un nodo di interscambio. Oltre ai due binari di testa alloggia due binari di ricovero per la manutenzione e l'estrazione dalla linea dei convogli.\nVista la peculiare condizione della stazione di testa, sotterranea e centrale, gli impianti di servizio della tratta sono alloggiati presso lo scalo di Acqua Acetosa ( dall'inizio della tratta): la stazione, costruita su un vecchio scalo merci, \u00e8 attrezzata con rimesse, un'officina e un piazzale di ricovero. Inoltre, vi si trova un impianto per il trasferimento dei veicoli ferroviari tra le rotaie e la strada.\nServizio extraurbano.\nLa frequenza del servizio extraurbano \u00e8 di circa una corsa ogni 30 minuti nella fascia oraria mattutina in direzione di Roma e nella fascia oraria pomeridiana in uscita dalla capitale. Nelle altre fasce orarie la frequenza \u00e8 ridotta, con intervalli anche superiori ad un'ora.\nIl tempo di percorrenza dell'intera tratta da Roma a Viterbo rasenta le tre ore, a seconda del numero di coincidenze impostate nell'orario di esercizio.\nA partire dal cambio di orario del 7 marzo 2016, nei giorni feriali nessun treno percorre pi\u00f9 l'intera linea, in quanto il servizio \u00e8 stato suddiviso in due tratte: Roma-Catalano e Catalano-Viterbo. Alcune corse da/per Catalano sono attestate alla stazione di Montebello, capolinea del servizio urbano. Nei giorni festivi sono previsti cinque treni che percorrono l'intera linea, ed uno limitato a Sant'Oreste.\nNel tratto extra-urbano la linea \u00e8 a binario unico e la catenaria \u00e8 a sospensione rigida, cos\u00ec come la segnaletica \u00e8 ancora realizzata con cartelli meccanici e impianti ad ala semaforica. Negli ultimi anni la catenaria \u00e8 stata per\u00f2 sostituita, con il tipo ferroviario, nel tratto fino a Catalano. La segnaletica lungo la tratta Civita Castellana-Viterbo \u00e8 stata migliorata con l'adozione di segnalazioni luminose e barriere automatiche presso i passaggi a livello pi\u00f9 trafficati. Tra le stazioni di Morlupo e Rignano si trovano le vecchie stazioni abbandonate di Murraccio e Morolo.\nA Civita Castellana si trova il terzo punto di ricovero storico, a poca distanza dal moderno complesso di Catalano che funge da officina e deposito.\nPresso la stazione di Fabrica di Roma la rete si raccorda con la rete nazionale delle Ferrovie dello Stato. Il raccordo si congiunge con la vicina stazione FS Fabrica di Roma sulla linea ferroviaria Orte-Capranica-Civitavecchia, oggi chiusa al traffico e usata solo per il trasferimento dei mezzi da e per la ferrovia ex SRFN.\nMateriale rotabile.\nLa prima dotazione.\nCon l'apertura della linea, nel 1932, la SRFN commission\u00f2 alla Tecnomasio Italiano Brown Boveri-Officine Meccaniche della Stanga dieci convogli elettrici Tipo ECD. Delle macchine originali, marcate con numero di serie da 21 a 30, che, con le loro 21 carrozze, sono state per quasi sessant'anni le sole macchine in servizio attivo quotidiano, ne rimangono in servizio soltanto sei.\nA queste si affiancavano quattro locomotive a passo corto e rodiggio BoBo per il traino merci e il recupero in linea, costruite anch'esse da TIBB-OMS. Una locomotiva, la 01, ridipinta dall'originale castano ad un pi\u00f9 moderno blu-azzurro, \u00e8 tuttora in servizio nonostante sia ormai datata. Solo la unit\u00e0 02 \u00e8 rimasta nella coloritura originale.\nInoltre, la societ\u00e0 alla fondazione possedeva:\nOggi quasi tutti i carri risultano accantonati, salvo alcune unit\u00e0 usati come carri di servizio per i lavori in linea.Un locomotore Stefer-51 costruito nel 1940 \u00e8 stato acquisito dalla Ferrovia Roma-Lido nel 2002 per l'utilizzo come mezzo Diesel di supporto e di manovra. \u00c8 stato accantonato nel 2006.\nI convogli elettrici ECD sono composti da una elettromotrice in testa e da una o pi\u00f9 comunemente due carrozze.\nLe rimorchiate vennero commissionate in 8 unit\u00e0 miste 1\u00aa-3\u00aa classe (AC 51 - AC 58), 13 unit\u00e0 di sola terza classe (C 71 - C 82) e una carrozza VIP (AC 59, rinominata S 101). La suddivisione in classi rimase fino al 1977, quando vennero riparate e unificate. La carrozza salone venne ritrasformata in carrozza normale.\nNel 1955 la SRFN rilev\u00f2 dalla Societ\u00e0 delle Guidovie Centrali Venete, che eserciva per conto della Societ\u00e0 Veneta le linee per Bagnoli di Sopra, Piove di Sacco, Fusina e Mestre, le undici carrozze in legno C 162 - C171 e C 175, che rimasero in servizio per 14 anni, accantonate nel 1969 ed in seguito demolite.\nNegli anni sessanta le pilota sono state divise in due gruppi: le unit\u00e0 27, 28, 29 e 30 hanno subito un \"restyling\" ed un aggiornamento tecnico che ha permesso di rimetterle in servizio come convogli bloccati sulla tratta urbana prima e oggi sulla tratta meno frequentata, oltre Civita Castellana. Le unit\u00e0 non aggiornate sono state declassate a mezzi di manovra e di recupero, a unit\u00e0 di collaudo e per trainare il Treno della Tuscia. Con lo stesso intervento si \u00e8 proceduto a trasformare quattro carrozze ex-terza classe (n. 79, 80, 81 e 82) in carrozze pilota non motorizzate, per l'uso in accoppiamento con le quattro macchine riqualificate. Questi mezzi si sono via via dimostrati inadeguati sia per la vecchia concezione sia per l'et\u00e0 fisica, ma hanno resistito come colonne portanti del servizio fino alla fine degli anni ottanta.\nNel 1987 la societ\u00e0 effettu\u00f2 il primo vero investimento in veicoli dalla sua fondazione, commissionando a Firema-Casaralta-OMS dieci Elettromotrici urbane Serie 100, composte da tre casse di cui una sola motrice, una rimorchiata ed una rimorchiata pilota. Rispettivamente i tre tipi di unit\u00e0 sono classificati coi numeri pari tra 102 e 120 (le motrici), coi numeri tra 201 e 210 (le rimorchiate), e coi numeri dispari tra 101 e 119 (le rimorchiate pilota). Il primo treno, composto dalla motrice n. 102 e dalla rimorchiata pilota n. 101, entr\u00f2 in servizio il 19 ottobre 1987.\nNel 1994 vennero commissionati altri due complessi derivati dai precedenti, dotati di sole due porte per lato della cassa ed utilizzati per la linea extraurbana. Differiscono per gli arredamenti interni, adatti a percorsi pi\u00f9 lunghi, nella colorazione esterna e nella presenza di vestiboli. La commessa venne chiamata \"Serie 150\", per continuit\u00e0 con i mezzi originari.\nNel 2000 sono stati immessi 10 nuovi convogli di \"Elettromotrici interurbane Serie 300 (Alstom MRP 236)\" prodotti dalla CostaRail di Costa Masnaga e da Alstom, destinati a rimuovere dal servizio anche i resti della flotta del 1932 che verranno mantenute solo per treni storici. I convogli sono realizzati con tre casse in composizione bloccata, marcate coi numeri pari tra 302 e 320 per le motrici, dispari tra 301 e 319 per le pilota e tra 401 e 410 per le rimorchiate. L'ultimo convoglio (319-410-320) \u00e8 entrato in servizio nel 2008.\nNel 2007 sono state ordinate a Firema Trasporti 10 elettrotreni \"BETA2-Freccia Flaminia\" a tre casse. Le difficolt\u00e0 finanziarie della societ\u00e0, in amministrazione controllata dal 2010, hanno per\u00f2 impedito la consegna dei rotabili. A gennaio 2015 nessuno dei 10 elettrotreni ordinati risulta consegnato.\nProspettive.\nNel febbraio 2007 la Regione Lazio ha diramato un comunicato sulle opere previste ed appaltate per il potenziamento della linea. Sar\u00e0 rifatta completamente la stazione di testa di Piazzale Flaminio ed ammodernata tutta la tratta urbana.\nPer la stazione di Piazzale Flaminio sar\u00e0 creata una nuova stazione di testa che sar\u00e0 usata esclusivamente dai treni della tratta urbana, collegata direttamente con l'atrio della fermata Flaminio della linea A.\nLa stazione attuale sar\u00e0 utilizzata solo per i treni regionali.\nPer le altre stazioni sono gi\u00e0 terminati i lavori per la creazione di banchine che permettano l'accesso \"a raso\" ai treni, portate alla lunghezza di 100 metri invece dei precedenti 40, alcune stazioni sono state semplicemente risistemate sommariamente. Per le stazioni di Due Ponti e Prima Porta i lavori sono in fase di completamento, con nuove stazioni costruite nelle immediate vicinanze delle vecchie.\nLe stazioni di Grottarossa, Saxa Rubra, Giustiniana, la Celsa e Montebello erano state gi\u00e0 ristrutturate in occasione del Giubileo del 2000.\nLavori pi\u00f9 rilevanti sono in corso alla stazione Tor di Quinto, mentre l'attuale edificio della stazione di Prima Porta verr\u00e0 demolito e verr\u00e0 realizzata una nuova stazione in una diversa collocazione e con la realizzazione di una variante del percorso ferroviario.\nNel mese di settembre 2008 la societ\u00e0 di gestione della linea e l'assessore ai trasporti della Provincia di Viterbo hanno evidenziato le criticit\u00e0 della linea nel servizio extraurbano, soprattutto nella tratta Civita Castellana-Viterbo.\nFu annunciato dall'allora Presidente della Regione Lazio Piero Marrazzo che, in relazione all'avvio dei lavori per l'apertura dell'Aeroporto Civile di Viterbo, l'apertura dei cantieri per il raddoppio della tratta Montebello-Sant'Oreste sarebbe avvenuta prima della fine del 2009. La rimanente tratta (da Sant'Oreste a Viterbo) avrebbe dovuto attendere la disponibilit\u00e0 di finanziamento, per un importo di poco superiore a .\nNel 2010 la giunta regionale guidata da Renata Polverini sospendeva ogni iniziativa sulla attuazione del progetto di raddoppio della linea Roma Nord, al fine di verificare la sostenibilit\u00e0 finanziaria dell'opera.\nNel 2011 la stessa giunta ha annullato il bando di gara per l'esecuzione dei lavori di raddoppio sulla tratta Riano-Sant'Oreste, dopo aver verificato che i fondi disponibili erano stati riutilizzati per altri scopi. Si prospetta un probabile completamento del raddoppio della tratta Montebello-Riano, anche se i tempi e i modi ancora non sono ben specificati.\n\u00c8 un futuro incerto per il tratto, per il quale \u00e8 allo studio anche la possibilit\u00e0 di chiudere la tratta Civita Castellana\u2013Viterbo.\nAl termine dei lavori la tratta urbana Roma-Sacrofano, nel caso in cui il Comune di Roma acquisti dalla Regione Lazio la ferrovia, assumer\u00e0 le caratteristiche di una vera e propria linea metropolitana e, secondo quanto scritto nel Nuovo Piano Regolatore Generale, diventer\u00e0 probabilmente una linea metropolitana leggera che gi\u00e0 nel P.R.G. del 1962 veniva definita \"Linea F\". Nel 2019, con la votazione del Piano Urbano della Mobilit\u00e0 Sostenibile, il Comune di Roma ha previsto la trasformazione della linea in una metropolitana leggera contraddistinta dal nome \"Linea F\" e dal colore viola."}
{"id": "718283", "revid": "6923", "url": "https://it.wikipedia.org/wiki?curid=718283", "title": "My Life (Mary J. Blige)", "text": "My Life \u00e8 il secondo album della cantante statunitense Mary J. Blige pubblicato nel 1994. L'album si avvale ancora della produzione di Puff Daddy.\nL'album \u00e8 stato tre volte disco di platino e la rivista Rolling Stone lo ha inserito nella lista dei 500 miglior album di tutti i tempi.\nNella traccia \"K. Murray Interlude\", originariamente era prevista le presenza di The Notorious B.I.G., ma il suo contributo fu tolto a causa del contenuto del testo da lui scritto, che avrebbe costretto la Uptown Records a pubblicare l'album con l'adesivo del Parental Advisory per il linguaggio esplicito. B.I.G. fu sostituito dal rapper Keith Murray, mentre il testo originale di Notorious B.I.G. sarebbe stato pubblicato nella controversa \"Who Shot Ya?\" nel 1995."}
{"id": "718284", "revid": "848247", "url": "https://it.wikipedia.org/wiki?curid=718284", "title": "An American Prayer", "text": "An American Prayer \u00e8 il nono e ultimo album dei Doors, pubblicato nel 1978 dalla Elektra Records.\nIl disco.\nCinque anni dopo lo scioglimento del gruppo (avvenuto nel 1973), Ray Manzarek, Robby Krieger e John Densmore si riunirono per la registrazione di questo album, realizzato sovrapponendo la voce del cantante del gruppo, Jim Morrison, morto nel 1971 e tratta da una registrazione di poesie declamate dal cantante nel marzo 1969 e l'8 dicembre 1970, alle musiche composte per l'occasione. Il disco conquist\u00f2 il disco d'oro e successivamente quello di platino."}
{"id": "718287", "revid": "125779355", "url": "https://it.wikipedia.org/wiki?curid=718287", "title": "Franco Oppini", "text": "Biografia.\nFranco Oppini inizia la propria carriera di comico nel 1971, a Verona, dopo essersi diplomato al Liceo ginnasio statale Scipione Maffei, che frequenta assieme a Umberto Smaila, di cui \u00e8 compagno di classe. Assieme a questi, Jerry Cal\u00e0, Gianandrea Gazzola, Nini Salerno e Spray Mallaby, forma I Gatti di Vicolo Miracoli, da cui per\u00f2 fuoriesce immediatamente per rientrarvi poi nel 1974, dopo la fuoriuscita di Gazzola e della Mallaby. Rimane in pianta stabile nel gruppo fino al suo scioglimento, nel 1985, nella formazione a quattro pi\u00f9 celebre.\nOppini debutta cinematograficamente da solo, nel 1976, con un piccolo ruolo nel film diretto da Bruno Corbucci \"Squadra antifurto\", a fianco di Tomas Milian e Lilli Carati, dove viene tuttavia doppiato da Massimo Giuliani. La carriera cinematografica vera e propria si sviluppa per\u00f2 sotto l'ala di Carlo Vanzina, che lo dirige in \"Arrivano i gatti\" (1980) e \"Una vacanza bestiale\" (1981) e che successivamente torner\u00e0 a dirigerlo in \"Selvaggi\" (1995).\nIn seguito allo scioglimento de I Gatti di Vicolo Miracoli, la sua carriera si divide tra cinema, televisione e teatro. Al cinema diviene spalla comica di Massimo Boldi e Teo Teocoli, partecipando con loro a numerose pellicole. In televisione prende parte al variet\u00e0 \"Quo vadiz?\", diretto da Maurizio Nichetti, al programma \"Un fantastico tragico venerd\u00ec\" e, dal 26 maggio al 14 giugno 1997, a \"Striscia la notizia\" che conduce a fianco di Gerry Scotti.\nRecita poi in numerose serie e miniserie televisive, a cominciare da \"Colletti bianchi\" del 1988, dove viene diretto da Bruno Cortini al fianco di Vittorio Caprioli. Nel 2009 lavora con \"Quelli che il calcio\", trasmissione condotta da Simona Ventura e interpreta Il Signore di Campireali nella serie televisiva in costume \"Il falco e la colomba\", diretta da Giorgio Serafini.\nEsordisce a teatro nel 1990, prendendo parte alla \"pi\u00e9ce\" \"Skandalon\" di Mem\u00e8 Perlini, dove interpreta un ruolo drammatico. La carriera teatrale si sviluppa in seguito partecipando a lavori quali \"Re Lear\" e \"La vita \u00e8 un canyon\".\nNell\u2019anno 2016/2017 Ha intrapreso un rapporto musicale con i Terapia Band per le sue serate di cabaret cantato.\nVita privata.\n\u00c8 stato sposato dal 1981 al 1990 con Alba Parietti dalla quale ha avuto un figlio nel 1982, Francesco (commentatore delle partite della su Diretta stadio... ed \u00e8 subito goal!). Nel 2003 si \u00e8 risposato con l'astrologa Ada Alberti."}
{"id": "718288", "revid": "57342", "url": "https://it.wikipedia.org/wiki?curid=718288", "title": "Monica Scattini", "text": "Biografia.\nNata a Roma ma di origini piemontesi (la madre invece era toscana), recit\u00f2 in numerose pellicole tra cui \"Fatti di gente perbene\" (1974), di Mauro Bolognini; \"Lontano da dove\" (1983), di Stefania Casini e Francesca Marciano, che le valse il Nastro d'Argento come migliore attrice non protagonista; \"La famiglia\" (1987), di Ettore Scola; \"Tolgo il disturbo\" (1990), di Dino Risi; \"Parenti serpenti\" (1992), di Mario Monicelli; \"Un'altra vita\" (1992), di Carlo Mazzacurati; \"Maniaci sentimentali\" (1994), di Simona Izzo, con cui vinse il David di Donatello come migliore attrice non protagonista.\nDagli anni novanta, per il cinema, lavor\u00f2 prevalentemente in commedie dirette, tra gli altri, da Carlo Vanzina (\"Selvaggi\"; 1995), Christian De Sica (\"Simpatici e antipatici\"; 1998), Alessandro Haber (\"Scacco pazzo\"; 2003) partecipando inoltre a varie fiction televisive, tra cui \"Lo zio d'America\" (Rai Uno; dal 2002), \"Elisa di Rivombrosa\" e \"Un ciclone in famiglia\" (entrambe in onda su Canale 5; dal 2005). Nel corso della sua carriera prese parte, con piccoli ruoli, a importanti produzioni internazionali: nel 1982 fu diretta da Francis Ford Coppola nel film \"Un sogno lungo un giorno\" e nel 2009 fu nel musical di Rob Marshall \"Nine\", nel quale recitavano, tra gli altri, Daniel Day Lewis, Nicole Kidman e Pen\u00e9lope Cruz.\nNel 2010 interpret\u00f2 il ruolo di Ilaria in \"Due vite per caso\", e quello di Silvia Teodorani in \"Tutto l'amore del mondo\". Nel 2012 invece, lavor\u00f2 nella produzione francese \"Cloclo\", un film ispirato alla vita del cantautore Claude Fran\u00e7ois. Dopo la fine del matrimonio con lo scultore Giancarlo Neri, col quale aveva vissuto per anni a New York, per sedici anni fu compagna del collega Roberto Brunetti, ma la loro storia si concluse nel 2011.\nNel dicembre del 2014 present\u00f2 il suo primo lavoro da regista, il cortometraggio \"Love Sharing\", interpretato da Alessandro Haber, Luca Argentero, Sandra Milo ed Eugenia Costantini. Il 4 gennaio 2015 partecip\u00f2 come concorrente ad \"Avanti un altro!\", condotto da Gerry Scotti, nello speciale della domenica dedicato al film \"Vacanze di Natale a Cortina\".\nMorte.\nMor\u00ec il 4 febbraio 2015 al policlinico Gemelli di Roma, dove era ricoverata in seguito all'aggravarsi di una forma di melanoma che l'aveva colpita. I funerali, a cui parteciparono tanti amici e colleghi, ebbero luogo il 7 febbraio nella basilica di Santa Maria in Trastevere a Roma. La sua salma \u00e8 stata successivamente cremata."}
{"id": "718289", "revid": "547992", "url": "https://it.wikipedia.org/wiki?curid=718289", "title": "Carmela Vincenti", "text": "Biografia.\nNata a Bari, poco pi\u00f9 che ventenne si \u00e8 trasferita a Roma, dove tuttora vive.\nAttrice brillante e versatile, di teatro, televisione e cinema, \u00e8 anche autrice dei suoi monologhi teatrali.\nCarriera.\nIn teatro ha lavorato con Tonino Pulci, Giancarlo Sammartano, Michele Mirabella, Toni Garrani, Patrick Rossi Gastaldi, Michal Znaniecki.\nAl cinema \u00e8 stata diretta Carlo Verdone in \"Compagni di scuola\", Pupi Avati in \"Il testimone dello sposo\", Carlo Vanzina in \"Selvaggi\", Luca Lucini in \"Tre metri sopra il cielo\" e con Giovanni Vernia e Paolo Uzzi in \"Ti stimo fratello\".\nCome doppiatrice ha dato la voce a Laura Antonelli nel film \"Roba da ricchi\".\nNegli anni ottanta ha lavorato prevalentemente a Radio Rai, principalmente nei programmi della coppia Michele Mirabella - Toni Garrani.\nIn televisione ha partecipato a diverse trasmissioni della Rai, quali \"Aperto per ferie \"e \"L'Italia s'\u00e8 desta\" con Michele Mirabella, \"La piscina\" (1991), con Alba Parietti, \"Ritira il premio\" con Nino Frassica, ed \u00e8 stata inviata speciale nella trasmissione di Antonio Lubrano \"Mi manda Lubrano\". Ha partecipato inoltre a diversi programmi di Radio 2. Nella sua carriera televisiva c'\u00e8 stato anche un game show di Canale 5, \"Cos'\u00e8 Cos'\u00e8\", in cui ha affiancato Jocelyn."}
{"id": "718292", "revid": "6789", "url": "https://it.wikipedia.org/wiki?curid=718292", "title": "Acca Larentia", "text": ""}
{"id": "718293", "revid": "287204", "url": "https://it.wikipedia.org/wiki?curid=718293", "title": "Cratere Orontius", "text": "Orontius \u00e8 un cratere lunare da impatto intitolato al matematico e cartografo francese Oronce Fin\u00e9 che si trova sulle alture fortemente craterizzate della regione meridionale dell'emisfero lunare rivolto verso la Terra (faccia visibile). Orontius \u00e8 posto a nord-ovest del cospicuo cratere Tycho ed a sud-est del grande cratere Deslandres. Alla parte orientale di questo cratere \u00e8 sovrapposto il pi\u00f9 piccolo cratere Huggins, che, a sua volta, \u00e8 parzialmente coperto dall'ancora minore cratere Nasireddin: il gruppo di tre formazioni si presenta come un trio di crateri parzialmente sovrapposti, di dimensioni decrescenti. Il cratere Saussure \u00e8 adiacente al margine meridionale di Orontius, mentre a ovest, nella direzione di Tycho, si trova il cratere Pictet.\nIl margine di Orontius \u00e8 eroso e tormentato, ed \u00e8 coperto da numerosi crateri. Una coppia di impatti, verso ovest, si estendono verso l'interno, producendo degli ingrossamenti del bordo. Del margine esterno vi sono solo sporadiche zone a minore erosione, in particolare nelle zone a sud ed a sud-ovest.\nLa met\u00e0 sudorientale del pianoro interno rimane poco modificata, \u00e8 pianeggiante e presenta solo pochi impatti minori. Nella zona settentrionale, la formazione Orontius F si presenta come un ovale distorto, di aspetto craterico.\nCrateri correlati.\nAlcuni crateri minori situati in prossimit\u00e0 di Orontius sono convenzionalmente identificati, sulle mappe lunari, attraverso una lettera associata al nome."}
{"id": "718294", "revid": "110157", "url": "https://it.wikipedia.org/wiki?curid=718294", "title": "Young Tree", "text": "Young Tree \u00e8 un album del gruppo reggae californiano Groundation ed \u00e8 datato 1999. \u00c8 stato rimasterizzato nel 2002. "}
{"id": "718297", "revid": "729019", "url": "https://it.wikipedia.org/wiki?curid=718297", "title": "Stazione di Ipogeo degli Ottavi", "text": "La stazione di Ipogeo degli Ottavi \u00e8 una delle fermate a servizio della zona di Ottavia del comune di Roma. La fermata \u00e8 ubicata lungo la ferrovia Roma - Capranica - Viterbo ed \u00e8 servita dalla linea regionale FL3; \u00e8 l'ultima fermata della linea sita all'interno del Grande Raccordo Anulare.\nStoria.\nCostruita nel 2000 in occasione del raddoppio della ferrovia per il Giubileo dello stesso anno, la fermata prende nome dall'ipogeo degli Ottavi, una tomba sotterranea rinvenuta verso il 1920 e da cui la zona ha preso il nome.\nStrutture e impianti.\nLa fermata \u00e8 gestita da Rete Ferroviaria Italiana (RFI) e dispone di un fabbricato viaggiatori, che ospita le banchine coperte e la biglietteria.\n\u00c8 dotata di due binari passanti utilizzati per il servizio viaggiatori.\nMovimento.\nVi fermano i treni regionali diretti a Bracciano, Cesano, Monterotondo, Roma Ostiense, Roma Tiburtina e Viterbo. La tipica offerta nelle ore di morbida dei giorni lavorativi \u00e8 di un treno ogni 15 minuti per Roma Tiburtina e Cesano, un treno ogni 30 minuti per Bracciano e un treno ogni ora per Viterbo.\nLe frequenze sono dimezzate nei giorni festivi.\nServizi.\nLa fermata, che RFI classifica nella categoria \"Silver\", dispone di:"}
{"id": "718301", "revid": "287204", "url": "https://it.wikipedia.org/wiki?curid=718301", "title": "Cratere Ostwald", "text": "Ostwald \u00e8 un cratere lunare da impatto intitolato al fisico chimico tedesco Wilhelm Ostwald, situato nell'emisfero lunare pi\u00f9 distante dalla Terra (faccia nascosta). Si trova subito ad est del cratere Guyot e vicino al bordo settentrionale del cratere Ibn Firnas, mentre lungo il margine orientale si trova il cratere Recht.\nQuesto cratere \u00e8 eroso e consumato, ed i bordi esterni ed interni si presentano irregolari a causa di molteplici piccoli crateri. Una breve catena di crateri giace nella zona occidentale del pianoro interno. L'interno \u00e8 abbastanza pianeggiante ma si presenta irregolarmente butterato da una moltitudine di minuscoli impatti. Sono presenti delle basse creste subito a sud ed a sud-est del punto centrale.\nCrateri correlati.\nAlcuni crateri minori situati in prossimit\u00e0 di Ostwald sono convenzionalmente identificati, sulle mappe lunari, attraverso una lettera associata al nome."}
{"id": "718309", "revid": "928766", "url": "https://it.wikipedia.org/wiki?curid=718309", "title": "Moriwaki Engineering", "text": "La Moriwaki \u00e8 un'azienda ed un team motociclistico giapponese che produce telai per moto da corsa.\nHa partecipato al motomondiale come costruttore e partecipa al Campionato giapponese Superbike con moto di marca Honda, visto che il suo team manager e proprietario Mamoru Moriwaki \u00e8 legato da anni alla casa giapponese.\nMotomondiale.\nLa Moriwaki ha corso alcuni Gran Premi in MotoGP con la propria MD211VF motorizzata Honda dal 2003 al 2005, usufruendo di wild card. Il debutto della moto \u00e8 avvenuto nel Gran Premio del Giappone con Tamaki Serizawa, che ha corso anche a Motegi, concludendo in entrambi i casi fuori dalla zona punti.\nNel 2004 le presenze sono state cinque, le prime tre con Andrew Pitt, che ha corso in Italia, in Catalogna e a Brno, le altre due con Olivier Jacque, che ha gareggiato in Giappone e a Valencia; i due piloti hanno totalizzato 7 punti, che hanno classificato il costruttore al 9\u00ba posto. L'anno successivo si \u00e8 presentata al via del Gran Premio della Cina con Tohru Ukawa, che \u00e8 entrato in zona punti, e successivamente al GP di casa con Naoki Matsudo, che per\u00f2 non ha concluso la gara. L'unico punto conquistato \u00e8 valso l'ottavo posto in classifica costruttori, a pari punti con la Proton KR.\nNel 2010 la Moriwaki ha fatto il suo rientro nel motomondiale come fornitore di telai nella classe Moto2 per alcuni team e piloti, tra cui Toni El\u00edas, che a bordo della MD600 ha vinto 7 gare e si \u00e8 laureato campione; nel mondiale costruttori si \u00e8 piazzata con 309 punti al secondo posto dietro alla Suter. Nel 2011 si \u00e8 registrata una sola vittoria, nell'ultima gara della stagione a Valencia con Michele Pirro, che con il suo 9\u00ba posto finale \u00e8 stato anche il migliore nella classifica piloti in sella ad una Moriwaki; per quanto riguarda invece la classifica relativa ai costruttori, il risultato finale \u00e8 stato il 6\u00ba posto con 138 punti. Nel 2012 le MD600 vengono affidate a cinque piloti di diversi Team. Nessuno ottiene vittorie. Nel 2013 partecipa ancora alla Moto2, senza ottenere punti validi per la classifica mondiale. Nel 2014 partecipa al solo Gran Premio del Giappone con il pilota locale Y\u016bki Takahashi che chiude la gara al 26\u00ba posto. Nel 2015 Takahashi \u00e8 nuovamente wild card in Giappone, col quattordicesimo posto va ad ottenere punti in classifica.\nCampionato giapponese Superbike.\nNel 2005, parallelamente al progetto di partecipare al Campionato mondiale MotoGP, prende parte al campionato giapponese Superbike con la denominazione di Team Moriwaki Motul Tiger Racing usando una Honda CBR 1000RR ed ingaggiando come pilota Naoki Matsudo, che al termine del campionato nipponico si classifica ottavo nella graduatoria generale con 62 punti. Nel 2006 prosegue la partecipazione al campionato nipponico di Superbike con la denominazione di Team Moriwaki Motul Racing, mantenendo la stessa moto della anno precedente ma sostituendo il giapponese Matsudo con il britannico Alex Camier, che al termine delle sette prove valide per il campionato si posiziona 18\u00ba nella classifica generale con 11 punti. Nel 2007, sempre confermando la Honda CBR1000RR come moto, raddoppia la sua presenza in griglia di partenza ingaggiando come piloti i giapponesi Tatsuya Yamaguchi e Shogo Moriwaki, mantenendo la denominazione di Team Moriwaki Motul Racing. Al termine dell'annata Yamaguchi si piazza 7\u00ba nella classifica generale con 98 punti, mentre Moriwaki \u00e8 13\u00b0 con 64 punti.\nCampionato mondiale Superbike.\nNel 2019 la compagine giapponese \u00e8 impegnata, assieme al team italiano Althea Racing, nello sviluppo della Honda CBR1000RR per il mondiale Superbike. Le due moto gestite attraverso questa particolare joint-venture sono affidate al britannico Leon Camier e al giapponese Ry\u016bichi Kiyonari. Camier \u00e8 costretto a saltare gran parte della stagione causa infortunio, il suo posto in squadra viene preso dai fratelli Takumi e Y\u016bki Takahashi. La stagione si conclude con Honda al quinto posto tra i costruttori, miglior risultato stagionale \u00e8 il settimo posto in Gara1 a Magny-Cours ottenuto proprio da Leon Camier al rientro dall'infortunio. Il 2020 vede proseguire la collaborazione con Althea Racing, portando in pista due motociclette affidate a Takumi Takahashi e Lorenzo Gabellini, a partire dal Gran Premio d'Aragona le strade dei due team si separano. Moriwaki porta a termine la stagione mondiale con Takahashi, ventiduesimo nel mondiale e dodicesimo tra gli indipendenti; mentre Althea e Gabellini proseguono nel campionato italiano Superbike. Nell'ultima gara stagionale Moriwaki mette in pista una seconda motocicletta, fa il suo esordio infatti il brasiliano Eric Granado come wild card conquistando un punto. Nel 2021 il team schiera una sola CBR1000RR-R affidata a Leandro Mercado, sostituito in occasione del Gran Premio di Most da Alessandro Delbianco. La stagione si chiude con Mercado al ventunesimo posto tra i piloti e decimo nel Trofeo Indipendenti."}
{"id": "718310", "revid": "1793900", "url": "https://it.wikipedia.org/wiki?curid=718310", "title": "Lepre Marzolina", "text": "La Lepre Marzolina, nell'originale inglese \"March Hare\" (conosciuta anche come Leprotto Bisestile, dal doppiaggio italiano del film di Walt Disney \"Alice nel Paese delle Meraviglie\" del 1951 e Leprotto Marzolino nell'edizione italiana del film di Tim Burton \"Alice in Wonderland\"), \u00e8 un personaggio fittizio creato da Lewis Carroll nel romanzo \"Alice nel Paese delle Meraviglie\". La lepre esordisce con l'inseparabile Cappellaio Matto, nella famosa scena del festino del t\u00e8 (o del \"non compleanno\").\nDurante la storia, Alice ipotizza\n\"Matto come una lepre marzolina\" era un detto molto diffuso ai tempi di Carroll, e appariva gi\u00e0 nella raccolta di proverbi di John Heywood pubblicata nel 1546. Nell'opera \"The Annotated Alice\" di Martin Gardner si sostiene che il proverbio ha pi\u00f9 radici nella credenza popolare che in vere e proprie valutazioni scientifiche. In realt\u00e0 la verit\u00e0 \u00e8 nel mezzo, e si basa sul comportamento delle lepri femmine che scalciano in quel periodo i maschi indesiderati, comportamento ben noto alla letteratura di tutti i tempi (vedi ad esempio Giacomo Leopardi, \"La vita solitaria\": \"\"O cara luna, al cui tranquillo raggio danzan le lepri nelle selve\")."}
{"id": "718311", "revid": "5780726", "url": "https://it.wikipedia.org/wiki?curid=718311", "title": "Regno di Dogfeiling", "text": ""}
{"id": "718315", "revid": "599013", "url": "https://it.wikipedia.org/wiki?curid=718315", "title": "Aguenit", "text": "Aguenit (traslitterata anche come Agounit, Aghounit, Aghoueinit, Agueinit, Agwenit, Agwanit, Ag\u00fcenit o Aguanit) \u00e8 un villaggio del Sahara Occidentale nella regione del R\u00edo de Oro, sul confine mauritano.\nGeografia fisica.\n\u00c8 situata pochi chilometri a ovest dal confine mauritano, fa parte della regione del R\u00edo de Oro.\nLa sua altitudine \u00e8 di 310 msm.\nAguenit \u00e8 fra i pochi luoghi abitati del centro sud del Sahara Occidentale nella zona libera all'esterno del muro marocchino\nAguenit a Tindouf.\nNelle quattro wilaya in cui si strutturano i campi dei rifugiati Saharawi a Tindouf, Aguenit \u00e8 una daira nella wilaya di Auserd della RASD."}
{"id": "718317", "revid": "2178", "url": "https://it.wikipedia.org/wiki?curid=718317", "title": "Leprotto bisestile", "text": ""}
{"id": "718318", "revid": "183694", "url": "https://it.wikipedia.org/wiki?curid=718318", "title": "Giacomo Andrea Abb\u00e0", "text": "Allievo di Giovanni Battista Benone, gli succedette nella cattedra di logica e metafisica dell'Universit\u00e0 di Torino.\nPartendo dalla filosofia di John Locke, ritiene che i dati empirici forniti dall'esperienza siano alla base della conoscenza umana, ma che le idee si formino attraverso un'elaborazione di questi elementi empirici da parte dell'anima umana, che utilizza categorie logiche indipendenti dall'esperienza.\nAbb\u00e0 entr\u00f2 in polemica con Antonio Rosmini a proposito del suo \"Nuovo saggio sull'origine delle idee\" mettendo in dubbio la veridicit\u00e0 del suo sistema. Rosmini controbatt\u00e9 alle critiche nel \"Diario filosofico di Adolfo\", VII, G.A.A.(pubblicato in Riv. rosminiana, III [1908], pp. 1-8)."}
{"id": "718319", "revid": "729019", "url": "https://it.wikipedia.org/wiki?curid=718319", "title": "Strada europea E78", "text": "La strada europea E78 detta anche \"Due Mari Grosseto - Fano\", \u00e8 una strada di classe A, intermedia ovest-est, il cui percorso si svolge interamente in territorio italiano.\nConnette, prevalentemente con direzione da sud-ovest a nord-est, il capoluogo di provincia toscano Grosseto alla citt\u00e0 marchigiana di Fano, poste rispettivamente lungo i percorsi delle strade europee E80 (la Strada statale 1 Via Aurelia, in futuro Autostrada A12) e E55 (l'Autostrada A14).\nAllo stato odierno, molti tratti del percorso della E78 presentano caratteristiche di viabilit\u00e0 ordinaria. Entro il prossimo decennio saranno ultimati i lavori, attualmente in cantiere, che porteranno alla realizzazione di un corridoio stradale, con caratteristiche di superstrada lungo l'intera estensione, definito SGC dei Due Mari.\nNel 2013 le regioni Marche, Umbria e Toscana, insieme all'ANAS, costituiscono una societ\u00e0 pubblica di progetto per la realizzazione dei tratti mancanti della superstrada.\nAbbandonata l'ipotesi originariamente prospettata di realizzare tale infrastruttura in regime di finanza di progetto, il costo previsto per il completamento dell'opera \u00e8 di circa 680 milioni per la tratta toscana, e di circa 520 milioni per la tratta umbra.\nIn data 16 Aprile 2021 sono stati nominati i commissari per lo sblocco di alcune opere di grande importanza, tra cui anche la Superstrada \"Due Mari - E78 Grosseto - Fano\". Ora si va verso l'inizio dei cantieri che completeranno i lotti mancanti tra cui il tratto Aretino (Olmo - Nodo di Arezzo - Palazzo del Pero), il tratto tosco-umbro (Le Ville di Monterchi - Selci Lama di San Giustino (E45) - Parnacciano (Guinza)) e il tratto marchigiano (Galleria della Guinza - Santo Stefano di Gaifa)."}
{"id": "718320", "revid": "287204", "url": "https://it.wikipedia.org/wiki?curid=718320", "title": "Cantone di Boulay-Moselle", "text": "Il Cantone di Boulay-Moselle \u00e8 una divisione amministrativa dell'Arrondissement di Boulay-Moselle.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 33 a 31 comuni.\nComposizione.\nI 33 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "718323", "revid": "767487", "url": "https://it.wikipedia.org/wiki?curid=718323", "title": "Cantone di Bouzonville", "text": "Il Cantone di Bouzonville \u00e8 una divisione amministrativa dell'Arrondissement di Boulay-Moselle.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 32 a 55 comuni.\nComposizione.\nI 32 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 55:"}
{"id": "718324", "revid": "1305887", "url": "https://it.wikipedia.org/wiki?curid=718324", "title": "Chopper", "text": ""}
{"id": "718325", "revid": "767487", "url": "https://it.wikipedia.org/wiki?curid=718325", "title": "Cantone di Faulquemont", "text": "Il Cantone di Faulquemont \u00e8 una divisione amministrativa dell'Arrondissement di Boulay-Moselle e dell'Arrondissement di Metz-Campagne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 31 a 61 comuni.\nComposizione.\nI 31 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 61:"}
{"id": "718328", "revid": "1737581", "url": "https://it.wikipedia.org/wiki?curid=718328", "title": "Dogfeiling", "text": "Il Dogfeiling fu un regno gallese dipendente del Gwynedd, che si trovava ai confini orientali di quest'ultimo. Nacque attorno alla met\u00e0 del V secolo, quando, alla morte del primo sovrano del Gwynedd, Cunedda Wledig, il figlio pi\u00f9 giovane, Dogfael prese per s\u00e9 quest'area, che da lui prese il nome. Attorno al 500, sul trono sedeva Elnaw, che conquist\u00f2 il sub-regno dumnone del Glastenning. Attorno al 550, re Cyndrwyn Glas del Dogfeiling e del Glastenning ottenne il Pengwern per un suo figlio. Attorno al 613, re Eiludd ap Cyndrwyn del Dogfeiling si impossess\u00f2 per una trentina d'anni del Powys, approfittando della giovane et\u00e0 del legittimo erede, Manwgan ap Selyf, figlio di Selyf Sarffgadau, morto nella battaglia di Chester contro i northumbriani. Attorno al 643, Manwgan riconquist\u00f2 il trono. Dopo Eiludd, il Dogfeiling fu regnato dal figlio Elaed, al quale, nella seconda met\u00e0 del VII secolo, successe Meurig. Nel 656 il Pengwern fu strappato al Dogfeiling da re Oswiu di Northumbria. Anche il Glastenning veniva perduto. Con la morte di Meurig, questo ramo della discendenza di Cunedda si estinse attorno al 700 e cos\u00ec il regno venne inglobato dal Gwynedd. "}
{"id": "718329", "revid": "486946", "url": "https://it.wikipedia.org/wiki?curid=718329", "title": "S.P.Q.R. (film)", "text": ""}
{"id": "718331", "revid": "105638", "url": "https://it.wikipedia.org/wiki?curid=718331", "title": "Timothy Findley", "text": ""}
{"id": "718333", "revid": "80339", "url": "https://it.wikipedia.org/wiki?curid=718333", "title": "Aqualf", "text": ""}
{"id": "718334", "revid": "110157", "url": "https://it.wikipedia.org/wiki?curid=718334", "title": "Wilbur Chocolate", "text": "La Wilbur Chocolate Company fu fondata nel 1865 da Henry Oscar Wilbur ed ha sede a Lititz, Pennsylvania. Nella fabbrica vengono prodotti pi\u00f9 di 150 milioni di libbre (circa 67.500 tonnellate) all'anno, vendute poi alle maggiori compagnie alimentari e a migliaia di piccoli negozi. La loro linea pi\u00f9 popolare, la Wilbur Buds, \u00e8 molto simile alla Hershey's Kiss (una linea della Hershey's), anche se precedente rispetto a quest'ultima di circa tredici anni. Alcuni storici del cioccolato sostengono addirittura che Milton S. Hershey rub\u00f2 l'idea per i suoi \"Kisses\" dalla Wilbur."}
{"id": "718336", "revid": "73843", "url": "https://it.wikipedia.org/wiki?curid=718336", "title": "Derby (Regno Unito)", "text": "Derby (pronuncia /d\u0251\u02d0b\u026a/) \u00e8 una citt\u00e0, capoluogo della contea del Derbyshire, in Inghilterra. \u00c8 un'autorit\u00e0 unitaria con status di city.\nLa citt\u00e0 \u00e8 stata il capoluogo della contea del Derbyshire fino al 1997 quando \u00e8 divenuta una unitary authority pur continuando a far parte del Derbyshire.\nDerby \u00e8 situata sulla riva occidentale del fiume Derwent ai piedi delle propaggini meridionali dei monti Pennini.\nFondata dai Romani come \"Derventio\", secoli dopo fu dapprima una piazzaforte sassone e poi danese. Divenuta una citt\u00e0 di mercato nel XIII secolo, divenne uno dei principali epicentri della rivoluzione industriale. Nel 1717 vi sorse il Lombe's Mill, il primo setificio inglese. La vicina valle del Derwent divenne ben presto uno dei principali distretti della filatura del cotone. Sede di importanti industrie siderurgiche e ferroviarie, Derby divenne anche un centro manifatturiero grazie alla produzione di porcellane. Nei primi anni del XX secolo aprirono le prime fabbriche automobilistiche ed aeronautiche.\nGeografia.\nDerby sorge nell'Inghilterra centrale, lungo le rive del fiume Derwent che qui esce dalla sua vallata nei monti Pennini meridionali per entrare nella pianura del Trent. \u00c8 situata a 25 ad ovest di Nottingham, a 100 km a sud-est di Manchester e a 64 km a nord-est di Birmingham.\nEtimologia.\n\"Djura-by\", registrato in anglo-sassone come \"Deoraby\" cio\u00e8 \"Villaggio del Cervo\" \u00e8 una credenza popolare affermata da Tim Lambert, che scrive: \"Il nome \"Derby\" deriva dalla parola danese \"deor\" che significa \"insediamento del cervo\". Non vi sono per\u00f2 prove per questa teoria. Per altri \u00e8 la corruzione dell'originale \"Derventio\" romano, a sua volta derivante dal celtico \"Derwentiu\" che significa \"Corso d'acqua che fuoriesce da un querceto\". Il nome della citt\u00e0 appare, tuttavia, come \"Darby\" o \"Darbye\" sulle prime mappe moderne, come quella di Speed (1610).\nLa ricerca moderna (2004) ha dimostrato che i Vichinghi e gli anglosassoni probabilmente coabitarono, occupando due aree di terra circondate dall'acqua, se anche la \"Cronaca anglosassone\" (c. 900) dice che \"Derby \u00e8 divisa dall'acqua \". Queste aree di terreno erano conosciute come Nor\u00fewor\u00feig (\"Northworthy\" = \"recinto nord\") e Deoraby.\nStoria.\nLe origini della citt\u00e0 affondano nella preistoria, nei dintorni vi sono, specialmente nel Peak District, numerosi siti neolitici come il \"Nine Ladies\" risalente a circa 35000 anni prima di Cristo.\nI romani costruirono il campo militare di \"Derventio\" sul precedente impianto celtico sulla riva orientale del fiume Derwent, probabilmente nel sobborgo di Little Chester, mentre il sito della vecchia fortezza romana \u00e8 a Chester Green. Pi\u00f9 tardi la citt\u00e0 fu uno dei \"Five Boroughs\", ovvero le cinque citt\u00e0 fortificate, del Danelaw. Nel 917 i danesi furono scacciati dalle truppe merciane di Etelfleda.\nNel 1206 ottenne la sua prima carta municipale.\nDurante la guerra civile Derby fu una roccaforte delle truppe parlamentariste, comandate da Sir John Gell, nominato Governatore di Derby nel 1643. Queste truppe presero parte alla difesa della vicina Nottingham, all'assedio di Lichfield, alla battaglia di Hopton Heath e tanti altri scontri nel Nottinghamshire, Staffordshire e Cheshire, oltre a difendere con successo il Derbyshire contro gli eserciti realisti.\nDurante l'insurrezione giacobita del 1745 l'esercito scozzese di Carlo Edoardo Stuart avanz\u00f2 fino a Derby nel tentativo di conquistare il trono inglese; due giorni dopo, tuttavia, questo fu costretto a ritirarsi in Scozia.\nDerby ed il Derbyshire furono uno degli epicentri dellarivoluzione industriale. Nel 1717 John Lombe e George Sorocold aprirono in citt\u00e0 il primo setificio inglese azionato da un mulino ad acqua. Nel 1755 inizi\u00f2 la lavorazione della porcellana, dando il via alla nascita di una fiorente manifattura cittadina che culminer\u00e0 con la fondazione della Royal Crown Derby. Nel 1759 Jedediah Strutt costru\u00ec e brevett\u00f2 un'invenzione, il \"Derby Rib\", la quale, applicata al telaio tessile, rivoluzion\u00f2 l'industria delle calze.\nNegli anni successivi, l'impiego della macchina filatrice con mulino ad acqua di Richard Arkwright, impiegata per la prima volta nel Derbyshire, diede ulteriore impulso allo sviluppo dell'industria tessile. Nel 1840 la North Midland Company apr\u00ec a Derby, che l'anno precedente era stata raggiunta dalla ferrovia, le sue officine per le locomotive. Quattro anni dopo la Midland Railway scelse la citt\u00e0, diventata un cruciale snodo ferroviario, come sede del suo quartier generale. \nNel 1907 apr\u00ec i battenti la fabbrica di automobili e aeroplani della Rolls-Royce. Durante la prima guerra mondiale, nel 1916, fu bombardata da un dirigibile Zeppelin tedesco. Nel primo dopoguerra le abitazioni fatiscenti del centro vennero demolite ed i suoi inquilini furono ricollocati in case popolari costruite nella periferia. Il 7 giugno 1977, in occasione del giubileo d'argento di Elisabetta II Derby ottenne lo status di city.\nCultura.\nIstruzione.\nBiblioteche.\nLa Derby Central Library \u00e8 la principale biblioteca della citt\u00e0 ed \u00e8 ospitata all'interno di un edificio in stile neogotico inglese costruito nel 1879 dall'architetto Richard Knill Freeman su mandato del filantropo Michael Thomas Bass.\nMusei.\nLa Derby Museum and Art Gallery custodisce al suo interno una serie di collezioni; tra le pi\u00f9 importanti quella dei dipinti di Joseph Wright of Derby e quella delle porcellane della Royal Derby Crown. Il Derby Industrial Museum, situato all'interno del Lombe's Mill, ricostruisce il passato industriale della citt\u00e0.\nUniversit\u00e0.\nLa citt\u00e0 \u00e8 sede dell'universit\u00e0 di Derby, fondata nel 1992.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada M1.\nFerrovie.\nLa stazione di Derby, importante snodo della rete ferroviaria inglese, fu aperta al traffico nel 1839 ed \u00e8 gestita dalla East Midlands Trains.\nAeroporti.\nLa citt\u00e0 \u00e8 servita dall'Aeroporto di East Midlands, situato 23,5 km a sud-est.\nSport.\nLa squadra cittadina di calcio \u00e8 il Derby County, fondata nel 1884, la quale vanta nella sua bacheca due campionati inglesi ed una coppa d'Inghilterra. Gioca le sue partite al \"Pride Park Stadium\", anche noto come \"iPro Stadium\", dal 1997, anno in cui fu chiuso il vecchio Baseball Ground."}
{"id": "718337", "revid": "767487", "url": "https://it.wikipedia.org/wiki?curid=718337", "title": "Groundation", "text": "I Groundation sono un gruppo musicale roots reggae di fama internazionale caratterizzato da un'evidente influenza jazz. I Groundation provengono da Sonoma, California del Nord.\nBiografia.\nIl gruppo viene fondato nell'autunno del 1998 da Harrison Stafford, Marcus Urani, e Ryan Newman, che si erano conosciuti in una Universit\u00e0 di jazz. Nel 1999, Stafford e Kris Dilbeck fondano la casa discografica Young Tree Records che d\u00e0 vita al primo album dei Groundation chiamato appunto \"Young Tree\". Nel 2000 si unisce al gruppo anche David Chachere, un trombettista di musica jazz di San Francisco, e Kelsey Howard, un suonatore di trombone. Tra il 1999 e il 2001, Stafford insegna all'Universit\u00e0 di Sonoma tenendo il primo corso di Storia della Musica Reggae. Nel 2001 si unisce al gruppo anche il batterista Paul Spina.\nDiscografia.\nRockamovya (progetto parallelo di Harrison Stafford, Marcus Urani e Ryan Newman con Leroy \"Horsemouth\" Wallace e Will Bernard.):"}
{"id": "718339", "revid": "125445815", "url": "https://it.wikipedia.org/wiki?curid=718339", "title": "D\u00fcsseldorfer Turn- und Sportverein Fortuna 1895", "text": "Il D\u00fcsseldorfer Turn- und Sportverein Fortuna 1895 e.V., meglio noto come Fortuna D\u00fcsseldorf o \"F95\", \u00e8 una societ\u00e0 calcistica tedesca con sede a D\u00fcsseldorf, citt\u00e0 della Renania Settentrionale-Vestfalia. Milita nella 2. Bundesliga, la seconda divisione del calcio tedesco e disputa le partite casalinghe nella Esprit Arena, che pu\u00f2 contenere 54.600 spettatori.\nNella sua storia il club ha vinto un titolo tedesco e due coppe nazionali; a livello internazionale il miglior risultato \u00e8 la finale della Coppa delle Coppe 1978-1979, persa ai tempi supplementari contro il . \nStoria.\nIl club viene fondato nel 1895 nell'odierna D\u00fcsseldorf e comincia a giocare nei campionati regionali. Accede per la prima volta al campionato nazionale nel 1927, ma viene eliminato negli ottavi; la stessa situazione si verifica anche nel 1929 e nel 1931. La conquista del titolo nazionale arriva invece nel 1933, quando in squadra c'\u00e8 anche Paul Janes. Questo \u00e8 anche l'ultimo campionato prima della riforma del campionato voluta del regime nazista: il Fortuna si trova quindi a giocare nella Gauliga Niederrhein, campionato che vince per cinque volte dal 1935 al 1940. Nel 1936 il club arriva nuovamente alla finale nazionale, me \u00e8 battuto dal Norimberga, mentre l'anno successivo \u00e8 in finale nella Tschammerpokal; \u00e8 per\u00f2 lo Schalke 04 a conquistare il trofeo. Dal 1943 al 1945 fu temporaneamente unito con i concittadini D\u00fcsseldorfer SC 99 e BC 05 D\u00fcsseldorf per formare il \"Kriegsspielgemeinschaft D\u00fcsseldorf\".\nNel dopoguerra il club milita nell'Oberliga West, ma non riesce mai ad arrivare alla fase nazionale. Ad ogni modo in questo periodo la squadra gioca tre finali della Coppa di Germania, pur senza riuscire a vincerle; inoltre fanno parte della rosa il portiere Toni Turek, campione del mondo in Svizzera, e il difensore Erich Juskowiak. Nel 1963 nasce la Bundesliga, ma il Fortuna non \u00e8 tra le sedici partecipanti alla prima edizione; la promozione nel massimo campionato arriva comunque nel 1966, tuttavia dopo una sola stagione la squadra \u00e8 retrocessa in Regionalliga West.\nUna nuova promozione in Bundesliga si verifica nel 1971; il primo campionato viene concluso poco sopra la zona retrocessione, ma nelle due successive stagioni il Fortuna ottiene due terzi posto. Questi fanno partecipare la squadra altrettante alla Coppa UEFA, e i tedeschi vengono eliminati sempre negli ottavi, prima dal Lokomotive Lipsia poi dall'FC Amsterdam, intanto per\u00f2 eliminano il Torino. La squadra disputa poi la quinta finale di Coppa nazionale nel 1978 contro il Colonia, e anche in questo caso sono gli avversari a vincere. Per\u00f2, grazie al double di questi ultimi \u00e8 il Fortuna a partecipare alla Coppa delle Coppe 1978-1979. In questa manifestazione i bianco-rossi arrivano in finale, che si disputa a Basilea contro il Barcellona: i tempi regolamentari della partita si concludono sul risultato di 2-2, ma alla fine sono i catalani a prevalere, vincendo la partita 4-3 ai tempi supplementari. Ad ogni modo, in questa stagione arriva la prima vittoria in Coppa di Germania, inoltre si mette in luce Klaus Allofs, che diventa capocannoniere in campionato. La seconda Coppa nazionale viene invece vinta nella stagione successiva, e il D\u00fcsseldorf arriva nei quarti della Coppa delle Coppe 1980-1981, dove viene eliminato dal Benfica.\nIntanto per\u00f2 la squadra aveva cominciato a scivolare nella parte bassa della classifica, fino a retrocedere nella Zweite Bundesliga al termine della stagione 1986-1987. Il Fortuna ritorna nel massimo campionato dopo due anni, ma nella stagione 1993-1994 si ritrova in terza divisione, l'Oberliga Nordrhein. Grazie a due promozioni consecutive, per\u00f2, il club ritrova la Bundesliga nella stagione 1995-1996, quando viene acquistato Darko Pan\u010dev, Scarpa d'oro 1991. \nNella stagione 2002-2003 ritorna nell'Oberliga Nordrhein, nel frattempo diventata quarta serie nazionale, ma viene nuovamente promosso nel massimo campionato nella stagione 2012-2013, dopo aver vinto il play-off contro l'. L'avventura nella massima serie dura per\u00f2 un solo anno: al termine della stagione, infatti, la squadra - dopo un disastroso girone di ritorno, in cui ottiene solamente nove punti - conclude il campionato al penultimo posto, e retrocede nuovamente nella serie inferiore. Per i biancorossi si tratta della quinta retrocessione dalla Bundesliga della propria storia. \nNel marzo 2016 giunge sulla panchina del Fortuna l'allenatore Friedhelm Funkel. Il 28 aprile 2018, dopo cinque stagioni di permanenza in Zweite Bundesliga, la squadra ottiene la promozione nel massimo campionato. La stagione 2018-2019 vede il Fortuna D\u00fcsseldorf ottenere una salvezza tranquilla grazie al decimo posto finale, miglior risultato dal 1989-1990; risultati degni di nota sono il pareggio per 3-3 in casa del e la vittoria casalinga per 2-1 contro il . Pi\u00f9 complicata si rivela la stagione successiva, chiusa con la retrocessione giunta all'ultima giornata, quando il Fortuna viene superato dal e chiude al penultimo posto.\nCronistoria.\nFonte: f-archiv.de.\nColori e simboli.\nColori.\nI colori della maglia del Fortuna D\u00fcsseldorf sono il bianco, cromatismo prevalente, \u00e8 il rosso, che occupa la parte superiore della divisa. I pantaloncini sono bianchi con bordo rosso e i calzettoni con bianchi risvolto rosso.\nSimboli ufficiali.\nStemma.\nIl simbolo del Fortuna D\u00fcsseldorf \u00e8 composto da un cerchio bianco e rosso con all'interno, su sfondo rosso, la scritta \"F95\" in bianco.\nStrutture.\nStadio.\nDal 2004 il club disputa le proprie gare interne nella Merkur Spiel-Arena, che sorge a D\u00fcsseldorf e che pu\u00f2 ospitare 54.600 spettatori. L'impianto era conosciuto, dal 2004 al 2009, come \"LTU Arena\", dal 2009 al 2018 come \"ESPRIT Arena\" ed occasionalmente anche come \"D\u00fcsseldorf Arena\". \u00c8 dotato di un tetto retrattile che pu\u00f2 essere chiuso, ed \u00e8 stato teatro anche di eventi extra calcistici come, ad esempio, l'Eurovision Song Contest 2011 e vari concerti.\nStoricamente il primo campo di gioco del club \u00e8 stato per\u00f2 il \"Lichtplatz\", utilizzato tra il 1908 ed il 1919, che venne seguito dal campo di Vennhauser Stra\u00dfe, utilizzato fino al 1930. Avvenne poi il trasferimento al Paul Janes Stadion, casa dei bianco-rossi fino al 1972, e nuovamente nel periodo 2002-2005. Tra il 1972 e il 2002 venne invece utilizzato il Rheinstadion: costruito per ospitare 5 gare del venne utilizzato per due incontri del . Si tennero qui anche le due finali di Coppa UEFA del , che lo scelse a causa della ridotta capienza del B\u00f6kelbergstadion; si disput\u00f2 anche la finale della Coppa delle Coppe 1980-1981. Oggi non \u00e8 pi\u00f9 esistente.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nNella sua storia il club ha vinto un campionato tedesco, quello del 1932-1933, inoltre ha partecipato per numerose stagioni al massimo campionato nazionale, nella Gauliga Niederrhein, nell'Oberliga West e in Bundesliga. Restringendo il campo al torneo attuale, il miglior risultato ottenuto dal club \u00e8 il terzo posto, che \u00e8 stato archiviato in due occasioni: nell'edizione 1972-1973 e nella successiva.\nDalla stagione 1963-1964 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo \u00e8 la finale della Coppa delle Coppe 1978-1979, persa per 4-3 ai tempi supplementari contro il .\nAlla stagione 2020-2021 il club ha ottenuto le seguenti partecipazioni ai tornei internazionali:\nOrganico.\nRosa 2021-2022.\n\"Aggiornata al 6 Agosto 2021.\""}
{"id": "718341", "revid": "110157", "url": "https://it.wikipedia.org/wiki?curid=718341", "title": "Cantone di Albestroff", "text": "Il Cantone di Albestroff era una divisione amministrativa dell'Arrondissement di Ch\u00e2teau-Salins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718342", "revid": "115985816", "url": "https://it.wikipedia.org/wiki?curid=718342", "title": "Scilave", "text": "Scilave (chiamato anche Shilavo, Shelabo, Sh\u012blab\u0113, Shilabe e \nShilabo) \u00e8 un villaggio presente nel territorio etiope dell'Ogaden. Collocato nella suddivisione amministrativa (\"woreda\") della zona Gorrahei (nella Regione Somala), il villaggio ha un'altitudine di 1295 metri, ed \u00e8 abitato da Somali.\nLa stima della popolazione totale del villaggio, basata sul calcolo del 2005 da parte della Agenzia Statistica Centrale d'Etiopia, \u00e8 di 7.239 abitanti dei quali 3.877 maschi e 3.362 femmine.\nScilave ospita un aeroporto (codice IATA, HIL) con pista non asfaltata, una delle destinazioni dei voli della Ethiopian Airlines.\nL'ex presidente della vicinissima Somalia, il maggior generale Mohamed Siad Barre (in lingua somala: Maxamed Siyaad Barre), nacque nel villaggio di Scilave, anche se successivamente ha dichiarato di essere nato in Garba Harre in modo da risultare eleggibile per la forza militare coloniale Italiana."}
{"id": "718343", "revid": "984922", "url": "https://it.wikipedia.org/wiki?curid=718343", "title": "Cantone di Ch\u00e2teau-Salins", "text": "Il Cantone di Ch\u00e2teau-Salins era una divisione amministrativa dell'Arrondissement di Ch\u00e2teau-Salins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718344", "revid": "767487", "url": "https://it.wikipedia.org/wiki?curid=718344", "title": "S.P.Q.R. - 2000 e \u00bd anni fa", "text": "S.P.Q.R. - 2000 e \u00bd anni fa \u00e8 un film commedia del 1994, diretto dal regista Carlo Vanzina.\nLa sceneggiatura \u00e8 basata sulla trasposizione delle vicende di mani pulite nell'et\u00e0 della Roma antica, nel tentativo semiserio di dimostrare che l'allegra gestione della cosa pubblica ha subito ben poche mutazioni negli ultimi due millenni.\nLa critica \u00e8 stata decisamente positiva nei confronti del film, ma generalmente rimproverando al regista l'impiego di Leslie Nielsen, poco convincente nei panni dell'antico romano, e la mediocre riuscita della satira politica e di costume rispetto al potenziale che il soggetto offriva.\nTrama.\nIntroduzione.\n71 a.C.. Il corrotto senatore Cesare Atticus \u00e8 in vacanza al mare con l'amante Ottavia, che mantiene mentre \u00e8 a sua volta mantenuto dalla moglie Cornelia. L'uomo viene richiamato a Roma dal capo del suo partito, il senatore Lucio Cinico. Lungo il tragitto sulla via Appia si scontra con il carro del magistrato Antonio Servilio, giunto da Mediolanum. Come se non bastasse, poco dopo Servilio scopre che l'appartamento da lui preso in affitto, per giunta in nero, \u00e8 di propriet\u00e0 dello stesso Atticus. I due si scontrano nuovamente qualche giorno dopo sugli spalti del Colosseo nel corso della partita di Coppa della Repubblica tra Roma e Mediolanum, circostanza che fa aumentare l'odio tra i due.\nLa confessione di Ottavia.\nIntanto Atticus, stanco delle pretese di Ottavia, liquida l'amante sostituendola con la modella egizia Iside a cui d\u00e0 pure la casa gi\u00e0 occupata da Ottavia. Questa, per vendicarsi, spiffera a Servilio alcuni segreti di Atticus che potrebbero farlo finire nei guai. Infatti, grazie alle informazioni ricevute, Servilio si presenta con un avviso di garanzia a casa di Atticus che, messo con le spalle al muro, cerca in ogni modo, ma senza successo, di corrompere l'irreprensibile giudice, arrivando pure ad usare il fatto che tra i loro figli sta nascendo qualcosa. Servilio non recede, inoltre vieta alla figlia di frequentare il figlio di Atticus.\nPoppea.\nPer evitare la galera, Atticus si rivolge al senatore Cinico, che gli consiglia di screditare Servilio. Cos\u00ec, dopo essersi accordato con il gestore di un bordello, assolda la prostituta Poppea, per adescare Servilio: il piano riesce e Servilio finisce con l'accettare l'invito a cena a casa di Poppea, che crede una nobile vedova, non sapendo di finire invece in un bordello dove viene colto in flagrante da Atticus e dal procuratore capo che, dopo essersi scusato con Atticus, spedisce il povero Servilio in Sicilia, nell'isola di Filicudi.\nIl ritorno a Roma.\nConfinato in Sicilia, per Antonio ogni ambizione sembra perduta, finch\u00e9 un giorno assiste inaspettatamente ad una lite tra un contadino e i \"picciotti\" di don Varrone, governatore dell'isola, per la riscossione di alcuni tributi; l'insospettito Servilio chiede spiegazioni, ricevendo un omertoso silenzio come riposta, ma Leoluca, il figlio del contadino, stanco dei soprusi decide di parlare: la sua denuncia permette ad Antonio di ottenere la confessione di Varrone, che indica Atticus collegato alla criminalit\u00e0 del paese e permette cos\u00ec a Servilio di tornare a Roma con nuove e pi\u00f9 solide accuse verso il suo nemico.\nL'alleanza tra Servilio e Atticus.\nCon il \"problema\" Servilio da risolvere nuovamente, stavolta Cinico consiglia ad Atticus una soluzione definitiva: uccidere o far uccidere il suo accusatore. Seppur restio, Atticus accetta, lanciando serpenti nell'ufficio del giudice, ma desiste quando suo figlio Alessio entra inaspettatamente nell'ufficio. Antonio intende incastrare il vero responsabile di tutto, il senatore Cinico, e i due si alleano allo scopo.\nSpacciandosi per cuoche sotto il falso nome di Lella e Nella, entrano a casa di Cinico e si impossessano del libro su cui il senatore tiene la contabilit\u00e0 in nero e a portarlo, dopo un inseguimento con Cinico, al procuratore capo.\nEpilogo.\nAl processo, durante il quale Cesare confessa tutto, Antonio chiede per Atticus l'assoluzione, a patto che restituisca quanto sottratto allo Stato, e la condanna per Cinico; ma il senatore, grazie a un'arringa assai persuasiva, riesce a convincere i giurati che i suoi crimini sono serviti per il benessere generale dei cittadini romani, e sia Cesare che Antonio vengono condannati ai lavori forzati. Come se non bastasse, i due finiscono per prendere parte alla rivolta di Spartaco, venendo sconfitti e crocifissi sulla via Appia, dove si erano scontrati la prima volta. Sulla croce, Antonio spera che ci possa essere in futuro un mondo migliore senza corruzione; la scena si sposta 2000 anni dopo dove, puntualmente, si ripete lo scontro tra i loro discendenti.\nProduzione.\nIl film \u00e8 stato girato a Castelporziano, a Ferentino, a Montalto di Castro, a Canino, a Tuscania, nelle isole di Filicudi e a Capri; a Roma \u00e8 stato girato a Cinecitt\u00e0, al Vittoriano, all'Accademia britannica e alla discoteca Baia Imperiale a Gabicce Mare.\nDopo il successo.\nIn seguito al successo ottenuto dal film, nel 1998 venne realizzata la miniserie televisiva \"S.P.Q.R.\" con Antonello Fassari e Nino Frassica.\nDistribuzione.\nIl film \u00e8 uscito nelle sale Italiane il 16 dicembre 1994."}
{"id": "718345", "revid": "682118", "url": "https://it.wikipedia.org/wiki?curid=718345", "title": "Sandra", "text": ""}
{"id": "718346", "revid": "1504506", "url": "https://it.wikipedia.org/wiki?curid=718346", "title": "Isole egee", "text": "Le Isole egee (gr. \u039d\u03b7\u03c3\u03b9\u03ac \u0391\u03b9\u03b3\u03b1\u03af\u03bf\u03c5 \u03a0\u03b5\u03bb\u03ac\u03b3\u03bf\u03c5\u03c2, \"Nisi\u00e0 Eg\u00e8ou P\u00e8lagous\"; tur. Ege Adalar\u0131) sono un gruppo di isole situate nel mare Egeo tra Turchia e Grecia e la maggior parte delle quali appartiene politicamente a quest'ultima. .\nDescrizione.\nDa nord a sud le isole sono suddivise in:\nIl trattato di Losanna del 1923, che fiss\u00f2 i confini della Grecia, attribu\u00ec a tale Paese la maggioranza di tali isole, le quali fanno parte di due divisioni amministrative, l'Egeo Settentrionale e l'Egeo Meridionale. Alla Turchia furono invece assegnate le isole Imbro e Tenedo, di fronte allo stretto dei Dardanelli.\nIl nome \"Isole italiane dell'Egeo\", note semplicemente come Dodecanneso, \u00e8 presente soprattutto nella storiografia italiana per riferirsi alle isole egee conquistate durante la guerra italo-turca del 1912, e annesse al Regno d'Italia con il trattato di Losanna dello stesso anno. Il Dodecanneso, con Rodi e Castelrosso, dopo una breve occupazione tedesca iniziata l'8 settembre 1943 venne occupato dagli inglesi. Nel 1947 anche il Dodecanneso pass\u00f2 alla Grecia."}
{"id": "718348", "revid": "124208009", "url": "https://it.wikipedia.org/wiki?curid=718348", "title": "HSV", "text": ""}
{"id": "718349", "revid": "984922", "url": "https://it.wikipedia.org/wiki?curid=718349", "title": "Cantone di Delme", "text": "Il Cantone di Delme era una divisione amministrativa dell'Arrondissement di Ch\u00e2teau-Salins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718351", "revid": "32698", "url": "https://it.wikipedia.org/wiki?curid=718351", "title": "Hue Saturation Value", "text": ""}
{"id": "718352", "revid": "767487", "url": "https://it.wikipedia.org/wiki?curid=718352", "title": "Condensatore rotante", "text": "Il condensatore rotante (o Compensatore Sincrono) \u00e8 una macchina elettrica utilizzata per regolare la tensione nel nodo di rete in cui viene installata. Si tratta di un tipo di motore sincrono connesso alla rete ed alimentato esclusivamente tramite il circuito di eccitazione. \u00c8 quindi privo di accoppiamenti meccanici con macchine operatrici o motori primi.\nTeoria.\nPer una macchina sincrona meccanicamente disaccoppiata \u00e8 possibile esprimere la potenza reattiva come:\ndove:\n\u00c8 evidente che la potenza reattiva viene generata oppure assorbita a seconda della differenza formula_6.\nQuando formula_7 la potenza reattiva \u00e8 maggiore di zero e, convenzionalmente, si dice che la macchina genera potenza reattiva. La macchina si comporta come un condensatore.\nQuando formula_8 la potenza reattiva \u00e8 minore di zero e si dice che la macchina assorbe potenza reattiva. La macchina si comporta come un'induttanza.\nPer via di questa duplice capacit\u00e0 di comportarsi sia come condensatore che come induttanza, il condensatore rotante viene anche detto compensatore sincrono.\nImpieghi.\nI condensatori rotanti vengono utilizzati per stabilizzare e mantenere costante la tensione in un nodo della rete.\nCome noto dallo studio dei flussi di potenza nelle reti elettriche, i flussi di potenza reattiva sono i maggiori responsabili della caduta di tensione sulle linee elettriche. Dal momento che il condensatore rotante \u00e8 in grado di erogare ed assorbire potenza reattiva, la sua installazione in un nodo della rete permette di ridurre il transito di potenza reattiva nella porzione di rete che fa capo a quel determinato nodo. In questo modo \u00e8 possibile, in pratica, mantenere un livello di tensione prefissato in determinati nodi importanti. Per questo i condensatori rotanti vengono tipicamente connessi alla rete per mezzo dell'avvolgimento terziario degli autotrasformatori di interconnessione AAT/AT.\nOltre a mantenere il giusto livello di tensione nei nodi delle reti elettriche, i condensatori rotanti si prestano anche a contenere le brusche cadute di tensione dovute a guasti o a distacchi di una linea.\nI condensatori rotanti possono anche esser visti come dei regolatori dinamici del fattore di potenza. Quando il circuito di controllo del sistema di eccitazione \u00e8 affidato ad un PLC programmato in modo tale da controllare il fattore di potenza, \u00e8 possibile far erogare alla macchina la potenza reattiva desiderata, tale da rifasare il carico o i carichi in questione.\nUno dei maggiori difetti dei condensatori rotanti risiede nell'elevato costo di esercizio e manutenzione.\nL'utilizzo dei condensatori rotanti era comune intorno agli anni 1950. Nella impiantistica moderna si sta abbandonando l'uso dei condensatori rotanti in favore dei pi\u00f9 efficienti condensatori statici."}
{"id": "718353", "revid": "110157", "url": "https://it.wikipedia.org/wiki?curid=718353", "title": "Cantone di Dieuze", "text": "Il Cantone di Dieuze era una divisione amministrativa dell'Arrondissement di Ch\u00e2teau-Salins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718355", "revid": "1442080", "url": "https://it.wikipedia.org/wiki?curid=718355", "title": "Gino Cappello", "text": "Era noto anche come Cappello IV.\nBiografia.\n\u00c8 scomparso nel 1990, all'et\u00e0 di 69 anni, a seguito di una caduta accidentale nella propria abitazione.\nCarriera.\nGiocatore.\nClub.\nCresciuto calcisticamente nel Padova, pass\u00f2 al Milan nel 1940-1941, poi di nuovo al Padova (1944) e al Bologna nella stagione 1945-1946 dove gioc\u00f2 fino al campionato 1955-1956 collezionando 245 presenze e 80 reti in campionato.\nNel 1948 rimase coinvolto nello scandalo di corruzione noto come Caso Napoli, venendo squalificato per un mese. Ben pi\u00f9 gravi furono, invece, le conseguenze legate alla sua partecipazione nel 1952 al \"Palio calcistico petroniano\", un torneo di bar a Bologna. Il 5 luglio nella partita tra il Bar Otello (in cui giocava Cappello) e il Bar San Mamolo l\u2019arbitro Palmieri venne affrontato da alcuni giocatori del Bar Otello per le sue decisioni e cadendo a terra si fece male a una caviglia. L\u2019arbitro denunci\u00f2 Cappello per aggressione e il giudice sportivo gli inflisse la squalifica a vita, pena massima, mentre il Bologna, che a suo tempo gli aveva negato la partecipazione a quel torneo, gli commin\u00f2 una pesante multa. Nel ricorso la Caf conferm\u00f2 la squalifica, ma l\u20198 settembre 1952 davanti alla giustizia ordinaria l\u2019arbitro Palmieri vacill\u00f2 nella ricostruzione del fatto e il pretore assolse Cappello per \"non aver commesso il fatto\". La Federazione ordin\u00f2 un supplemento di indagine e il 7 febbraio 1953 ridusse la squalifica a un anno.\nIn Serie A cont\u00f2 complessivamente 301 presenze e 104 reti.\nDopo il Bologna, gioc\u00f2 per due stagioni con il Novara, prima di concludere la carriera da giocatore nel 1958.\nNazionale.\nIn nazionale gioc\u00f2 11 partite esordendo il 22 maggio 1949 in Italia-Austria (3-1), la prima partita del dopo-Superga.\nPartecip\u00f2 a due spedizioni mondiali: in Brasile nel 1950 e in Svizzera nel 1954. Fu in occasione di questi Mondiali che vennero assegnati, per la prima volta, i numeri di maglia ai giocatori in maniera fissa: a Gino Cappello tocc\u00f2 il numero 10.\nFece parte anche della nazionale B, senza disputare partite ufficiali.\nDirigente.\nSmessa l'attivit\u00e0 di giocatore divent\u00f2 dirigente del Genoa, ma poco dopo fu trovato colpevole di tentata corruzione (per l'illecito sportivo noto appunto come Caso Cappello) e squalificato a vita (stavolta senza sconti)."}
{"id": "718358", "revid": "767487", "url": "https://it.wikipedia.org/wiki?curid=718358", "title": "Cantone di Vic-sur-Seille", "text": "Il Cantone di Vic-sur-Seille era una divisione amministrativa dell'Arrondissement di Ch\u00e2teau-Salins.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718360", "revid": "205250", "url": "https://it.wikipedia.org/wiki?curid=718360", "title": "John Slater", "text": "Slater studi\u00f2 presso l'Universit\u00e0 di Rochester e si guadagn\u00f2 il suo \"Bachelor of Science\" nel 1920. Continu\u00f2 la carriera accademica fino ad ottenere il PhD in fisica, conseguito all'Universit\u00e0 Harvard nel 1923, e prosegu\u00ec gli studi all'Universit\u00e0 di Cambridge, per poi tornare alla Harvard. Nel 1924, collabor\u00f2 con Niels Bohr e Hendrik Kramers sulla teoria BKS (Bohr, Kramers, Slater) che serv\u00ec da base per la teoria quantistica di Werner Karl Heisenberg. Dal 1930 al 1966 fu professore di fisica presso il Massachusetts Institute of Technology. Si spost\u00f2 quindi all'Universit\u00e0 della Florida dove fu professore ricercatore dal 1966 al 1976 in fisica e chimica. A Slater spetta la scoperta delle funzioni di calcolo che descrivono gli orbitali atomici (detto orbitale di Slater) e anche l'introduzione delle cosiddette regole di Slater, per il calcolo della carica nucleare efficace degli elettroni pi\u00f9 esterni in un atomo.\nWilliam Shockley, suo allievo, ricevette il premio Nobel per la Fisica per i suoi lavori nella fisica dello stato solido."}
{"id": "718363", "revid": "984922", "url": "https://it.wikipedia.org/wiki?curid=718363", "title": "Cantone di Behren-l\u00e8s-Forbach", "text": "Il Cantone di Behren-l\u00e8s-Forbach era una divisione amministrativa dell'Arrondissement di Forbach.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718367", "revid": "287204", "url": "https://it.wikipedia.org/wiki?curid=718367", "title": "Cantone di Forbach", "text": "Il Cantone di Forbach \u00e8 una divisione amministrativa dell'Arrondissement di Forbach.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 7 comuni.\nComposizione.\nPrima della riforma del 2014 comprendeva solo parte del comune di Forbach.\nDal 2015 i comuni appartenenti al cantone sono i seguenti 7:"}
{"id": "718368", "revid": "767487", "url": "https://it.wikipedia.org/wiki?curid=718368", "title": "Cantone di Freyming-Merlebach", "text": "Il Cantone di Freyming-Merlebach \u00e8 una divisione amministrativa dell'Arrondissement di Forbach.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 11 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "718369", "revid": "1543377", "url": "https://it.wikipedia.org/wiki?curid=718369", "title": "Location Free Player", "text": "LocationFree Player \u00e8 un dispositivo Internet-based prodotto da Sony.\nQuesto dispositivo \u00e8 usato per lo streaming su internet di: DVD, CATV e PVR.\nFunzionamento.\nIl LocationFree Player si collega ad Internet ed al dispositivo di cui fare lo streaming. L'utente si collega ad internet ed il contenuto viene trasmesso all'utente. La Sony offre supporto per la PSP, che pu\u00f2 essere usata con il LocationFree Player. Per usare questa funzione \u00e8 necessario aggiornare la PSP con un Firmware maggiore di 2.70\nHardware Associato.\nIl 13 settembre 2006 Sony ha presentato uno schermo LCD portatile, wireless e ricaricabile che pu\u00f2 ricevere immagini da 30 metri di distanza dal location free player.\nProdotti Simili.\nIl 12 settembre 2006 l'Apple Inc. svela dei dettagli su un progetto chiamato iTV, che permette di trasmettere dati ad una televisione via tecnologia wireless, ma non permette la trasmissione via internet.\nLa Slingbox della Sling media ha una simile funzione."}
{"id": "718372", "revid": "287204", "url": "https://it.wikipedia.org/wiki?curid=718372", "title": "Endivie", "text": ""}
{"id": "718373", "revid": "287204", "url": "https://it.wikipedia.org/wiki?curid=718373", "title": "Lorblatt", "text": ""}
{"id": "718374", "revid": "287204", "url": "https://it.wikipedia.org/wiki?curid=718374", "title": "Meganie", "text": ""}
{"id": "718375", "revid": "161374", "url": "https://it.wikipedia.org/wiki?curid=718375", "title": "John Clark Slater", "text": ""}
{"id": "718376", "revid": "287204", "url": "https://it.wikipedia.org/wiki?curid=718376", "title": "Feurigel", "text": ""}
{"id": "718377", "revid": "287204", "url": "https://it.wikipedia.org/wiki?curid=718377", "title": "Igelavar", "text": ""}
{"id": "718378", "revid": "287204", "url": "https://it.wikipedia.org/wiki?curid=718378", "title": "Tornupto", "text": ""}
{"id": "718381", "revid": "984922", "url": "https://it.wikipedia.org/wiki?curid=718381", "title": "Cantone di Saint-Avold-1", "text": "Il Cantone di Saint-Avold-1 era una divisione amministrativa dell'Arrondissement di Forbach.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Avold e i comuni di:"}
{"id": "718382", "revid": "287204", "url": "https://it.wikipedia.org/wiki?curid=718382", "title": "Karnimani", "text": ""}
{"id": "718383", "revid": "287204", "url": "https://it.wikipedia.org/wiki?curid=718383", "title": "Tyracroc", "text": ""}
{"id": "718386", "revid": "287204", "url": "https://it.wikipedia.org/wiki?curid=718386", "title": "Wiesor", "text": ""}
{"id": "718387", "revid": "287204", "url": "https://it.wikipedia.org/wiki?curid=718387", "title": "Wiesenior", "text": ""}
{"id": "718388", "revid": "287204", "url": "https://it.wikipedia.org/wiki?curid=718388", "title": "Noctuh", "text": ""}
{"id": "718390", "revid": "81391500", "url": "https://it.wikipedia.org/wiki?curid=718390", "title": "Cantone di Saint-Avold-2", "text": "Il Cantone di Saint-Avold-2 era una divisione amministrativa dell'Arrondissement di Forbach.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Avold e i comuni di:"}
{"id": "718391", "revid": "729019", "url": "https://it.wikipedia.org/wiki?curid=718391", "title": "Whittaker's", "text": "J.H. Whittaker &amp; Sons, Ltd (Whittaker's) \u00e8 un'industria dolciaria specializzata in cioccolato, con sede a Porirua, Nuova Zelanda. La compagnia \u00e8 stata fondata a Christchurch da James Henry Whittaker nel 1896, e trasferita pi\u00f9 tardi a Wellington.\nJames Henry Whittaker, inizia a lavorare a 14 anni nell'industria dolciaria britannica. Si trasferisce nel 1890 in Nuova Zelanda, a Christchurch, ed inizia a vendere sei anni dopo prodotti dolciari con l'ausilio di carrozze trainate da cavalli.\nNel 1913, inizia a collaborare con i suoi due figli, Ronald e James, e aprono un'attivit\u00e0 a Wellington, che diventa una societ\u00e0 a responsabilit\u00e0 limitata nel 1937. A quell'epoca l'azionariato era ancora detenuto completamente dalla terza generazione di Whittaker. Nel 1992 la compagnia diventa J.H. Whittaker Australia Ltd."}
{"id": "718393", "revid": "287204", "url": "https://it.wikipedia.org/wiki?curid=718393", "title": "Webarak", "text": ""}
{"id": "718394", "revid": "287204", "url": "https://it.wikipedia.org/wiki?curid=718394", "title": "Iksbat", "text": ""}
{"id": "718395", "revid": "88740", "url": "https://it.wikipedia.org/wiki?curid=718395", "title": "Lampi", "text": ""}
{"id": "718397", "revid": "34119", "url": "https://it.wikipedia.org/wiki?curid=718397", "title": "Pii", "text": ""}
{"id": "718398", "revid": "287204", "url": "https://it.wikipedia.org/wiki?curid=718398", "title": "Fluffeluff", "text": ""}
{"id": "718400", "revid": "767487", "url": "https://it.wikipedia.org/wiki?curid=718400", "title": "Cantone di Stiring-Wendel", "text": "Il Cantone di Stiring-Wendel \u00e8 una divisione amministrativa dell'Arrondissement di Forbach.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 14 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "718401", "revid": "287204", "url": "https://it.wikipedia.org/wiki?curid=718401", "title": "Voltilamm", "text": ""}
{"id": "718402", "revid": "287204", "url": "https://it.wikipedia.org/wiki?curid=718402", "title": "Waaty", "text": ""}
{"id": "718403", "revid": "1528507", "url": "https://it.wikipedia.org/wiki?curid=718403", "title": "Ensembl", "text": "Ensembl (o Ensembl!) \u00e8 una banca dati bioinformatica allestita con lo scopo di fornire informazioni aggiornate sui principali genomi eucariotici. Ensembl \u00e8 gestita in modo coordinato dal \"Wellcome Trust Sanger Institute\" e dall'Istituto europeo di bioinformatica (EBI), facente parte del Laboratorio Europeo di Biologia Molecolare (EMBL).\nCaratteristiche del software.\nIl progetto \u00e8 del tutto \"open source\". Ci\u00f2 significa che sia il software che i dati immagazzinati possono essere utilizzati in maniera del tutto libera e gratuita.\nGenomi riportati.\nAttualmente Ensembl riporta i genomi della maggior parte dei vertebrati e di diversi organismi modello. "}
{"id": "718407", "revid": "287204", "url": "https://it.wikipedia.org/wiki?curid=718407", "title": "Blubella", "text": ""}
{"id": "718410", "revid": "44939", "url": "https://it.wikipedia.org/wiki?curid=718410", "title": "Ensembl!", "text": ""}
{"id": "718413", "revid": "287204", "url": "https://it.wikipedia.org/wiki?curid=718413", "title": "Mogelbaum", "text": ""}
{"id": "718432", "revid": "287204", "url": "https://it.wikipedia.org/wiki?curid=718432", "title": "Quaxo", "text": ""}
{"id": "718437", "revid": "298229", "url": "https://it.wikipedia.org/wiki?curid=718437", "title": "Campionati europei di nuoto in vasca corta 2005", "text": "I 13\u00a0mi Campionati europei di nuoto in vasca corta si sono svolti a Trieste (Italia) dall'8 all'11 dicembre 2005."}
{"id": "718444", "revid": "287204", "url": "https://it.wikipedia.org/wiki?curid=718444", "title": "Hubelupf", "text": ""}
{"id": "718445", "revid": "287204", "url": "https://it.wikipedia.org/wiki?curid=718445", "title": "Papungha", "text": ""}
{"id": "718449", "revid": "287204", "url": "https://it.wikipedia.org/wiki?curid=718449", "title": "Griffel", "text": ""}
{"id": "718450", "revid": "287204", "url": "https://it.wikipedia.org/wiki?curid=718450", "title": "Sonnkern", "text": ""}
{"id": "718451", "revid": "287204", "url": "https://it.wikipedia.org/wiki?curid=718451", "title": "Sonnflora", "text": ""}
{"id": "718454", "revid": "287204", "url": "https://it.wikipedia.org/wiki?curid=718454", "title": "Morlord", "text": ""}
{"id": "718457", "revid": "767487", "url": "https://it.wikipedia.org/wiki?curid=718457", "title": "Cantone di Ars-sur-Moselle", "text": "Il Cantone di Ars-sur-Moselle era una divisione amministrativa dell'Arrondissement di Metz-Campagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718459", "revid": "984922", "url": "https://it.wikipedia.org/wiki?curid=718459", "title": "Cantone di Maizi\u00e8res-l\u00e8s-Metz", "text": "Il Cantone di Maizi\u00e8res-l\u00e8s-Metz era una divisione amministrativa dell'Arrondissement di Metz-Campagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718461", "revid": "984922", "url": "https://it.wikipedia.org/wiki?curid=718461", "title": "Cantone di Marange-Silvange", "text": "Il Cantone di Marange-Silvange era una divisione amministrativa dell'Arrondissement di Metz-Campagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718462", "revid": "287204", "url": "https://it.wikipedia.org/wiki?curid=718462", "title": "Cantone di Montigny-l\u00e8s-Metz", "text": "Il Cantone di Montigny-l\u00e8s-Metz \u00e8 una divisione amministrativa dell'Arrondissement di Metz-Campagne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 6 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "718463", "revid": "110157", "url": "https://it.wikipedia.org/wiki?curid=718463", "title": "Cantone di Pange", "text": "Il Cantone di Pange era una divisione amministrativa dell'Arrondissement di Metz-Campagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718464", "revid": "287204", "url": "https://it.wikipedia.org/wiki?curid=718464", "title": "Cantone di Rombas", "text": "Il Cantone di Rombas \u00e8 una divisione amministrativa dell'Arrondissement di Metz-Campagne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 14 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "718465", "revid": "110157", "url": "https://it.wikipedia.org/wiki?curid=718465", "title": "Cantone di Verny", "text": "Il Cantone di Verny era una divisione amministrativa dell'Arrondissement di Metz-Campagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718466", "revid": "1543377", "url": "https://it.wikipedia.org/wiki?curid=718466", "title": "Cinghiale di Erimanto", "text": "Nella mitologia greca, il cinghiale di Erimanto (; ) era un poderoso e ferocissimo esemplare di suide che viveva sul monte Erim\u00e0nto e che terrorizzava tutta la regione.\nMitologia.\nSecondo il racconto, Eracle riusc\u00ec eroicamente a catturarlo vivo per poi portarlo a Euristeo, il quale, per la paura, si nascose in una botte. \nLa sua cattura fu la quarta delle dodici fatiche di Eracle."}
{"id": "718468", "revid": "729019", "url": "https://it.wikipedia.org/wiki?curid=718468", "title": "Muscolo obliquo interno", "text": "Il muscolo obliquo interno dell'addome \u00e8 uno dei muscoli larghi che contribuiscono a formare la parete addominale.\n\u00c8 posto in profondit\u00e0 subito sotto al muscolo obliquo esterno. Partendo dal legamento inguinale, dalla spina iliaca anteriore, dalla cresta iliaca e dalla fascia lombosacrale si porta verso l'alto allargandosi a ventaglio e termina in parte inserendosi sulle ultime quattro cartilagini costali. Medialmente si esaurisce in due foglietti aponevrotici che, dopo aver circondato il muscolo retto del proprio lato si incrociano con l'analoga aponevrosi del muscolo obliquo interno contro laterale contribuendo a formare la linea alba. In basso, unendosi alla aponevrosi del muscolo trasverso dell'addome, finisce con il tendine congiunto che si inserisce sul tubercolo pubico.\n\u00c8 innervato dai nervi intercostali, da T10 a T12 ed in basso riceve fibre dal nervo ileo-inguinale e dal nervo ileo-ipogastrico.\nLa sua contrazione ha effetto sulla parete addominale e sulla gabbia toracica, contribuendo alla dinamica respiratoria.\nUna sua estensione a livello del legamento inguinale contribuisce a formare, nel maschio, il muscolo cremastere, funzionale nell'elevamento dei testicoli."}
{"id": "718469", "revid": "547034", "url": "https://it.wikipedia.org/wiki?curid=718469", "title": "Kastoria", "text": "Kastoria (, in albanese: Kosturi) \u00e8 un comune della Grecia situato nella periferia della Macedonia Occidentale (unit\u00e0 periferica di Kastoria) con 37.094 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 763\u00a0km\u00b2 e la popolazione \u00e8 passata da 16.218 a 37.094 abitanti.\nSorge su un promontorio in riva al Lago Orestiada.\nCaratteristiche.\n\u00c8 un centro rinomato nella produzione di pellicce, e pu\u00f2 vantare, oltre che discrete attivit\u00e0 agricole, un grande patrimonio artistico, composto da ben 54 splendide chiese bizantine e medievali.\nKastoria ebbe una storia lunga e gloriosa, ma oggi vive un calo demografico dovuto alla posizione geografica interna, a 600 m sul mare."}
{"id": "718471", "revid": "228587", "url": "https://it.wikipedia.org/wiki?curid=718471", "title": "Saint-Hubert (Mosella)", "text": ""}
{"id": "718473", "revid": "984922", "url": "https://it.wikipedia.org/wiki?curid=718473", "title": "Cantone di Vigy", "text": "Il Cantone di Vigy era una divisione amministrativa dell'Arrondissement di Metz-Campagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718475", "revid": "984922", "url": "https://it.wikipedia.org/wiki?curid=718475", "title": "Cantone di Woippy", "text": "Il Cantone di Woippy era una divisione amministrativa dell'Arrondissement di Metz-Campagne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718476", "revid": "2175", "url": "https://it.wikipedia.org/wiki?curid=718476", "title": "Arrondissement di Metz-citt\u00e0", "text": ""}
{"id": "718486", "revid": "56620", "url": "https://it.wikipedia.org/wiki?curid=718486", "title": "Cantoni di Metz", "text": ""}
{"id": "718492", "revid": "124991299", "url": "https://it.wikipedia.org/wiki?curid=718492", "title": "Ruspa", "text": "Una ruspa \u00e8 una macchina per la movimentazione di terra, adatta per lo spianamento superficiale; \u00e8 in grado di tagliare a spessore il terreno, caricarlo, trasportarlo e scaricarlo.\nComposta da un rimorchio trainato da un trattore, normalmente entrambi gommati, attualmente a due assi ma storicamente a tre.\nIl rimorchio ha il cassone mobile, con la parte bassa dotata di un bordo frontale tagliente, che va sostituito periodicamente per l'usura. La tramoggia abbassata taglia il suolo all'altezza voluta, l'inerzia del movimento carica il terreno nel cassone, come una pialla a mano per il legno, dove il truciolo entra nel suo interno e se troppo grande esce da sopra. Quando la tramoggia \u00e8 piena (da 8 a 34\u00a0m\u00b3 a seconda del tipo) viene sollevata, e chiusa, ed il contenuto trasportato nel luogo di scarico. Lo scarico pu\u00f2 essere posteriore o anteriore. Per lo scarico la tramoggia deve essere abbassata parzialmente senza incidere il terreno. Se lo scarico \u00e8 anteriore il pannello posteriore della tramoggia, o l'eiettore, \u00e8 idraulicamente spinto in avanti e il carico cade fuori con uno spessore desiderato, normalmente tra i 20 ed i 30 centimetri. Esistono modelli con un motore solo e normalmente necessitano di un apripista cingolato detto pusher, con la lama pi\u00f9 stretta del normale, che spinge da dietro il rimorchio aiutando ad incidere i terreni pi\u00f9 duri. Per esempio: Caterpillar D10 pusher. I modelli pi\u00f9 pesanti hanno due motori uno guida delle ruote anteriori, e l'altro guida le ruote posteriori con motori fino a 400\u00a0kW (536\u00a0CV). Esistono modelli con un sistema di autocaricamento rotante che non necessitano di retro spinta.\nUtilizzo.\nLa distanza di caricamento generalmente \u00e8 di 30 metri e per essa occorre circa un minuto. Massima resa in cantieri di sterro e riporto con brevi distanze fra i due."}
{"id": "718493", "revid": "499531", "url": "https://it.wikipedia.org/wiki?curid=718493", "title": "Khottosho", "text": "Il khottosho-bankhaar, anche hottosho, o cane da pastore della Buriazia, \u00e8 una razza canina molossoide (tipo cane da montagna) originaria della Buriazia, non riconosciuta dalla FCI.\nStoria.\nLa razza origin\u00f2 in tempi molto antichi dall'archetipo razziale dei molossoidi, un grande cane da montagna selezionato in epoca protostorica nel Medioriente (fond. nella Mezzaluna Fertile), dove la nascente pastorizia aveva evidenziato la necessit\u00e0 di selezionare un grosso cane difensore del gregge, evolutosi durante l'Et\u00e0 del ferro come cane da guerra/palazzo nelle prime grandi civilt\u00e0 (assiri, babilonesi, ittiti, egizi). Dalla Mesopotamia, il Molossoide si diffuse nell'antico impero persiano e da l\u00ec al Caucaso, all'India ed a tutti i paesi tra le pendici indo-pakistane dell'Himalaya (Tibet, Nepal, Bhutan, ecc.) e le steppe mongoliche, originando diversi ceppi locali: tutti cani accomunati da una certa tipologia caratteriale (forte, dominante, territoriale e protettiva verso la famiglia umana) ma con varianti morfologiche dovute alle diversit\u00e0 climatiche e del territorio. \nIl Khottosho, lett. \"Lupo domestico\" (l'altro nome, \"Bankhaar\", significa \"irsuto\"), \u00e8 l'evoluzione del ceppo mongolico del molossoide. Si tratta del cane utilizzato da sempre come guardiano delle iurte dei nomadi e custode delle mandrie di Yak. L'ammodernamento della pastorizia in Mongolia ne ha drasticamente ridotto il numero. Durante l'epoca sovietica, la razza sopravvisse perch\u00e9 riconvertita in cane da guardia utilizzato dall'esercito per pattugliare i confini del territorio (come contestualmente occorso ai molossoidi Pastore del Caucaso e Pastore dell'Asia Centrale in altre contrade dell'Unione), venendo talvolta incrociato con altre razze per modificarne il carattere cocciuto ed indipendente.\nDescrizione.\nForte ma di ossatura non massiccia, ha la testa grande, con stop moderato, muso robusto ma non troppo molossoide, orecchie pendenti e occhi piccoli. Il pelo \u00e8 lungo, con un certo sottopelo, i colori pi\u00f9 diffusi sono il nero focato, il nero ed il rosso. Ne esistono anche di marroni, grigi e pezzati bianco-neri.&lt;br&gt;\nI pochi soggetti talvolta presenti alle esposizioni (in Russia) vengono talvolta scambiati per Leonberger o Hovawart."}
{"id": "718498", "revid": "984922", "url": "https://it.wikipedia.org/wiki?curid=718498", "title": "Cantone di F\u00e9n\u00e9trange", "text": "Il Cantone di F\u00e9n\u00e9trange era una divisione amministrativa dell'Arrondissement di Sarrebourg.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718499", "revid": "767487", "url": "https://it.wikipedia.org/wiki?curid=718499", "title": "Cantone di Lorquin", "text": "Il Cantone di Lorquin era una divisione amministrativa dell'Arrondissement di Sarrebourg.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "718503", "revid": "62814", "url": "https://it.wikipedia.org/wiki?curid=718503", "title": "Hottosho", "text": ""}
{"id": "718507", "revid": "767487", "url": "https://it.wikipedia.org/wiki?curid=718507", "title": "Cantone di Phalsbourg", "text": "Il Cantone di Phalsbourg \u00e8 una divisione amministrativa dell'Arrondissement di Sarrebourg.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 26 a 56 comuni.\nComposizione.\nI 26 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 56:"}
{"id": "718508", "revid": "729019", "url": "https://it.wikipedia.org/wiki?curid=718508", "title": "Muscolo trasverso dell'addome", "text": "Il muscolo trasverso dell'addome \u00e8 uno dei muscoli larghi che contribuiscono a formare la parete addominale anteriore.\n\u00c8 quello posto pi\u00f9 internamente. Si origina del terzo laterale del legamento inguinale, dai 2/3 anteriori del labbro interno della cresta iliaca, dalla lamina anteriore o profonda della fascia toracolombare (detta anche lombodorsale) che va dal margine superiore della cresta iliaca alla 12\u00aa costa, e dalla faccia interna delle ultime 6 cartilagini costali dove \u00e8 in rapporto con il diaframma. Medialmente termina in una aponevrosi che va ad incontrare quella del muscolo controlaterale formando la linea alba; al di sopra della linea arcuata di Douglas l'aponevrosi passa posteriormente ai retti dell'addome mentre al di sotto di questa linea passa anteriormente. Inferiormente i fasci aponevrotici si ripiegano fondendosi con quelli dell'obliquo interno e vanno ad inserirsi sulla cresta del pube e sulla cresta pettinea formando quindi il tendine congiunto o falce inguinale, tetto del canale inguinale. Il muscolo \u00e8 rivestito superficialmente dalla fascia di rivestimento profonda dell'addome e profondamente dalla fascia trasversale.\n\u00c8 innervato dagli ultimi nervi intercostali ed in basso riceve fibre dal nervo ileo-inguinale dal nervo ileo-ipogastrico.\nAzione.\nLa sua contrazione ha effetto sulla parete addominale e sulla gabbia toracica, contribuendo alla dinamica respiratoria. \u00c8 infatti un muscolo espiratore, abbassando le coste. Ha un debole ruolo sinergico con gli altri muscoli addominali antero-laterali agendo nella rotazione e flessione del busto.\nGli ultimi studi sottolineano l'importanza del corretto tempismo di contrazione del muscolo nella stabilizzazione della colonna lombare e nella prevenzione di lombalgia."}
{"id": "718510", "revid": "124835161", "url": "https://it.wikipedia.org/wiki?curid=718510", "title": "Escavatore", "text": "Un escavatore \u00e8 una macchina utilizzata per tutte le operazioni che richiedono un movimento di terra, ovvero la rimozione di porzioni di terreno non particolarmente coerente, tale da consentirne una relativamente facile frantumazione. L'operatore che aziona la macchina viene definito \"escavatorista\". \nAmbito di utilizzo.\nLe operazioni di scavo possono avere diverse finalit\u00e0, sia in ambito minerario, quando si sia in presenza di una miniera o cava, solitamente ma non necessariamente \"a cielo aperto\", di materiale adatto ad essere rimosso con questo tipo di mezzi, sia nell'ambito delle costruzioni civili, quando sia necessario lo scavo di fondazioni oppure la costruzione di trincee sia di grandi dimensioni, ad esempio per il passaggio di una strada o di una linea ferroviaria, sia di dimensioni limitate, per la posa di tubazioni o di cavi elettrici interrati.\nTipologia.\nA seconda dell'ambito in cui devono essere utilizzati, gli escavatori possono essere di diversi tipi ed avere particolari caratteristiche.\nMobilit\u00e0.\nPer consentire il suo spostamento, un escavatore deve essere montato su un telaio che ne permetta il movimento: esso pu\u00f2 essere: \nTipo di attrezzo.\nUn escavatore \u00e8 munito di un attrezzo di scavo che si pu\u00f2 ricondurre a due categorie: la benna ed il cucchiaione o cucchiaia.\nUna b\u00e8nna pu\u00f2 essere a sua volta di due tipi: mordente oppure trascinata.\nLa b\u00e8nna mordente viene solitamente impiegata per lavori di scavo che richiedono di raggiungere un punto molto inferiore al piano d'appoggio della macchina, ad esempio nelle grandi fondazioni oppure nel dragaggio di fondali marittimi o lacustri nei pressi della riva o della chiatta su cui l'escavatore \u00e8 montato. La b\u00e8nna viene calata aperta sul punto di scavo, dove penetra nel terreno e, grazie ad un azionamento solitamente idraulico, viene chiusa in modo da raccogliere il materiale.\nLa b\u00e8nna trascinata, utilizzata soprattutto nel dragaggio dei fondali, \u00e8 invece solitamente montata su un escavatore con un lungo braccio, in modo da poter raggiungere distanze orizzontali maggiori: la b\u00e8nna viene fatta salire fino all'estremit\u00e0 del braccio, quindi calata sul fondale e trascinata verso la macchina da un sistema di funi, raccogliendo il materiale durante questo movimento.\nUna cucchiaia pu\u00f2 essere anch'essa di due tipi: rovescia o frontale, a seconda che la bocca della stessa sia rivolta verso l'escavatore o verso il lato opposto.\nLa cucchiaia rovescia viene utilizzata per effettuare degli scavi al di sotto del piano su cui \u00e8 posta la macchina, oppure ad altezze minime al di sopra dello stesso. Il movimento di raccolta \u00e8 dato dal braccio, che muove la cucchiaia lungo la parete da scavare dal punto pi\u00f9 lontano a quello pi\u00f9 prossimo all'escavatore.\nLa cucchiaia frontale viene invece spinta contro la parete di scavo nel punto pi\u00f9 basso possibile e viene quindi sollevata asportando il materiale dal basso verso l'alto.\nOltre alla benna possono essere collegati all'escavatore altri attrezzature, come il martello idraulico, la pinza demolitrice, la benna vagliatrice, le frese rotative, i compattatori.\nI grandi escavatori.\nLe dimensioni di un escavatore dipendono ovviamente dall'ambito in cui vengono utilizzati: nelle grandi miniere a cielo aperto, in particolare di carbone, hanno raggiunto dimensioni rilevanti, come il famoso Big Muskie, il pi\u00f9 grande escavatore a benna trascinata mai costruito al mondo.\nLa necessit\u00e0 di movimentare grandi quantit\u00e0 di materiali hanno portato alla realizzazione di strutture imponenti, come gli escavatori a catena di tazze o a ruota di tazze. Si tratta di macchine impiegate in posizione quasi statica, in quanto sono quasi sempre montate su pattini.\nUn escavatore a catena di tazze \u00e8 una macchina dotata di un lungo braccio lungo il quale ruota una serie di cucchiaie che asportano il materiale dalla parete portandolo verso la macchina stessa, dove viene scaricato; le cucchiaie svuotate ritornano, dal lato opposto del braccio, verso l'estremit\u00e0, dove tornano a contatto con il terreno. Questo tipo di macchina \u00e8 adatto allo scavo su lunghe pareti regolari.\nUn escavatore a ruota di tazze sfrutta un principio sostanzialmente analogo, con le cucchiaie che per\u00f2 sono montate su una grande ruota che imprime loro un movimento dal basso verso l'alto, sostanzialmente ripetendo senza soluzione di continuit\u00e0 l'operazione che viene effettuata dall'escavatore a cucchiaia frontale.\nEntrambe queste macchine sono solitamente dotate di un sistema di raccolta del materiale scaricato dalle cucchiaie, che viene automaticamente avviato su un sistema di nastri trasportatori che ne completa la rimozione."}
{"id": "718511", "revid": "5782059", "url": "https://it.wikipedia.org/wiki?curid=718511", "title": "Radio F", "text": ""}
{"id": "718514", "revid": "15756", "url": "https://it.wikipedia.org/wiki?curid=718514", "title": "Anna Leopoldovna Romanova", "text": "Sfondo.\nNel 1722, Anna arriv\u00f2 in Russia con sua madre, che era fuggita e separata da suo padre: sua madre era considerata una candidata al trono nel 1730, ma fu invece scelta sua zia. Nel 1733, Anna si convert\u00ec alla religione ortodossa e prese il nome di Anna Leopoldovna, che la rese accettabile come erede al trono. Nel 1739 spos\u00f2 Antonio Ulrico (1714\u20131776), figlio di Ferdinando Alberto, Duca di Brunswick-Wolfenb\u00fcttel: egli fu ricevuto in Russia gi\u00e0 nel 1733, in modo che ella potesse arrivare a conoscerlo.\nIl 5 ottobre 1740 la zarina Anna adott\u00f2 il loro neonato figlio Ivan e lo proclam\u00f2 erede al trono di Russia. Pochi giorni dopo questa proclamazione l'imperatrice mor\u00ec (28 ottobre 1740), lasciando indicazioni per quanto riguarda la successione, e nominando il suo favorito Ernest Biron, Duca di Curlandia, come reggente.\nReggenza.\nBiron, tuttavia, si era reso oggetto di avversione dalla popolazione russa, e dopo che Biron aveva minacciato di esiliare Anna e il suo consorte in Germania, Anna Leopoldovna ebbe poche difficolt\u00e0 a rovesciarlo (8 novembre 1740). Assunse poi la reggenza con il titolo di Gran Principessa di Russia, ma sapeva poco del carattere delle persone con cui aveva a che fare, sapeva ancora meno delle convenzioni e della politica del governo russo, e rapidamente litig\u00f2 con i suoi principali sostenitori.\nSecondo il Dizionario di Storia Russa, ordin\u00f2 un'indagine dell'industria dell'abbigliamento quando nuove divise ricevute dai militari si rivelarono essere di qualit\u00e0 inferiore. Quando l'inchiesta rivel\u00f2 le condizioni disumane ella eman\u00f2 decreti fissando un salario minimo e massimo di ore di lavoro in questo settore, nonch\u00e9 la creazione di strutture sanitarie in ogni fabbrica di abbigliamento.\nPresied\u00e9 anche a una brillante vittoria da parte delle forze russe nella battaglia di Villmanstrand in Finlandia dopo che l'Impero svedese aveva dichiarato guerra contro il suo governo. Ebbe una favorita influente, Julia Mengden.\nNel dicembre 1741, la figlia di Pietro il Grande, che per i suoi atteggiamenti godeva del favore delle truppe incit\u00f2 la guardia imperiale alla rivolta, sconfisse una debole resistenza e sal\u00ec al trono come Elisabetta. Questo colpo di Stato fu sostenuto dagli ambasciatori di Francia e Svezia, eventualmente con incentivi finanziari dei membri dei reggimenti della Guardia che volevano cambiare le politiche filo-britannica e filo-austriaca del governo di Anna Leopoldovna.\nDopo la deposizione.\nIl vittorioso regime prima imprigion\u00f2 la famiglia nella fortezza di D\u00fcnam\u00fcnde vicino a Riga e in seguito li esili\u00f2 a Cholmogory sul fiume Dvina settentrionale. Anna infine mor\u00ec di parto il 18 marzo 1746. Suo figlio Ivan VI fu assassinato a \u0160lissel'burg il 16 luglio 1764, mentre suo marito Antonio Ulrico mor\u00ec a Cholmogory il 19 marzo 1776. I suoi restanti quattro figli (Caterina, Elisabetta, Pietro e Alessio) furono rilasciati dal carcere il 30 giugno 1780 e affidati alla custodia della zia, la regina vedova di Danimarca, Giuliana Maria di Brunswick-L\u00fcneburg. Si stabilirono nello Jutland, dove vissero in tutta comodit\u00e0 in detenzione domiciliare a Horsens per il resto della loro vita sotto la tutela di Giuliana e a spese di Caterina la Grande. Avendo vissuto come prigionieri, non ebbero una vita sociale, limitandosi a tenere una piccola \"corte\" di 40-50 persone, tutti danesi, tranne il sacerdote.\nDiscendenza.\nAnna Leopoldova e Antonio Ulrico ebbero cinque figli:"}
{"id": "718515", "revid": "287204", "url": "https://it.wikipedia.org/wiki?curid=718515", "title": "Compagnia degli Uniti", "text": "La Compagnia degli Uniti (conosciuta anche con il nome di Compagnia del Serenissimo Duca di Mantova) era una compagnia di attori italiani dediti alla commedia dell'arte che oper\u00f2 in Italia e in Europa tra il 1578 e il 1640. Era capeggiata da Drusiano Martinelli e da sua moglie: altri componenti del gruppo erano Tristano Martinelli (il quale, come il fratello Drusiano, interpretava la parte di Arlecchino; entrambi i Martinelli sono i primi Arlecchini conosciuti della storia), Giovanni Pellesini (nella parte di Pedrolino), Jacopo Braga (nel ruolo di Pantalone) e Silvio Fiorillo (che interpretava Capitan Matamoros). Inoltre troviamo il trevigiano Battista degli Amorevoli e il romano Ottaviano Barnarini che coprirono la parte di Franceschina in tempi diversi. Molto popolare fu anche Gabriele Panzanini, con il personaggio inventato da lui stesso, di nome Francatrippe.\nIn pi\u00f9 \u00e8 da segnalare G. D. Lombardo (secoli XVI-XVII), originario di Bitonto, detto \"il bitontino\" fu comico dell'arte; fece parte della Compagnia degli Uniti; l'opera \"Nuovo prato di prologhi\" ha avuto diverse edizioni a partire dal 1589 e fu accolta con successo presso gli attori suoi contemporanei."}
{"id": "718521", "revid": "47767", "url": "https://it.wikipedia.org/wiki?curid=718521", "title": "Mezzelfo", "text": ""}
{"id": "718525", "revid": "307923", "url": "https://it.wikipedia.org/wiki?curid=718525", "title": "Il segreto del Bosco Vecchio", "text": ""}
{"id": "718527", "revid": "78273", "url": "https://it.wikipedia.org/wiki?curid=718527", "title": "Iziaslav Yaroslavich", "text": ""}
{"id": "718528", "revid": "729019", "url": "https://it.wikipedia.org/wiki?curid=718528", "title": "Muscolo retto dell'addome", "text": "Il muscolo retto dell'addome \u00e8 una spessa lamina muscolare che contribuisce a formare la parte mediana anteriore della parete addominale estendendosi dalla gabbia toracica alla pelvi.\nAnatomia.\nIl muscolo retto ha origine in tre punti dalla faccia esterna della V, VI e VII cartilagine costale e dal processo xifoideo. Da qui va verso il basso terminando sulla parte superiore del pube, tra il tubercolo del pube e la sinfisi pubica inserendosi con un grosso tendine sul ramo superiore del pube.\n\u00c8 ricoperto davanti e dietro da una guaina(copertura, fascia) formata dalla fusione delle aponeurosi dei tre muscoli laterali dell'addome, che incrociandosi con quella dell'altro lato formano la linea alba.\nSi tratta di un muscolo poligastrico, in quanto generalmente offre a considerare lungo il suo decorso 3 iscrizioni tendinee trasversali, mentre in casi pi\u00f9 rari esse possono essere 5, 4, 2 o una soltanto, che per\u00f2 non giungono mai in profondit\u00e0. Di solito un'iscrizione si trova a livello dell'ombelico, due sopra di esso, ed una, non sempre, al di sotto.\nInnervazione.\nIl muscolo \u00e8 innervato dagli ultimi nervi intercostali e dal nervo ileoipogastrico.\nAzione.\nCon la sua azione flette il torace sulla pelvi e viceversa e abbassa le coste agendo, quindi, da muscolo espiratorio. Ha anche un ruolo minore nella torsione e nell'inclinazione del busto. La sua contrazione aumenta la pressione addominale."}
{"id": "718536", "revid": "125608161", "url": "https://it.wikipedia.org/wiki?curid=718536", "title": "Battaglia di Vienna", "text": "La battaglia di Vienna (polacco: \"Bitwa pod Wiedniem\"; tedesco: \"Schlacht am Kahlenberg\"; ucraino: \u0412\u0456\u0434\u0435\u043d\u0441\u044c\u043a\u0430 \u0432\u0456\u0434\u0441\u0456\u0447, \"Vid\u011bns'ka Vidsi\u010d\"; turco: \"\u0130kinci Viyana Ku\u015fatmas\u0131\") ebbe luogo l'11 e il 12 settembre 1683 e pose fine a due mesi di assedio posto dall'esercito turco alla citt\u00e0 di Vienna.\nQuesta battaglia campale fu combattuta dall'esercito polacco-austro-tedesco comandato dal re polacco Giovanni III Sobieski contro l'esercito dell'Impero ottomano comandato dal Gran Visir Merzifonlu Kara Mustafa Pasha, e fu l'evento decisivo della guerra austro-turca (1683-1699), conclusasi definitivamente con la firma del Trattato di Karlowitz.\nLa battaglia vera e propria segu\u00ec un lungo assedio di due mesi ad opera degli Ottomani. Si trattava del secondo assedio di Vienna dopo quello del 1529; in entrambe le occasioni gli Ottomani vennero respinti, ma in questo caso gli austriaci, con un'abile e pronta controffensiva, privarono i Turchi di gran parte dei territori che avevano conquistato in Europa orientale nei due secoli precedenti, dando cos\u00ec inizio al lungo e inesorabile declino dell'Impero Ottomano.\nL'assedio di Vienna fu posto a partire dal 14 luglio 1683 dall'esercito dell'Impero Ottomano, composto da circa 150.000/300.000 uomini. La battaglia decisiva cominci\u00f2 l'11 settembre, quando cio\u00e8 si concluse il raggruppamento dei rinforzi dalla Polonia, comandati da Giovanni III Sobieski stesso, dalla Germania e dal resto dell'Austria, oltre alle forze presenti nella citt\u00e0.\nL'imperatore Leopoldo I si era rifugiato a Passavia, da cui dirigeva l'attivit\u00e0 diplomatica (sostenuto dalla diplomazia del papa Innocenzo XI) indispensabile per tenere unito un esercito variegato in un momento tanto drammatico; di conseguenza i capi militari della citt\u00e0 non esitarono a conferire a Sobieski il comando dell'esercito cos\u00ec composto:\nIn tutto quindi le forze europee contavano su circa 75.000 uomini, contro 150.000/200.000 ottomani che avevano invaso l'Austria. La maggior parte di essi tuttavia non si trovava a Vienna il giorno della battaglia.\nLe forze cristiane, appena arrivate, conoscevano malissimo il territorio, mentre i soldati all'interno della citt\u00e0 erano mal ridotti a causa dei due mesi d'assedio. Buona parte dell'esercito ottomano aveva comunque una scarsissima preparazione militare, e alcuni contingenti ottomani (come i tartari e i magiari) parteciparono solo in maniera indiretta alla battaglia e all'assedio, limitandosi a saccheggiare i territori circostanti e a compiere incursioni. Durante la battaglia l'esercito ottomano non si riun\u00ec, ma invi\u00f2 un corpo ad affrontare i polacco-imperiali, mentre altre truppe continuavano ad assediare la citt\u00e0.\nIn pratica la battaglia fu uno scontro fra i polacchi e la parte militarmente pi\u00f9 capace dell'esercito del Gran Visir, che quindi si trov\u00f2 a combattere in condizioni di rilevante inferiorit\u00e0 e di stanchezza, visto che combatteva da giugno contro la guarnigione di Vienna ed era stato indebolito da diverse epidemie, soprattutto di dissenteria. La maggior parte dell'esercito Ottomano era partita per la guerra nell'autunno dell'anno precedente, con marce che avevano avuto inizio in Crimea, Valacchia, Mesopotamia, Armenia, o dalla stessa Costantinopoli.\nL'assedio.\nIl grosso dell'esercito ottomano invest\u00ec Vienna ed i suoi difensori il 14 luglio. Il conte Ernst R\u00fcdiger von Starhemberg, capo delle truppe superstiti (circa 20.000 uomini) rifiut\u00f2 di arrendersi e si chiuse dentro le mura della citt\u00e0. La corte imperiale e gli ambasciatori presenti, presi dal panico, si diedero alla fuga. Drappelli di Tatari, talvolta di soli 3 o 4 uomini, arrivarono a 80 chilometri ad ovest di Vienna, saccheggiando e disturbando le comunicazioni, incendiando villaggi e fienili, radunandosi e disperdendosi a seconda delle condizioni locali, e diffondendo il panico secondo la pi\u00f9 consolidata tradizione mongola.\nI difensori avevano abbattuto le case che circondavano la citt\u00e0, in modo da non lasciare alcun riparo per chiunque si avvicinasse alle mura, anche se i lavori erano stati affrettati e mal eseguiti. Kara Mustafa Pasci\u00e0 risolse il problema facendo scavare profonde trincee che dal campo ottomano si diramavano fino alle mura, limitando cos\u00ec di molto il numero di batterie viennesi in grado di colpire i soldati che si avvicinavano.\nDato che le mura della citt\u00e0 erano molto solide ed i cannoni ottomani piuttosto vetusti ed inefficaci, gli assedianti pensarono bene di minare le mura \u2014 come avevano gi\u00e0 fatto a Candia contro i Veneziani \u2014 anzich\u00e9 distruggerle a cannonate. Le trincee furono cos\u00ec prolungate fin sotto le mura dove vennero poste le cariche esplosive. L'artiglieria d'assedio ottomana era di qualit\u00e0 appena sufficiente, scarsa e scadente quella campale da utilizzare in supporto, al contrario gli ingegneri turchi avevano una grande abilit\u00e0 sia nella guerra di mina e contromina, sia nello scavo delle trincee di approccio.\nUn po' alla volta i lavori d'assedio ottomani distrussero le difese situate posteriormente al palazzo imperiale e al bastione Bug: il rivellino antistante fu completamente distrutto con pi\u00f9 mine, ambedue i bastioni presso il torrente Wien furono rovinati sullo spigolo e notevolmente danneggiati in vari punti, mentre il muro tra i due bastioni venne ulteriormente indebolito. Quando l'esercito di soccorso raggiunse la citt\u00e0 danubiana rimanevano ormai pochi giorni di tempo previsti prima dello sfondamento. Tuttavia la difesa asburgica fu molto aggressiva ed efficiente \u2014 almeno in superficie \u2014, riuscendo a rallentare notevolmente i lavori d'approccio; di contro gli austriaci fecero molta fatica ad operare delle contromine. Inoltre la calura estiva e la concentrazione di civili e militari nella citt\u00e0 caus\u00f2, com'era sperato dai turchi, un'epidemia di dissenteria, che per\u00f2 si diffuse anche tra gli assedianti.\nKara Mustafa non aveva per\u00f2 messo in conto che Leopoldo I a Passavia aveva ormai concluso l'accordo con i suoi alleati, tra cui spiccava Sobieski e la sua potentissima cavalleria composta da Ussari alati di Polonia, che si preparava infatti a marciare verso Vienna. Va infatti ricordato che Kara Mustafa era tranquillo, in quanto la maggior potenza continentale dell'epoca, cio\u00e8 la Francia di Luigi XIV, era nascostamente sua alleata, poich\u00e9 sperava in un ulteriore indebolimento dell'Austria, e ci\u00f2 causava preoccupazione negli Stati tedeschi alleati all'imperatore perch\u00e9 si pensava che potesse invadere l'impero da ovest. L'intransigente posizione papale contribu\u00ec a disinnescare questo rischio, spingendo al contrario Luigi XIV a inviare una squadra navale contro Algeri per dimostrare la sua cattolicit\u00e0.\nL'assedio fu ovviamente durissimo, con malattie, fame e morte all'ordine del giorno. Ormai il destino della citt\u00e0 era segnato, e i Turchi aspettavano solo di penetrarvi, anche se loro stessi non sapevano se saccheggiare \"la mela d'oro\" (soprannome turco di Vienna) e passare l\u00ec l'inverno, oppure conquistarla ed annettere cos\u00ec l'Austria orientale al loro impero. Carlo V di Lorena e i suoi uomini compirono numerosi movimenti in appoggio alla capitale, e disturbando \u2014 assieme alle sortite delle fortezze rimaste isolate alla frontiera \u2014 i rifornimenti ottomani. Le truppe austriache, molto esigue numericamente, furono subito fronteggiate dagli ungheresi di Imre Th\u00f6k\u00f6ly, alleati dei Turchi, ma in svariati scontri l'effetto sorpresa ebbe la meglio e gli Ungheresi si dovettero ritirare.\nKara Mustafa a questo punto cap\u00ec che la presa di Vienna non era cos\u00ec a portata di mano come sembrava, e quindi diede ordine di procedere alla distruzione delle mura e di prepararsi all'assalto finale, rinunciando a inseguire il duca di Lorena, che nel frattempo si era allontanato dalla citt\u00e0. La situazione pareva di nuovo volgere a favore degli assedianti in quanto le mura poco a poco si assottigliavano erose dalle mine turche. Prevedendo la prossima apertura di una breccia nelle mura, i viennesi si prepararono al combattimento strada per strada. Un gravissimo errore di Kara Mustafa, gi\u00e0 notato dai giannizzeri e dai generali turchi, fu per\u00f2 quello di non aver fortificato il campo con bastioni di terra e legno, ma il visir riteneva che non si potesse togliere genieri, manodopera e legname alla costruzione di trincee d'approccio.\nI preparativi.\nLa situazione era a questo punto pi\u00f9 che caotica. Da un lato turchi ancora superiori numericamente ma preoccupati dall'arrivo di Carlo di Lorena e soprattutto resi perplessi dall'arrivo, ormai imminente, del grosso dei rinforzi, di cui ignoravano ancora l'entit\u00e0, di cui si era sparsa la notizia. Dall'altro i viennesi che sentivano la morsa stringersi su di loro, con poche informazioni che giungevano in citt\u00e0 tramite spie che riuscivano a passare lo schieramento turco, certi ormai dell'esito infausto che li aspettava. Infine lo stesso duca di Lorena, che aspettava Sobieski (cui nel frattempo si erano uniti la maggior parte dei rinforzi inviati dai principi tedeschi) era indeciso sulla strategia da adottare, sulla tempistica (era propenso ad un attacco immediato, anche prima che i rinforzi fossero arrivati, ma fu trattenuto dall'Imperatore) e in disaccordo con quasi tutti i suoi ufficiali superiori.\nFinalmente Sobieski varc\u00f2 il Danubio il 6 settembre su un ponte di barche costruito dagli imperiali a Tulln, 30\u00a0km da Vienna, e fu subito posto a comando dell'ormai formidabile armata che si era riunita. Sobieski dimostr\u00f2 in quell'occasione una lungimiranza assai rara per i re dell'epoca. Infatti l'aiuto che gli chiese Leopoldo I non portava nulla al regno di Polonia che in quegli anni era impegnato in lotte altrettanto crude con i vicini Regno di Svezia e Impero Russo. Egli accett\u00f2 poich\u00e9 aveva capito che la caduta di Vienna avrebbe spalancato ai turchi le porte della Germania, ancora devastata dalla recente guerra dei trent'anni e dalla pestilenza del 1679; e una volta in Germania, nessuno avrebbe potuto fermare l'espansionismo ottomano. Inoltre gli Ottomani erano nemici anche dei polacchi, e la presenza dei turchi nel cuore dell'Europa avrebbe interrotto le vie commerciali che giungevano in Polonia. Soprattutto il re polacco voleva imporre il suo prestigio all'interno ed all'esterno della sua nazione, e cercava di rendere possibile l'elezione al trono di suo figlio (il trono polacco era elettivo) e la stabilizzazione dell'esercito permanente.\nNon altrettanta lungimiranza mostr\u00f2 Kara Mustafa, che anzi non fece nulla per motivare il suo esercito e fidelizzare le truppe non turche che ne componevano la gran parte. Addirittura il Khan di Crimea, esit\u00f2 quando ebbe l'occasione di attaccare la cavalleria pesante di Sobieski quando questa si trovava sulle colline a nord di Vienna, cio\u00e8 in una situazione di estrema vulnerabilit\u00e0. E non fu l'unico caso di divisione interna nel fronte turco. Infatti Kara Mustafa rappresentava una fazione di corte, ostile ai giannizzeri, ai dervisci, e a tutti i movimenti dei musulmani tolleranti e eterodossi; gli eterodossi per\u00f2 formavano una buona percentuale dei migliori elementi dell'esercito, e la quasi totalit\u00e0 dei giannizzeri, e riuscivano ad avere le simpatie di molti cristiani soprattutto dei nobili ungheresi protestanti e degli ortodossi rumeni (che preferivano la tolleranza degli ottomani all'inflessibilit\u00e0 controriformistica austriaca). Inoltre molti dei pi\u00f9 importanti generali ottomani, come Ibrahim di Buda, veterani di molte campagne e di grande ascendente sulle truppe, erano stati contrari all'impresa sin dal principio, avrebbero preferito una campagna limitata alla conquista di alcune fortezze di frontiera, oppure erano stati contrari alla guerra sin dal principio.\nIl principato di Valacchia aveva sempre dimostrato un atteggiamento ambivalente verso i nemici cristiani dei turchi, e le truppe valacche si ritirarono in parte nei giorni precedenti alla battaglia, sia ufficialmente (con scuse varie), sia individualmente e alla chetichella disertando in maniera troppo sistematica perch\u00e9 non fosse possibile indovinare precisi ordini.\nUn altro errore fu quello di non fortificare le colline a nord di Vienna, lasciando cos\u00ec praticamente indifesi i passi ed i passaggi che dal Nord conducono alla citt\u00e0, interamente costruita sulla riva Sud del Danubio. Bast\u00f2 agli alleati ricostruire un ponte di barche nei pressi di un ponte che i turchi avevano distrutto.\nLe forze della Lega Santa si riunirono cos\u00ec l'11 settembre sul Monte Calvo (\"Kahlenberg\"), pronte alla resa dei conti con gli ottomani. Nelle prime ore del mattino del 12 venne celebrata la Messa e la tradizione tramanda che Sobieski in persona prest\u00f2 il proprio servizio all'altare.\nLa battaglia.\nLa battaglia ebbe inizio all'alba, subito dopo la messa celebrata da Marco d'Aviano. Furono i Turchi ad aprire le ostilit\u00e0 nel tentativo di interrompere il dispiegamento di forze che la lega santa stava ancora ultimando. Carlo di Lorena ed i tedeschi rintuzzarono l'attacco in attesa che Sobieski ed i suoi fossero pronti.\nKara Mustafa ancora una volta rinunci\u00f2 ad ingaggiar battaglia sperando di riuscire a entrare in Vienna in extremis, lasciando cos\u00ec altro tempo alle forze cristiane di ultimare il dispiegamento. Ma ormai le sorti volgevano decisamente in favore degli occidentali, e addirittura gli assediati, galvanizzati dall'arrivo dei rinforzi, attaccavano le file turche. La battaglia era cominciata, furibonda come e pi\u00f9 del previsto. I turchi pagarono subito l'errore di non essersi preparati a difendersi dalle forze provenienti dal nord, trovandosi di fatto con l'\u00e9lite dell'esercito (i Giannizzeri) schierati dove non serviva, cio\u00e8 presso le mura che erano ancora in piedi, e le retroguardie difese solo da truppe poco preparate. A questo punto Kara Mustafa cap\u00ec che la battaglia era persa, e tent\u00f2 con tutte le forze di vendere cara la pelle, cio\u00e8 prendere Vienna, complicando cos\u00ec di molto i piani della Lega Santa e soprattutto infliggendole lo smacco di entrare in citt\u00e0 proprio mentre la battaglia volgeva a favore dei cristiani. Inoltre i generali turchi si resero conto degli errori tattici che stava compiendo Kara Mustafa, dando cos\u00ec il giusto peso alle sue direttive. Molti di loro intervennero in maniera corretta per approfittare delle falle nell'attacco cristiano, per altro mal condotto e mal organizzato, dal momento che nessuno dei generali cristiani era abituato a muovere eserciti cos\u00ec grossi formati da una coalizione eterogenea per lingua e religione, e privi di un comando centrale organizzato. Tuttavia le controffensive turche fallirono una dopo l'altra: se gli assalti si rivelavano infatti ben azzeccati e ben diretti, d'altro canto la mancanza di riserve, il caos nelle retrovie e l'assenza di ordini fecero s\u00ec che i turchi vittoriosi si ritrovassero circondati e finissero con l'essere eliminati un po' alla volta in scontri molto violenti e molto confusi.\nMa ancora l'esercito cristiano non aveva giocato la sua carta pi\u00f9 forte: la cavalleria polacca. Nel tardo pomeriggio dopo aver seguito dalla collina l'andamento dello scontro 4 corpi di cavalleria (1 tedesca e 3 polacche) scesero all'attacco a passo di carica. L'attacco fu condotto da Sobieski in persona e dai suoi 3000 Ussari.\nLa carica sbaragli\u00f2 definitivamente l'esercito turco, mentre gli assediati uscirono dalle mura per raggiungere i rinforzi che gi\u00e0 inseguivano gli ottomani in rotta. Il cronista turco Mehmed, der Silihdar cos\u00ec comment\u00f2 l'arrivo dell'armata del Sobieski:\nLa battaglia di Vienna vide anche l'esordio in combattimento di un futuro, grande condottiero: Eugenio di Savoia.\n\u00c8 storicamente provato che un notevole contributo alla vittoria di Sobieski fu arrecato dal graduato polacco Jerzy Franciszek Kulczycki, che svolse attivit\u00e0 di spionaggio trafficando con i turchi in sacchi di caff\u00e8, ma in realt\u00e0 fornendo al comando polacco notizie sulla dislocazione delle truppe turche e sui loro movimenti. Finito l'assedio Jan III lo ricompens\u00f2 con una scritta sul suo stemma di famiglia: \"Salus Vienna Tua\", nonch\u00e9 donandogli tutto il caff\u00e8 abbandonato dalle truppe ottomane.\nEsito.\nI turchi persero circa 45.000 uomini tra assedio e battaglia, a fronte dei 15.000 dei cristiani, i quali recuperarono anche una gran parte del bottino accumulato dagli ottomani nel corso delle loro scorrerie nei Balcani. Poich\u00e9 fu la cavalleria polacca la prima ad entrare nel campo turco si crearono non pochi malumori con i tedeschi, visto che il bottino raccolto in quell'occasione non fu diviso. Il saccheggio degli accampamenti periferici turchi (posti in ogni direzione attorno alla capitale) stemper\u00f2 gli animi. Comunque sia il Principe Elettore di Sassonia che quello di Baviera lasciarono Vienna dopo pochi giorni, il primo senza partecipare all'inseguimento degli ottomani in ritirata.\nKara Mustafa pag\u00f2 con la vita i suoi errori strategici e soprattutto tattici: il 25 dicembre successivo, per ordine del Sultano Mehmed IV, fu strangolato a Belgrado, che a sua volta si apprestava a capitolare. Subito prima aveva fatto impiccare Ibrahim di Buda, privando cos\u00ec i turchi dell'unico generale che sarebbe riuscito a gestire la ritirata.\nCon il bronzo dei cannoni vinti ai turchi nel 1711 verr\u00e0 realizzata una grande campana del peso di 21 tonnellate, installata nella Cattedrale di S. Stefano a Vienna.\nSignificato religioso.\nCome gi\u00e0 per la Battaglia di Poitiers e la Battaglia di Lepanto, la Battaglia di Vienna ebbe un profondo significato religioso. Come visto in precedenza, nelle prime ore del mattino del giorno della battaglia venne celebrata la Messa e la tradizione tramanda che Sobieski in persona prest\u00f2 il proprio servizio all'altare. Papa Innocenzo XI, per ringraziare Maria Santissima della vittoria contro i turchi, proclam\u00f2 la festa del Santissimo Nome di Maria il 12 settembre. \nIl protagonista di questa vittoria, oltre al re polacco Sobieski, fu anche il frate cappuccino Marco d'Aviano. Fu incaricato dal Papa Innocenzo XI, nella primavera del 1683, di sollecitare i regnanti cattolici ad allearsi in una Lega Santa per contrastare l'avanzata turca. Fu l'instancabile opera di mediazione del frate che port\u00f2 i sovrani europei ad affidare il comando della Lega al Sobieski. Nei due mesi di assedio, Marco d'Aviano incoraggi\u00f2 e confort\u00f2 i soldati e il popolo viennese, esortandoli ad affidarsi alla Madonna e invocando da Lei la salvezza mediante la preghiera del Rosario.\nConseguenze.\nLa battaglia rappresent\u00f2 il punto di svolta, a favore degli europei, delle guerre ottomano-asburgiche. Infatti non solo segn\u00f2 l'arresto della spinta espansionistica ottomana in Europa, ma anche l'inizio della loro estromissione dai Balcani: poco dopo infatti gli austriaci occuparono l'Ungheria e la Transilvania, firmando quindi nel 1699 la pace coi turchi (Trattato di Karlowitz).\nLuigi XIV ottenne due conseguenze positive dall'invasione turca, sul breve periodo lui e i suoi alleati tedeschi (in particolar modo il Brandeburgo-Prussia) riuscirono ad espandersi territorialmente, in Alsazia, Lussemburgo, ecc.\nIn secondo luogo la politica austriaca dei successivi decenni guard\u00f2 ai Balcani e all'Ungheria come campo di battaglia privilegiato, anche perch\u00e9 la sconfitta ottomana sotto Vienna aveva indebolito notevolmente un sistema militare fino a quel momento apparentemente invincibile, quindi la tradizionale politica di sostegno degli austriaci alla Spagna nelle Fiandre e nella Germania occidentale venne accantonata, permettendo alla Francia di spadroneggiare e ponendo l'Olanda in un pericoloso isolamento.\nQueste vittorie ebbero come conseguenza un ulteriore inasprimento dei rapporti tra la Francia ed alcuni principi tedeschi, inasprimento che pochi anni dopo sfoci\u00f2 nella Guerra della Lega di Augusta, che costrinse anche l'Austria a rivolgersi nuovamente ad occidente.\nSobieski fu riconosciuto come l'eroe della battaglia, e una chiesa fu eretta sul Monte Calvo in onore del re polacco.\nSul piano diplomatico le conseguenze della battaglia furono tutt'altro che positive: la vittoria sul nemico comune fu seguita da liti, ripicche, veti, rivalit\u00e0 personali, e la mancanza di un obbiettivo strategico comune, visto che la conquista dell'Ungheria avrebbe rafforzato la sola Austria, obiettivo che non poteva essere condiviso dai principi tedeschi e dai polacchi. Dell'indebolimento degli Ottomani si giovarono anche Russia, finora estranea, e Venezia (quest'ultima aveva aderito alla Lega Santa).\nViceversa a partire da questa guerra i giannizzeri iniziarono a diventare indisciplinati e riottosi, gi\u00e0 da 60 anni non condividevano la politica del governo, che per ridurre il loro peso li inviava in guerre esterne dove sperava fossero massacrati. Questo tipo di comportamento venne sempre pi\u00f9 considerato come inaccettabile, e i giannizzeri si trovarono coinvolti in decine di complotti (per lo pi\u00f9 velleitari) contro il sultano.\nContemporaneamente gli enormi sforzi finanziari che l'impero ottomano fu costretto a sostenere per difendersi dall'Austria iniziarono a danneggiare sempre pi\u00f9 gravemente l'economia (gi\u00e0 compromessa) dei Balcani, l'alta fiscalit\u00e0 era stata talvolta accettata nel primo seicento perch\u00e9 l'Impero ottomano voleva dire pace e commercio; adesso la guerra arrivava fino ai confini dell'Albania e della Bulgaria, e le tasse continuavano a salire, i cristiani (in particolar modo gli armeni e i cattolici) venivano visti sempre pi\u00f9 con sospetto.\nIl brigantaggio, le rivolte (anche di sudditi musulmani, come gli Albanesi), e l'evasione fiscale si fecero pressanti, mentre il governo civile turco delle provincie danubiane si dimostr\u00f2 o poco efficiente o molto corrotto rispetto a quello austriaco, (che per\u00f2 rimaneva meno tollerante dal punto di vista religioso) e tutto sommato anche del governo russo (un polo d'attrazione irresistibile per le popolazioni slave e greco ortodosse).\nLa situazione politica balcanica, gi\u00e0 in crisi dal primo seicento, continu\u00f2 a peggiorare, e sarebbe rimasta esplosiva ed instabile fino ai giorni nostri, malgrado momentanee calme.\nNella cultura di massa.\nNella musica.\nIl gruppo svedese Sabaton ha dedicato alla battaglia una canzone, intitolata \"Winged Hussars\".\nNella letteratura italiana.\nLa battaglia ispir\u00f2 anche molte opere letterarie. Si possono citare:\nLeggende e ipotesi.\nL'invenzione del croissant.\nSecondo alcune leggende culinarie la forma dei croissant \u00e8 stata ideata dopo l'assedio dai pasticcieri viennesi, ispirati dalle insegne ottomane che recano la mezzaluna (ancora oggi, del resto, presente nella bandiera turca), a celebrazione dello scampato pericolo. In realt\u00e0 il termine \"Croissant\" risale al XIX secolo e risale alla diffusione delle Viennoiserie in Francia (pasticceria di origine viennese). In particolare il \"croissant\" \u00e8 il discendente del kipferl, un dolce austriaco che risale perlomeno al XIII secolo.\nIl cappuccino.\nUn'altra tradizione vuole che la battaglia abbia ispirato l'invenzione del cappuccino che sarebbe stato inventato, secondo alcuni, da Padre Marco d'Aviano (il frate cappuccino di origini friulane, presente alla battaglia), da cui il termine \"cappuccino\". Secondo altre fonti da Franciszek Jerzy Kulczycki, che apr\u00ec la prima caffetteria a Vienna, con caff\u00e8 abbandonato nell'accampamento dai musulmani. Secondo la leggenda il Kulczycki aggiunse latte e miele per addolcire il gusto amaro del caff\u00e8.\nI turchi di Moena.\nUna leggenda narra che un soldato turco ferito e catturato nella battaglia di Vienna riusc\u00ec a scappare e a raggiungere in fin di vita la citt\u00e0 di Moena (provincia di Trento), dove trov\u00f2 rifugio e cure da parte della popolazione locale. Una volta guarite le ferite, il turco decise di rimanere a Moena, dove tuttora esiste un rione chiamato Turchia. Ogni anno ad agosto viene ricordata l'epopea del soldato ottomano durante una caratteristica festa con tutte le case imbandierate con la mezzaluna turca e personaggi in costume ottomano.\n11 settembre 2001.\n\u00c8 stata avanzata l'ipotesi che la data scelta da Al Qaida per compiere gli attentati dell\"11 settembre 2001 possa essere considerata come una volont\u00e0 di vendetta rispetto all'umiliazione subita dall'esercito ottomano durante la Battaglia di Vienna.\nLa battaglia nella cinematografia.\nNel 2012 \u00e8 stato realizzato un film sulla Battaglia di Vienna: \"11 settembre 1683\" di Renzo Martinelli."}
{"id": "718537", "revid": "320578", "url": "https://it.wikipedia.org/wiki?curid=718537", "title": "Tumore polmonare", "text": ""}
{"id": "718544", "revid": "5245", "url": "https://it.wikipedia.org/wiki?curid=718544", "title": "Mezzelfi", "text": ""}
{"id": "718545", "revid": "5245", "url": "https://it.wikipedia.org/wiki?curid=718545", "title": "Mezz'elfo", "text": ""}
{"id": "718549", "revid": "290948", "url": "https://it.wikipedia.org/wiki?curid=718549", "title": "Stadio tumorale", "text": ""}
{"id": "718550", "revid": "3115", "url": "https://it.wikipedia.org/wiki?curid=718550", "title": "Gola del rio delle Foglie", "text": "La gola del rio delle Foglie, chiamata anche gola del rio di Ora (in tedesco \"Bletterbachschlucht\") \u00e8 un canyon dell'Alto Adige che si trova ai piedi del Corno Bianco, nei pressi del paese di Aldino, \u00e8 la pi\u00f9 grande gola della provincia.\nIl termine tedesco \"Bletterbach\" ha la sua radice nel retoromano \"plau\" che, in collegamento con la parola indoeuropea \"plou\" significa scorrere, ovvero l'acqua che scorre.\nQuesta gola \u00e8 sicuramente molto interessante dal punto di vista geologico, in quanto si ha la possibilit\u00e0 di osservare le strutture delle gole profonde e contemporaneamente la stratigrafia pressoch\u00e9 completa dell'area dolomitica a partire dal basamento vulcanico fino alla dolomia principale.\nLungo il percorso si possono ben distinguere i diversi strati, sovrapposti l'uno all'altro, i quali contengono moltissime tracce di locomozione di rettili del permiano e reperti fossili permiani e triassici.\nL'anfiteatro geologico del \"rio delle Foglie/Bletterbach\" \u00e8 raggiungibile solo a piedi da Aldino o dalla frazione di Redagno (\"Radein\").\nLa gola del rio delle Foglie/Bletterbach\u00e8 uno dei nove sistemi dolomitici inclusi nel sito patrimonio mondiale dell'umanit\u00e0 dell'UNESCO.\nGeologia.\nGli strati di roccia pi\u00f9 bassi esposti nella gola appartengono al gruppo vulcanico dell'Adige, chiamato anche porfido di quarzo di Bolzano. Si tratta di rocce vulcaniche formatesi circa 280 milioni di anni fa.\nSopra le rocce del gruppo vulcanico dell'Adige, con uno spessore di 250 metri, si trovano le rocce sedimentarie della formazione della val Gardena, anch'essa ancora permiana. Il colore prevalentemente rossastro delle arenarie \u00e8 sorprendente. Nella parte inferiore sono per lo pi\u00f9 depositi fluviali in cui si possono vedere varie strutture sedimentarie come segni di ondulazione, stratificazione incrociata, stratificazione obliqua o fratture secche. Nella parte superiore le rocce mostrano un'influenza sempre pi\u00f9 marina. Ben noto qui \u00e8 il banco di cefalopodi ricchi di fossili e carbonati in cima alla cascata del Butterloch. La formazione di Gardena \u00e8 intrusa da alcuni dicchi vulcanici e un'importante breccia di sfogo si trova nella zona del Butterloch. Le rocce vulcaniche sono di et\u00e0 triassica, la loro formazione \u00e8 datata al Ladiniano o Carniano.\nAll'inizio della valle, la formazione a Bellerophon del Permiano superiore, che qui ha uno spessore di circa 60 metri, \u00e8 esposta sopra la Formazione Gardena. Le rocce sono evaporitiche influenzate, in parte anche bituminose. Anche nella formazione di Bellerophon \u00e8 riconoscibile una tendenza trasgressiva verso l'alto, cio\u00e8 i sedimenti con una pi\u00f9 forte influenza terrigena sul fondo si formano sempre pi\u00f9 nel mare verso l'alto.\nSopra la formazione Bellerophon, la formazione di Werfen, che si \u00e8 formata nel Triassico inferiore, inizia con un banco di oolite spesso diversi metri. Questa formazione altamente differenziata \u00e8 in parte dovuta alla formazione di una piana di marea. Sopra la Formazione Werfen segue il conglomerato di Richthofen e sopra questo la Sarldolomite. Entrambi sono datati al Triassico medio, all'Anisiano. La dolomite chiara costitusce anche la cima del Corno Bianco.\nStoria.\nNel XVI secolo il \"Bletterbach\" era principalmente legato all'industria mineraria.\nI minatori, infatti, in cerca di rame scavavano cunicoli negli strati pi\u00f9 profondi della pietra arenaria, senza per\u00f2 mai aver avuto un grande successo.\nAl giorno d'oggi la gola del \"rio delle Foglie/Bletterbach\" \u00e8 percorsa da turisti e visitatori, ed \u00e8 un geosito visitato e studiato dai geologi, che dagli anni '40 eseguono ricerche nella gola, tra i pionieri degli studi nell'area sia annovera Piero Leonardi, docente dell'Universit\u00e0 di Ferrara.\nAlcuni suoi studenti, Nicosia e Mariotti (oggi docenti alla Sapienza di Roma) diedero impulso alle ricerche e contribuirono all'allestimento del museo geologico di Redagno, il \"Geoparc Bletterbach\" appunto. Il museo d\u00e0 al visitatore un'idea di come poteva essere la terra in un periodo che va da 286 a 210 milioni di anni fa. Presso il museo sono state raccolte impronte di sauri trovate nella gola, tra cui il \"Pachypes Dolomiticus\", oltre che a esempi di roccia arenaria della val Gardena, le fossilizzazioni di pesci e di cefalopodi (molluschi simili ai calamari).\nIl Geoparc \"Bletterbach\".\nIl Geoparco permette di guardare dentro la montagna, d\u00e0 la possibilit\u00e0 di vedere come il canyon si \u00e8 scavato una via lunga 8 chilometri e profonda 400 metri, osservando le diverse ere geologiche, dal Permiano al Triassico.\nLungo il percorso sono esposte 16 targhe che illustrano al visitatore i segreti del canyon, su alcuni reperti fossili ritrovati nella gola, sulle gallerie costruite dai minatori, sulla leggenda della radura dell'oro e del gigante Grimm.\nNegli strati pi\u00f9 bassi affiora il porfido quarzifero di Bolzano, che va dal rosso-grigio al grigio scuro ed \u00e8 stato creato tra i 280 e i 260 milioni di anni fa dalla cenere e dalla lava fuoriuscite dai vulcani della placca continentale nordafricana. Sul porfido quarzifero poggia l'arenaria della val Gardena dove sono state trovate orme di animali e resti di piante. Il terzo piano delle rocce \u00e8 la formazione a Bellerophon, creatasi in acque basse e lagune. Seguono gli strati di Werfen, con numerosi fossili di animali e piante. Corona la struttura la bianchissima dolomia del Serla che forma la cima del Corno Bianco.\nI sentieri.\nDal parcheggio presso il nuovo centro visitatori, nei pressi della malga Lahner, parte un sentiero adatto a tutti che attraverso una strada sterrata porta all'inizio della gola.\nPi\u00f9 avventuroso \u00e8 invece il sentiero che sempre dal parcheggio scende fino alla gola presso il \"Taubenleck\", e da qui, risalendo tutto il torrente in mezzo al canyon, si arriva all'inizio della gola, dove si trova una grande cascata presso il \"Butterloch\", che si risale attraverso due ripide e lunghe scale in ferro. Da qui si ridiscende con il primo sentiero (le scale sono dall'ottobre 2012 inagibili e vige il divieto di proseguire oltre la cascata, protetta da recinzioni in ferro).\nQuesto tragitto non \u00e8 particolarmente impegnativo, ma bisogna essere attrezzati con scarpe da montagna, e tener ben presente che ci si pu\u00f2 bagnare i piedi. L'escursione dura 2 ore, e in caso di temporale, d'inverno e durante il disgelo non \u00e8 consigliata la visita.\nInfine il canyon \u00e8 raggiungibile anche da Redagno, presso la chiesa di S. Volfango (\"St. Wolfgangskirche\") infatti c'\u00e8 un sentiero che porta direttamente al \"Taubenleck\".\nIl Geoparc \u00e8 aperto tutti i giorni dal 25 aprile fino al 2 novembre."}
{"id": "718559", "revid": "101768", "url": "https://it.wikipedia.org/wiki?curid=718559", "title": "Daniele Mondello", "text": "Biografia.\n, mentre tre anni dopo arriva finalista al World Mixing Championship Technics DMC al Ministry of Sound a Londra gareggiando con 4 vinili e 2 mixer.\nNel 1994/95 arriva quarto alla world-DMC championship all'Hippodrome a Londra con 6 vinili e 3 mixer; successivamente, arriva primo all\"'Italian Technics DMC Mixing Championship\" alla discoteca \"U.B.\" di Milano con 6 vinili e 3 mixer.\nNel 2003 suona al Qlimax (NL), il maggiore evento mondiale annuale di musica Hardstyle. Dalla met\u00e0 alla fine del primo decennio duemila ha prodotto in collaborazione con Gigi D'Agostino diversi brani, contribuendo all'evoluzione del neo-genere Lento Violento, creato dallo stesso D'Agostino. I suoni usati da Daniele, unitamente all'energia derivante dalla struttura dei brani, sono direttamente discendenti dal filone Hardstyle e hanno ottenuto un ottimo riscontro, creando uno standard sonoro nel genere. Ha mixato la compilation \"Italian Hardstyle\" volumi 1,2 e 3.\nVita privata.\nHa sposato nel 2003 la DJ torinese Viviana Parisi, in arte \"Express Viviana\", da cui ha avuto il figlio Gioele. Nell'agosto 2020 moglie e figlio vengono trovati morti."}
{"id": "718561", "revid": "5245", "url": "https://it.wikipedia.org/wiki?curid=718561", "title": "Mezzielfi", "text": ""}
{"id": "718564", "revid": "1318658", "url": "https://it.wikipedia.org/wiki?curid=718564", "title": "Ikaruga (Nara)", "text": " \u00e8 una cittadina del Giappone, situata nel distretto di Ikoma, prefettura di Nara.\nNel territorio comunale sorge l'H\u014dry\u016b-ji, un antico tempio buddhista eletto a patrimonio dell'umanit\u00e0 dall'UNESCO nel 1993, primo in Giappone. Nell'anno 2003, la cittadina aveva una popolazione stimata in 28.287 persone, con una densit\u00e0 di 1.982,27 persone per km\u00b2. L'area totale \u00e8 di circa 14,27\u00a0km\u00b2."}
{"id": "718565", "revid": "486946", "url": "https://it.wikipedia.org/wiki?curid=718565", "title": "Ikaruga no Sato", "text": ""}
{"id": "718566", "revid": "486946", "url": "https://it.wikipedia.org/wiki?curid=718566", "title": "Ikaruganosato", "text": ""}
{"id": "718567", "revid": "2128848", "url": "https://it.wikipedia.org/wiki?curid=718567", "title": "Fiumi pi\u00f9 lunghi d'Europa", "text": "Elenco dei fiumi dell'Europa in ordine di lunghezza, dove sono indicati tutti quelli con lunghezza superiore a e parte di quelli con lunghezza inferiore ma superiore a ."}
{"id": "718568", "revid": "121134068", "url": "https://it.wikipedia.org/wiki?curid=718568", "title": "Cascate di Stanghe", "text": "Le cascate di Stanghe (\"Gilfenklamm\" in tedesco) si trovano nei pressi di Racines, vicino a Vipiteno, tra la Val Ridanna e la Valle di Racines. Le cascate attraversano in modo affascinante la piccola gola di Stanghe, anche conosciuta come orrido Gilf (\"Gilfenschlucht\").\nGeografia.\nAll'inizio il rio Racines non era altro che un piccolo rio, ma nel tempo, inizi\u00f2 a scavarsi percorsi sotterranei, scavando profondamente all'interno del marmo bianco, fino a diventare un impetuoso torrente. Col passare degli anni per\u00f2, anche grazie alle intemperie, la parte superiore della gola si \u00e8 annerita, presentando riflessi di colore verde.\nLa vertiginosa gola \u00e8 considerata oggi un monumento naturale, ed \u00e8 visitabile nelle stagioni pi\u00f9 calde (ovvero da maggio in poi), pagando una piccola cifra simbolica, in un'ora circa, affrontando un dislivello di 175 metri.\nOrigine del toponimo.\nL'origine del nome dell'orrido (\"Gilfenklamm\") trova origine nell'antico termine latino \"\"colphus\" (ovvero dal greco \"Kolphos\"), che pu\u00f2 essere tradotto in \"seno, insenatura\", arrivato ai giorni nostri dal termine romano \"golfu\".\nStoria delle cascate.\nRisulta che una delle prime esplorazioni della gola fu effettuata negli anni 1893-1895, e vennero aperte al pubblico il 2 agosto 1896. L'inaugurazione ufficiale invece avvenne il 25 luglio 1898, andando per\u00f2 a cambiargli nome in \"Orrido dell'Imperatore Francesco Giuseppe\".\nNel 1961 l'associazione di abbellimento effettu\u00f2 dei lavori di ripristino e riapertura della passeggiata."}
{"id": "718570", "revid": "767487", "url": "https://it.wikipedia.org/wiki?curid=718570", "title": "Fiumi pi\u00f9 lunghi dell'Africa", "text": "Elenco dei fiumi dell'Africa in ordine di lunghezza che superano i 1000\u00a0km."}
{"id": "718571", "revid": "1632387", "url": "https://it.wikipedia.org/wiki?curid=718571", "title": "Fiumi pi\u00f9 lunghi dell'Asia", "text": "Elenco dei fiumi dell'Asia in ordine di lunghezza che superano i 1 500\u00a0km.\nVoci correlate.\n \u2605"}
{"id": "718575", "revid": "38120", "url": "https://it.wikipedia.org/wiki?curid=718575", "title": "Sorelle Giussani", "text": ""}
{"id": "718582", "revid": "77332", "url": "https://it.wikipedia.org/wiki?curid=718582", "title": "Gloria al padre", "text": ""}
{"id": "718586", "revid": "15756", "url": "https://it.wikipedia.org/wiki?curid=718586", "title": "Hello! Spank", "text": " \u00e8 un manga creato da Shun'ichi Yukimuro e Shizue Takanashi e serializzato sulla rivista \"Nakayoshi\" dalla casa editrice K\u014ddansha dal 1978 al 1982. Nel 1981 \u00e8 stato trasposto in una serie TV anime prodotta dalla Tokyo Movie Shinsha per un totale di pi\u00f9 di 60 episodi alla quale ha fatto seguito un film di 95 minuti prodotto nel 1982, intitolato \"Le pene d'amore di Spank\".\nIl manga ha vinto il premio Kodansha per i manga del 1981 nella categoria \"sh\u014djo\".\nTrama.\nTrama anime.\nPrima dell'incontro con Spank, inizialmente, Aiko Morimura (Aika nella versione italiana), ragazza di quattordici anni, si trasferisce nella citt\u00e0 di mare dove vive lo zio che la ospiter\u00e0 durante il soggiorno parigino della madre, stilista di moda. Il padre sembra essere scomparso in mare durante una bufera con il suo yacht. Appena arrivata nella tranquilla cittadina, Aiko subisce un'altra perdita: a causa di un incidente stradale infatti, muore la sua cagnetta Puppy che si era portata da Tokyo. Per tale motivo il vecchio saggio del porto, che i ragazzi della spiaggia chiamano nonno Jem, le affida Spank: un grosso cucciolo di cane bianco con le orecchie nere il cui padrone era sparito in mare proprio come suo padre.\nNonostante l'iniziale riluttanza severa di Aiko ad adottare un animale impacciato e goffo, ma anche allegro e tenero, i due diventano presto inseparabili amici, anche perch\u00e9 legati dallo stesso destino di aver perso in mare i propri cari. Nel corso della serie, Spank far\u00e0 amicizia con altri personaggi: il gatto Torakiki (Torakichi nella versione originale), raffigurato con una cravatta rossa al collo, la raffinata Micia, una gattina siamese bella e un po' snob quasi come la sua padroncina Serino (Serina nell'edizione italiana), compagna di classe di Aiko. Spank si innamora di Micia ed ogni volta che la incontra fa gli occhi a cuore.\nAnche Aiko sembrer\u00e0 in un primo momento essere legata sentimentalmente ad un ragazzo di nome Rei il quale per\u00f2 scompare presto dalla scena, spinto dalla sua passione per la musica classica che lo porter\u00e0 a partire per l'Europa dove andr\u00e0 a studiare pianoforte a Vienna.\nLungo l'arco della storia emergono nuovi personaggi, pi\u00f9 o meno secondari, tra i quali i compagni di scuola di Aiko e i loro animali di cui verranno presentate le loro vite ed avventure. Passata l'estate e l'inverno, fra disavventure pi\u00f9 o meno comico-demenziali a tratti malinconiche e che vedono sempre il mare come unico testimone silenzioso e spesso presente sullo sfondo della vicenda, la madre di Aiko ritorna finalmente da Parigi.\nLa donna, tornata in Giappone per andare a vivere definitivamente a Tokyo con la figlia, decide di raccontare la dura verit\u00e0 ad Aiko sul padre: l'uomo scomparso in mare infatti pochi anni prima sul suo yacht \"Il gabbiano\", e tanto atteso dalla figlia, \u00e8 in realt\u00e0 ormai morto. L'incredulit\u00e0 di Aiko alle parole della madre la porteranno a scappare di casa fino a quando, riuscendo ad accettare la verit\u00e0, decider\u00e0 di partire con lei e Spank per Tokyo dove vivranno tutti e tre insieme per sempre.\nTrama manga.\nGli eventi del manga si discostano in maniera abbastanza evidente dall'anime. Aiko infatti vive da sola con la madre, frequenta la scuola con gli amici Ryo e Shinako e va tutte le mattine a correre sulla spiaggia con il cagnolino Papy. \u00c8 Rei ad uccidere il cane per errore, investendolo con il camioncino. Spank appare proprio durante il lutto di Aiko e si scopre che giocava spesso con Papy mentre Aiko e Sua madre erano fuori casa. Il suo padrone in realt\u00e0 \u00e8 Fujinami che non \u00e8 lo zio della ragazzina. Aiko e Rei diventano sempre pi\u00f9 legati, seppur lei inizialmente lo detestasse per quanto successo. In questo frangente, dato che Rei ha acquistato lo yacht del padre di Aiko, la madre di Aiko rivela alla ragazza che in realt\u00e0 il padre \u00e8 vivo ed \u00e8 recentemente diventato vedovo. L'uomo era gi\u00e0 sposato quando si conobbero e data la situazione, quando lei scopr\u00ec di essere incinta scapp\u00f2 senza rivelargli nulla. Finalmente Aiko riabbraccia il padre e tutti vivono insieme fino a quando l'uomo viene trasferito a Parigi per lavoro. Aiko rimane in Giappone dal signor Fujinami e al liceo conosce Seiya. Rei decide quindi di lasciare Aiko perch\u00e9 dovr\u00e0 partire per l'estero, in quanto si \u00e8 iscritto all'universit\u00e0 della marina militare. Il rapporto fra Aiko e Seiya si fa pi\u00f9 stretto quando la ragazza aiuta in tutti i modi il ragazzo a realizzare il suo sogno di volare in deltaplano. Inizia quindi una seconda parte della storia, dove viene narrato che anche Aiko \u00e8 partita per la Francia. Ora anche Fujinami deve partire per Parigi e non sa a chi lasciare Spank, perch\u00e9 sia Ryo, Shinako, Serino e Seiya si rifiutano. Spank quindi scappa via finendo in un'altra citt\u00e0 dove verr\u00e0 trovato e accolto da Ai che diventer\u00e0 la sua nuova padrona. La storia quindi prender\u00e0 una piega gi\u00e0 vista nella prima parte della storia solo con personaggi diversi. Con il ritorno di Aiko in Giappone le cose si complicheranno, ma grazie all'intervento di Rei tutti capiscono che Spank ha una sua volont\u00e0 e deve poter decidere con chi stare. Dopo un primo momento di incertezza, la scelta si riveler\u00e0 piuttosto ovvia, Spank rimarr\u00e0 per sempre con Aiko.\nMedia.\nManga.\nIl manga, serializzato in origine su \"Nakayoshi\" dal 1978 al 1982, \u00e8 stato poi raccolto in sette volumi tank\u014dbon nel 1980, ristampato in quattro \"bunkoban\" nel 1999. Nel 2004 \u00e8 stato ripubblicato in due maxi volumi (contenenti, rispettivamente, 3 e 4 \"tank\u014dbon\").\nLa versione cartacea \u00e8 arrivata inizialmente sulle pagine del \"Corriere dei Piccoli\" in maniera parziale con tavole ribaltate e ricolorate, per poi essere pubblicata in versione integrale dalla Play Press Publishing nel 2002. Una nuova edizione \u00e8 stata distribuita dal 2011 dalla GP Publishing.\nAnime.\nNel 1981 \u00e8 stato trasposto in una serie TV anime prodotta dalla Tokyo Movie Shinsha per un totale di pi\u00f9 di 60 episodi alla quale ha fatto seguito un film di 95 minuti prodotto nel 1982, intitolato \"Le pene d'amore di Spank\".\nIn Italia l'anime \u00e8 stato trasmesso per la prima volta su Italia 1 nel 1982. In replica \u00e8 anche nel 1994, e su Rete 4 ogni domenica pomeriggio e sera all'interno della trasmissione \"Game Boat\" nel 1996-97, con il titolo successivo \"Spank, tenero rubacuori\", che \u00e8 anche il titolo della nuova sigla cantata da Cristina D'Avena (ritirata nel 2002/03 quando \u00e8 stata ripristinata la canzone utilizzata in Italia negli anni '80). La prima trasmissione dell'anime \u00e8 stata soggetta a delle modifiche, con dialoghi cambiati, nomi adattati e alcune scene tagliate fino al 2011; le modifiche sono poi state eliminate nella trasmissione successiva su Man-Ga.\nL'anime \u00e8 stato distribuito anche in altri Paesi europei tra cui la Spagna, il Portogallo, la Francia e la Germania. \nEpisodi.\nFilm.\nNel 1982 \u00e8 stato prodotto un film trasmesso in Italia nell'ottobre 2009 dal canale Hiro col titolo \"Le pene d'amore di Spank\".\nSigle.\nSigle di apertura:\nSigle di chiusura:\nLa sigla italiana registrata nel 1981 \u00e8 \"Hello! Spank\" di Luigi Albertelli e Vince Tempera \u00e8 attribuita ad \"Aiko &amp; Company\" sui supporti fonografici e a \"I Cuccioli\" nei crediti della videosigla della serie.\nNel 1994 la sigla italiana fu cambiata e sostituita da una nuova cantata da Cristina D'Avena con il titolo \"Spank, tenero rubacuori\" con cui fu rinominata la serie stessa; in questa nuova canzone, Cristina D'Avena menziona il protagonista pronunciando il suo nome come \"Spanc\", seguendo cio\u00e8 la pronuncia usata in giapponese (\u30b9\u30d1\u30f3\u30af Supanku), contrariamente a quanto avviene nel corso del cartone, dove il nome del protagonista \u00e8 pronunciato \"Spenc\". La serie, con questa sigla, \u00e8 stata replicata anche nel 1997, ma nel 2002 \u00e8 stata ripristinata la prima sigla.\nIn Germania e in Francia come sigla \u00e8 stata utilizzata la base musicale della sigla italiana della serie animata \"Siamo quelli di Beverly Hills\"."}
{"id": "718588", "revid": "110236", "url": "https://it.wikipedia.org/wiki?curid=718588", "title": "Selphie", "text": ""}
{"id": "718589", "revid": "15756", "url": "https://it.wikipedia.org/wiki?curid=718589", "title": "Bregmacerotidae", "text": "La famiglia Bregmacerotidae comprende 14 specie di pesci ossei marini appartenenti all'ordine Gadiformes, tutti classificati nel genere Bregmaceros.\nEtimologia.\nIl nome scientifico deriva dalle parole greche \"bregma\" (indicante la parte iniziale della testa) + \"keras\" (corno) e indica chiaramente il \"corno\" costituito dal raggio spinoso della prima pinna dorsale presente sulla testa di queste specie.\nDistribuzione e habitat.\nQuesti pesci si incontrano in tutti i mari e gli oceani tropicali e subtropicali. La specie \"Bregmaceros nectabanus\" \u00e8 l'unica del genere \"Bregmaceros\" presente nel mar Mediterraneo e nelle acque italiane.\nVivono da pelagici in acque aperte, pi\u00f9 o meno vicino alle coste o al largo a seconda delle specie. Alcune specie sono abissali e si trovano in acque profonde fino a 2000 metri. Poche specie possono entrare in acque salmastre.\nDescrizione.\nQuesti pesci presentano un corpo siluriforme, con testa arrotondata e grande bocca. Il corpo \u00e8 lungo, sottile verso il peduncolo caudale. Hanno due pinne dorsali, di cui la prima, molto caratteristica, \u00e8 inserita sulla testa ed \u00e8 composta da un solo raggio spinoso, piuttosto lungo, la seconda, invece, \u00e8 lunga ed ha una profonda incisione al centro, cos\u00ec come la pinna anale. La pinna caudale \u00e8 piccola e forcuta. Le pinne ventrali portano 3 lunghissimi raggi filamentosi. Scaglie grandi. Non c'\u00e8 barbiglio sotto il mento.\nLe dimensioni sono contenute, attestandosi tra 1,5 e 11,5\u00a0cm, secondo la specie. \nLa livrea \u00e8 solitamente bruno-argentea.\nTassonomia.\nLa tassonomia di questa famiglia necessita di essere revisionata."}
{"id": "718594", "revid": "709565", "url": "https://it.wikipedia.org/wiki?curid=718594", "title": "Jungla", "text": ""}
{"id": "718596", "revid": "169529", "url": "https://it.wikipedia.org/wiki?curid=718596", "title": "Iorwerth ap Bleddyn", "text": "Biografia.\nEra figlio di Bleddyn ap Cynfyn, che regn\u00f2 sia sul Powys sia sul Gwynedd. Quando Bleddyn fu ucciso nel 1075, il Powys fu diviso tra i suoi tre figli: Iorwerth, Cadwgan e Maredudd. \nIorwerth, Cadwgan e Maredudd ottennero le loro tennero come vassalli di Robert of Bell\u00eame, terzo Earl di Shrewsbury. Nel 1102, l'Earl si ribell\u00f2 a re Enrico I d'Inghilterra. All'inizio i tre fratelli supportarono Robert. Il sovrano inglese ordin\u00f2 a William Pantulf di tentare di far passare dalla sua parte Iorwerth, che era considerato il pi\u00f9 potente tra i tre fratelli, con la promessa di una grossa ricompensa. William riusc\u00ec nell'impresa e Iorwerth devast\u00f2 il Shropshire con un potente esercito gallese. Robert dovette arrendersi e fu esiliato. Iorwerth cattur\u00f2 il fratello Maredudd e lo invi\u00f2 al re inglese.\nMa ben presto Iorwerth tolse il suo supporto al sovrano, perch\u00e9 che molte delle terre che gli erano state promesse andarono ad altri. Nel 1103 Iorwerth fu processato, condannato e imprigionato da un tribunale a Shrewsbury. Fu rilasciato solo nel 1110, dopo che Owain ap Cadwgan, nipote di Iorwerth, ebbe rapito Nest, moglie di Gerald di Pembroke, provocando cos\u00ec nuove ostilit\u00e0. Iorwerth scacci\u00f2 Owain dal Powys e riprese il potere. Tuttavia nel 1111, l'alleato di Owain, Madog ap Rhiryd, attacc\u00f2 e uccise Iorwerth, che mor\u00ec senza lasciare eredi. E cos\u00ec, dopo che anche il fratello Cadwgan fu ucciso da Madog poco dopo, Owain riprese il potere."}
{"id": "718597", "revid": "1436974", "url": "https://it.wikipedia.org/wiki?curid=718597", "title": "Piramidi di Plata", "text": "La piramidi di Plata (\"Erdpyramiden von Platten\" o \"Erdpyramiden bei Oberwielenbach\" in tedesco) sono delle piramidi di terra, e si trovano a Plata (\"Platten\"), nel comune di Perca, vicino a Brunico, in Alto Adige, Italia. Le piramidi di Plata fanno parte dei pi\u00f9 bei monumenti naturali di tutto l'Alto Adige, assieme alle piramidi di Renon (a Renon), rientrano a far parte delle piramidi di terra in Alto Adige.\nGeografia.\nLa zona dell'erosione si trova ad un'altitudine dai 1550 ai 1750 metri. Ci\u00f2 che impressiona delle piramidi di Plata \u00e8 la loro selvatichezza, che fa tornare in mente allo stesso tempo anche la loro fragilit\u00e0.\nStoria.\nSuccessivamente ad un nubifragio, alcuni secoli fa, si and\u00f2 a formare una frana che interruppe le vie di comunicazione nelle vicinanze del paese di Sopranessano (\"Aschbach\"). Nel 1882 sempre dopo un grande nubifragio si form\u00f2 una nuova grande spaccatura. In seguito a dilavazioni e a erosioni si ha che queste piramidi di terra mutano costantemente; ci\u00f2 \u00e8 dovuto al susseguirsi di stagioni rigide in inverno e calde d'estate che fanno s\u00ec che se ne formino continuamente di nuove. Esse sono state descritte, in modo scientifico, la prima volta da Karl Meusburger nel 1914."}
{"id": "718599", "revid": "26891", "url": "https://it.wikipedia.org/wiki?curid=718599", "title": "BAC TSR 2", "text": ""}
{"id": "718600", "revid": "416175", "url": "https://it.wikipedia.org/wiki?curid=718600", "title": "McGuire (automobilismo)", "text": "La McGuire fu una scuderia britannica di Formula 1 fondata negli anni settanta dal pilota Brian McGuire.\nBrian McGuire, corridore automobilistico australiano, conobbe un certo successo in Formula 3 tra le stagioni 1971 e 1972.\nNel 1976, acquista una Williams per correre nella categoria britannica Formula Shellsport (che era una via di mezzo tra la Formula 1 e la Formula 5000). \nLa vettura fu ridisegnata durante l'inverno 1976-77 e fu rinominata McGuire BM1. Collabor\u00f2 al progetto Ray Stokoe. \nMcGuire si present\u00f2 al Gran Premio di Gran Bretagna ma non riusc\u00ec a qualificarsi. Il pilota decise per\u00f2 di concentrarsi ancora di pi\u00f9 sulla vettura per renderla competitiva.\nSfortunatamente Brian McGuire fu ucciso da una ruota della sua vettura durante delle prove a Brands Hatch."}
{"id": "718608", "revid": "1318658", "url": "https://it.wikipedia.org/wiki?curid=718608", "title": "Riserve della foresta pluviale centro orientale", "text": "Le Riserve della foresta pluviale centro orientale sono un insieme di 8 diverse aree protette, poste lungo il confine fra gli stati australiani del Nuovo Galles del Sud e del Queensland, in un paesaggio dominato da antichi crateri vulcanici a scudo. Nel 1986 le riserve del Nuovo Galles del Sud, pari a poco pi\u00f9 di 3.000 km\u00b2, furono iscritte nell'elenco dei Patrimoni dell'umanit\u00e0 dell'UNESCO, mentre nel 1994 lo status di Patrimonio dell'umanit\u00e0 venne esteso anche alle aree del Queensland, pari a poco meno di 600 km\u00b2. L'area protetta totale \u00e8 pari a 3.667 km\u00b2.\nLe riserve del Queensland comprendono i parchi nazionali Lamington, Springbrook, Mount Barney, Main Range ed altre 37 aree protette e parchi nazionali minori. Nel Nuovo Galles del Sud invece troviamo il Parco nazionale Dorrigo. Tra la flora delle riserve della foresta pluviale centro orientale troviamo molte specie in pericolo di estinzione.\nOgni anno oltre 2 milioni di turisti visitano queste aree protette.\nCollegamenti esterni.\nPagina del sito dell'UNESCO sulle riserve della foresta pluviale centro orientale"}
{"id": "718616", "revid": "834", "url": "https://it.wikipedia.org/wiki?curid=718616", "title": "Birobidzhan", "text": ""}
{"id": "718628", "revid": "767487", "url": "https://it.wikipedia.org/wiki?curid=718628", "title": "Phycidae", "text": "I Phycidae sono una famiglia di pesci ossei d'acqua salata dell'ordine Gadiformes.\nAlcuni autori non ritengono valida la famiglia Phycidae, considerandola sinonimo della sottofamiglia Phycinae e inserendola nella famiglia Gadidae.\nDescrizione e habitat.\nI Phycidae sono endemici dell'Oceano Atlantico settentrionale, sia sulle coste americane che europee. Nel mar Mediterraneo sono presenti due specie: \"Phycis blennoides\" e \"Phycis phycis\"\nI giovanili di alcune specie sono eurialini. Sono pesci in gran parte di acque profonde, fino al piano abissale, ma vi sono anche specie tipiche di zone costiere.\nDescrizione.\nAl contrario degli affini Gadidae possiedono due sole pinne dorsali, di cui la seconda assai pi\u00f9 lunga della prima, e una pinna anale, entrambe non unite alla pinna caudale. Le pinne ventrali hanno due raggi molto allungati.\n\"Urophycis tenuis\" \u00e8 la specie pi\u00f9 grande e raggiunge i 135\u00a0cm."}
{"id": "718629", "revid": "339392", "url": "https://it.wikipedia.org/wiki?curid=718629", "title": "Hello Spank!", "text": ""}
{"id": "718634", "revid": "1855146", "url": "https://it.wikipedia.org/wiki?curid=718634", "title": "Cintura Nord", "text": "Con il termine Cintura Nord si indica una linea ferroviaria non completata che dovrebbe costituire la parte settentrionale di una linea di circonvallazione intorno al centro di Roma (denominata anche Anello ferroviario, espressione con cui a volte viene indicata impropriamente la stessa Cintura Nord), assieme ai tronchi Roma San Pietro-Roma Ostiense della linea per Viterbo, Roma Ostiense-Roma Tuscolana della Roma-Civitavecchia e Roma Tuscolana-Roma Nomentana della linea per Orte sulla direttrice per Firenze.\nDopo i primi progetti presentati alla fine del XIX secolo, a distanza di un ventennio furono parzialmente realizzate due varianti (la prima fu costruita a partire dal 1913 sul tracciato poi occupato dalla tangenziale Est), con la seconda (realizzata a partire dagli anni trenta) entrata effettivamente in servizio per brevi periodi negli anni novanta (dapprima come collegamento ferroviario allo stadio Olimpico nel corso del e in seguito come servizio sostitutivo in occasione dei lavori di raddoppio ed elettrificazione della linea per Viterbo).\nStoria.\nLinea storica.\nCon l'interconnessione della stazione Termini con le linee per Civitavecchia (aperta il 24 aprile 1859) e per Orte (aperta il 1\u00ba aprile 1865 sulla direttrice di Firenze) avvenuta il 31 marzo 1890, venne a crearsi una sorta di ferrovia di circonvallazione intorno al centro di Roma, prolungata il 30 aprile 1894 con l'apertura del tronco ovest sulla direttrice di Viterbo. Un assetto simile a quello odierno si ebbe invece il 1\u00ba maggio 1911, con una modifica dell'ultimo tratto della linea per Viterbo che vide lo spostamento pi\u00f9 a sud della stazione di Roma Trastevere e la rettifica del raccordo tra la stazione Termini e la linea per Civitavecchia.\nGi\u00e0 nel 1892 era stato presentato il progetto per una linea che, raccordando la stazione di Roma San Pietro alla linea per Orte, avrebbe completato una sorta di \"anello ferroviario\" intorno al centro di Roma: la ferrovia, sottopassando la via Aurelia nell'area occupata dalle circonvallazioni Clodia e Trionfale, avrebbe costeggiato le pendici di Monte Mario (dove era prevista, nella superficie poi occupata dalla citt\u00e0 giudiziaria di piazzale Clodio, una stazione chiamata Roma Prati di Castello), attraversato le zone di Ponte Milvio e Tor di Quinto (dove sarebbero sorti rispettivamente uno scalo merci e una fermata) per poi raggiungere la linea per Orte nei pressi di via dei Prati Fiscali, poco dopo la via Salaria.\nI lavori per la realizzazione di questa linea furono avviati nel 1913, con una modifica di tracciato che vedeva la ferrovia diramarsi presso la stazione di Roma Nomentana, costeggiare la linea per Orte nell'area poi occupata dalle circonvallazioni Nomentana e Salaria, e di qui proseguire sul percorso originario. Nonostante si fosse quasi giunti al completamento delle opere e della posa dell'armamento (comprensivo di doppio binario e palificazione per l'elettrificazione), si decise di abbandonare i lavori nel 1931 a seguito della presentazione di un nuovo piano d'assetto per il nodo ferroviario di Roma e della decisione di realizzare il Foro Mussolini, ribattezzato dopo la Liberazione Foro Italico. In uno dei piani del Foro Mussolini redatti da Luigi Moretti (senza data ma probabilmente posteriore al 1938), l'area di sedime inizialmente destinata a sede della ferrovia segue un tracciato in parte occupato dall'impianto che, dopo successive trasformazioni, diverr\u00e0 lo stadio Olimpico e dallo Stadio del Tennis.\nPer qualche anno, alcuni tratti superstiti di questa linea furono probabilmente utilizzati come raccordo o divennero oggetti di lavori per il completamento della linea di cintura finch\u00e9, in occasione delle Olimpiadi tenutesi a Roma nel 1960, si decise di utilizzare gran parte dell'area di sedime e le due gallerie realizzate per realizzare un tratto della tangenziale Est (conosciuto anche con il nome di \"via Olimpica\"): lo sviluppo urbanistico dei quartieri attraversati dalla linea cancelleranno in seguito ogni altra traccia superstite di questa linea.\nPercorso.\nLa ferrovia si originava dalla linea per Orte, in corrispondenza della stazione di Roma Nomentana, situata subito dopo il cavalcavia dell'omonima via consolare. La sede proseguiva affiancata alla linea per Orte fino alla via Salaria (in corrispondenza della superficie occupata dalla circonvallazione Salaria), dove era situata un'omonima stazione.\nL'omonima via consolare veniva in seguito scavalcata con un viadotto e si attraversavano le zone di Tor di Quinto e di Ponte Milvio (dove era prevista la costruzione di un'eponima stazione, dotata di scalo merci), sfruttando l'area e le strutture (tra cui un ponte sul Tevere e due gallerie) che in seguito sono state utilizzate per realizzare la via del Foro Italico. Di qui la linea proseguiva sulle pendici di Monte Mario, nelle aree occupate dal Foro Italico e dallo stadio Olimpico, fino a piazzale Clodio dove, nello spazio che al giorno d'oggi ospita gli uffici giudiziari, era prevista una stazione chiamata Roma Prati di Castello.\nIl tracciato proseguiva verso la stazione di Roma San Pietro sfruttando l'area della circonvallazione Clodia e via Cipro, sottopassando la linea per Viterbo passando attraverso il viadotto su Valle Aurelia; seguiva il percorso di via Anastasio II dove era scavalcata dalla via Aurelia e descriveva una curva a destra in corrispondenza di via Gregorio VII, affiancandosene, raccordandosi infine al piazzale della stazione di Roma San Pietro.\nNuova linea.\nL'assetto del nodo ferroviario di Roma stabilito nel 1931 prevedeva la realizzazione di uno scalo ferroviario (situato nei pressi della via Flaminia), in cui sarebbero confluite tutte le principali linee ferroviarie della citt\u00e0: al fine di raccordare la linea per Pisa alla futura stazione, furono avviati i lavori per una variante che, partendo da Maccarese, avrebbe raggiunto la Valle dell'Inferno mediante una galleria poco oltre la nuova stazione di Roma Aurelia, attraversato monte Mario tramite una galleria che sboccava a Tor di Quinto da dove, dopo aver attraversato il Tevere con un ponte, si sarebbe raccordata al nuovo scalo merci di Roma Smistamento.\nLo scoppio della seconda guerra mondiale interruppe i lavori quando si era arrivati a completare il tracciato in quasi tutta la sua totalit\u00e0 (mancavano di fatto il ponte sul Tevere a Tor di Quinto, l'allacciamento verso Maccarese, e la posa dell'armamento). Al termine del conflitto, anche al fine di contenere la disoccupazione, si decise di effettuare i lavori di ultimazione della linea, che per\u00f2 furono interrotti verso la met\u00e0 degli anni cinquanta, favorendo l'occupazione di gran parte del sedime da parte di manufatti abusivi (in particolare nelle zone di Tor di Quinto e della Valle dell'Inferno).\nA partire dal 1973, furono ripresi i lavori sulla linea di raccordo per Maccarese con una variante in galleria che avrebbe raccordato il tracciato a Roma San Pietro: per permettere ci\u00f2 fu realizzato un nuovo ponte a quattro binari su via Gregorio VII, la cui costruzione comport\u00f2 l'interruzione della linea per Viterbo per cinque anni con i treni attestati prima a Roma Balduina, e poi ad una stazione provvisoria costruita a nord del nuovo viadotto (denominata \"San Pietro Bis\"). Fu inoltre completata la stazione di Roma Aurelia, con la costruzione di un nuovo fabbricato viaggiatori leggermente arretrato rispetto a quello originario. Il nuovo tracciato, aperto nel 1990, permise l'istradamento dei treni diretti a Civitavecchia alleggerendo la tratta Roma Trastevere-Ponte Galeria, in maniera tale da permettere dei servizi rapidi verso l'aeroporto di Fiumicino.\nSempre nel 1990, in vista dei campionati mondiali di calcio, si decise di dotare lo stadio Olimpico di un collegamento ferroviario e a tale scopo fu sfruttata una parte della linea di cintura gi\u00e0 costruita. Fu realizzata una diramazione provvisoria dalla linea per Viterbo che, originandosi a nord del viadotto di Valle Aurelia, avrebbe raggiunto il parco del Pineto tramite un nuovo ponte per poi imboccare la galleria di monte Mario e sboccare a Tor di Quinto. La linea, a binario singolo e a trazione elettrica, prevedeva due fermate: la prima, situata a Vigna Clara, era dotata di un fascio di quattro binari su cui si sarebbero fermati i treni. Nella seconda, denominata Olimpico-Farnesina e ricavata da una banchina posta in galleria sulla sede originariamente predisposta per il secondo binario, avveniva la discesa dei viaggiatori diretti verso lo stadio.\nL'intero collegamento, costato tra gli 80 e i 90 miliardi di lire (comprensivi dell'installazione di apparecchiature elettroniche all'interno della fermata Olimpico-Farnesina, utili per regolare l'afflusso dei passeggeri che doveva essere contingentato per motivi di sicurezza), fu utilizzato nei soli giorni in cui erano in programma partite allo Stadio Olimpico (in totale otto), per poi essere subito dopo abbandonato (anche se la chiusura ufficiale avvenne nell'ottobre 1990) in attesa dei fondi per il suo completamento. Durante la chiusura, i posti di servizio (divenuti nel frattempo oggetti di atti vandalici e degrado) arrivarono ad essere sequestrati (1993) dall'autorit\u00e0 giudiziaria nell'ambito di un'indagine su presunti comportamenti illeciti della pubblica amministrazione sulla realizzazione del collegamento che, secondo le Ferrovie dello Stato non avrebbe offerto sufficienti garanzie di sicurezza. L'indagine si concluse nel 1995 con l'assoluzione degli imputati perch\u00e9 il fatto non sussisteva.\nIn quello stesso anno fu realizzato un nuovo viadotto su Valle Aurelia, al termine del quale furono costruite due gallerie di raccordo con la linea di cintura. Nel 1997, in occasione dei lavori di raddoppio ed elettrificazione del tratto urbano della linea per Viterbo, un tratto di circa tre chilometri fu ripristinato per permettere l'interscambio con le autolinee sostitutive: a tale scopo fu allestita una fermata (denominata Pineto e situata all'interno dell'omonimo parco) dotata di piazzale per consentire lo scambio bus-treno. Nel 1999 venne realizzato il bivio di raccordo della linea di cintura con la stazione di Roma Nomentana e lo scalo merci di Roma Smistamento mentre l'anno successivo, con la riapertura della linea per Viterbo in occasione dell'entrata in vigore dell'orario invernale, cessarono i servizi ferroviari sulla fermata di Pineto.\nNegli anni successivi alla chiusura del servizio, il progetto della linea attravers\u00f2 una fase di ridefinizione (che vide l'abbandono definitivo della fermata di Olimpico-Farnesina e l'effettuazione di lavori di consolidamento e messa in sicurezza della galleria di Monte Mario), stanti anche i problemi con le numerose attivit\u00e0 artigianali insediatesi nel corso degli anni sulla sede ferroviaria. Tra il 2010 e il 2011 furono definiti alcuni accordi per il completamento della linea ferroviaria in vista della candidatura di Roma a ospitare le Olimpiadi del 2020, nonch\u00e9 lo spostamento delle attivit\u00e0 artigianali occupanti la sede ferroviaria a Tor di Quinto, ma il progetto non and\u00f2 pi\u00f9 in porto.\nPercorso.\nLa linea si origina poco prima della stazione di Vigna Clara, nei pressi di Tor di Quinto, ove la ferrovia raggiunge dopo poche decine di metri la galleria \"Cassia Monte Mario\" che sottopassa Monte Mario raggiungendo, dopo aver incontrato l'ex fermata di Olimpico-Farnesina (poi riqualificata come uscita di emergenza), il parco del Pineto, nei pressi del quale \u00e8 situata l'omonima stazione. Oltre tale impianto \u00e8 presente un bivio che consente di raggiungere da un lato la ferrovia Tirrenica nei pressi della stazione Roma Aurelia (con direzione Civitavecchia) o dall\u2019altro la ferrovia Roma-Capranica-Viterbo nei pressi della fermata Valle Aurelia (con direzione Roma).\nNel primo caso la linea, dopo aver sovrappassato via Ettore Stampini con un viadotto, imbocca una galleria che la raccorda alla linea per Livorno tramite un camerone situato sotto il parco di Villa Carpegna, da cui poi raggiunge la stazione di Roma Aurelia.\nNel secondo caso invece la linea corre in parallelo alla ferrovia per Viterbo e a via di Valle Aurelia, prosegue tramite un viadotto che sovrappassa la Valle dell'Inferno e imbocca le due brevi gallerie di Monte Ciocci, che la congiungono alla fermata di Valle Aurelia, da cui poi raggiunge la stazione di Roma San Pietro.\nIl progetto di completamento prevede lo scavalcamento del viale di Tor di Quinto e del Tevere mediante due viadotti, per poi allacciarsi sia allo scalo merci di Roma Smistamento, sia alla linea per Orte mediante un bivio di raccordo gi\u00e0 costruito.\nProspettive di completamento.\nA seguito dell'annuncio da parte di Papa Francesco di proclamare un Anno Santo straordinario del 2016 ed alla luce della candidatura della citt\u00e0 di Roma per le Olimpiadi del 2024, il Comune di Roma ed RFI avevano comunicato di voler procedere con la riattivazione della tratta della linea, consentendo cos\u00ec lo spostamento rapido, fra l'altro, dei pellegrini provenienti dal quadrante di Roma nord sino alla stazione di Roma San Pietro, in prossimit\u00e0 della Citt\u00e0 del Vaticano. La riapertura era prevista per met\u00e0 giugno 2016, ma un ricorso promosso nel 2002 da alcuni cittadini della zona Fleming ne ritardano l'apertura anche se i lavori sono completi.\nIl 28 marzo 2018 \u00e8 intervenuta poi una sentenza del TAR del Lazio, che vieta la riattivazione della linea e intima, per una futura apertura, l'effettuazione di una valutazione di impatto ambientale e di studi riguardanti le vibrazioni prodotte dai treni sulle abitazioni limitrofe. Questi rilevamenti sono stati effettuati da RFI nel mese di febbraio 2020 e, a fine 2021, la Regione Lazio la escluse dal VIA, concedendo cos\u00ec a RFI la possibilit\u00e0 di avviare le prove tecniche propedeutiche per procedere alla riattivazione della linea per marzo 2022.\nIl percorso da riattivare \u00e8 quello utilizzato, nel 1990, durante i campionati del mondo di calcio; non saranno tuttavia previste fermate in prossimit\u00e0 dello stadio Olimpico, dal momento che la fermata di Olimpico-Farnesina \u00e8 stata soppressa dal progetto di riqualificazione della linea da RFI e riqualificata come uscita di emergenza. La tratta in questione, una volta completata, consentir\u00e0 pi\u00f9 in generale ai cittadini di accedere ai servizi metropolitani (Linea A presso Valle Aurelia e Linea B presso il nodo Piramide-Ostiense) nonch\u00e9 alle ferrovie locali FL1, FL3, FL5. Rimane ancora da progettare l'ultimo tratto dell'anello, da Vigna Clara sino alle stazioni di Roma Smistamento e Roma Nomentana, con annessa realizzazione di due ponti sui fiumi Tevere e Aniene e la realizzazione di un nodo di interscambio con la ferrovia Roma-Civita Castellana-Viterbo presso la stazione di Tor di Quinto.\nCon il d.l. n. 76 del 16 luglio 2020 (\"decreto semplificazioni\"), il governo Conte II ha identificato 36 opere infrastrutturali la cui realizzazione \u00e8 giudicata di prioritaria importanza nazionale, compreso il completamento della Cintura nord, dal costo stimato di circa 547 milioni di \u20ac. Il 20 gennaio 2021 Vera Fiorani, AD di RFI, \u00e8 stata nominata commissario straordinario per l'opera. Dopo il parere favorevole delle commissioni parlamentari competenti, la nomina \u00e8 stata confermata nell'aprile 2021 dal governo Draghi. Il successivo 30 luglio, a seguito dell\u2019emanazione della prima ordinanza con le disposizioni organizzative, il commissario ha ufficialmente dato inizio al suo incarico.\nCaratteristiche.\nLa linea \u00e8 una ferrovia in parte a binario semplice (tra la fermata di Vigna Clara e la progressiva 1+147) e in parte a doppio binario banalizzato (tra la progressiva 1+147 e la stazione di Roma San Pietro). \u00c8 elettrificata in corrente continua a . La gestione delle infrastrutture \u00e8 affidata a Rete Ferroviaria Italiana.\n\u00c8 munita di Sistema di Comando e Controllo tra la fermata di Valle Aurelia e la stazione di Roma San Pietro.\nEsercita a spola, fa uso dei regimi di circolazione Blocco Conta Assi (tra la fermata di Vigna Clara e la progressiva 0+045) e Blocco Automatico a Correnti Codificate (tra la progressiva 0+045 e la stazione di Roma San Pietro) consentendo velocit\u00e0 massime comprese tra 60 e 90\u00a0km/h (rango B)."}
{"id": "718635", "revid": "767487", "url": "https://it.wikipedia.org/wiki?curid=718635", "title": "Ooliti", "text": " \nLe ooliti sono sferette calcaree di natura sedimentaria, aventi diametro inferiore a 2\u00a0mm. Si tratta di corpuscoli sferoidali o sub-sferici (spesso a sezione ovale o ellissoidale) composti da veli concentrici di carbonato di calcio (CaCO3) deposti intorno ad un nucleo, costituito da un corpuscolo detritico di natura terrigena o carbonatica, spesso biogenica (un frammento di fossile o un microfossile). Le lamine concentriche sono composte in origine da aragonite (forma metastabile del carbonato di calcio) deposta per precipitazione dalle acque marine. La caratteristica principale di questi corpi, ben visibile in sezione, \u00e8 la struttura concentrica cui si pu\u00f2 sovrapporre una struttura raggiata di origine diagenetica, in seguito alla trasformazione dell'aragonite in calcite (fase stabile). \nPer corpi simili alle ooliti nei quali la struttura interna non \u00e8 tipica oppure risulta parzialmente o totalmente obliterata da fattori diagenetici o biologici, si preferisce utilizzare il termine \"ooidi\".\nTalora, se la particella che costituisce il nucleo \u00e8 allungata, le \u201cfibre\u201d cristalline della struttura si irradiano a partire da una linea o asse centrale piuttosto che da un punto: in questo caso si usa il termine \u201cassiolite\u201d.\nGenesi.\nIn generale le ooliti, di origine sempre sedimentaria, si formano per precipitazione di aragonite attorno a un nucleo composto da materiale terrigeno o carbonatico (spesso minuti frammenti di gusci o conchiglie, o microfossili come ad esempio foraminiferi); il fenomeno si origina in acque marine pulite, calde e agitate di clima tropicale e in ambiente di piattaforma carbonatica. La precipitazione avviene in lamine concentriche a causa del rotolamento sul fondo marino durante l'accrescimento dell'oolite. Secondo il modello pi\u00f9 accreditato nella letteratura scientifica (sviluppato dallo studio dell'attuale piattaforma carbonatica delle isole Bahamas), una massa di acque oceaniche fredde verrebbe portata dal flusso della marea sopra l'area di piattaforma a bassa profondit\u00e0. L'improvvisa diminuzione di temperatura porterebbe alla liberazione di CO2, determinando la sovrasaturazione in carbonato della massa d'acqua e la sua precipitazione diretta intorno a nuclei detritici preesistenti. \nLe ooliti si formano in acque molto basse (meno di 2 m), ad alta energia, e sono quasi costantemente in agitazione. Formano corpi sedimentari a fior d'acqua (barre e secche) definiti barre oolitiche e caratterizzati da laminazione interna obliqua (ripples e dune) da onde e correnti. La loro velocit\u00e0 di accrescimento \u00e8 molto bassa (poche decine di micrometri per migliaio di anni).\nLa zona periferica a struttura concentrica \u00e8 costituita da due diversi tipi di depositi: \nLe ooliti si possono distinguere in due tipi fondamentali:"}
{"id": "718640", "revid": "2178", "url": "https://it.wikipedia.org/wiki?curid=718640", "title": "Guerra anglo-irlandese", "text": ""}
{"id": "718642", "revid": "1391549", "url": "https://it.wikipedia.org/wiki?curid=718642", "title": "Jacob Abbott", "text": "Nato a Hallowell, nel Maine, fu il secondo di sette fratelli, figlio di Jacob e Lydia Abbott, che instillarono sin da bambini ai loro figli una rigida educazione cristiana. Dopo aver studiato con i suoi fratelli alla \"Hallowell Academy\", segu\u00ec con loro lo stesso percorso formativo, andando a studiare prima al Bowdoin College nel 1820; e studiando poi teologia all'Andover Theological Seminary dal 1821 fino al 1824; tra lo stesso anno e il 1825 divenne tutore, e dal 1825 al 1829 esercit\u00f2 in qualit\u00e0 di professore di matematica e scienze naturali all\"'Amherst College\"; nel 1826 divenne predicatore presso la \"Hampshire Association\" e nel 1829 fond\u00f2 insieme a suo fratello John Stevens Cabot Abbott, la \"Mount Vernon School for Young Ladies\" a Boston, istituto di cui fu preside nel periodo 1829-1833. Fra gli alunni della sua scuola per ragazze Abbott scopr\u00ec il talento di Elizabeth Stuart Phelps, futura autrice di libri per ragazzi, la giovane visse ospite della famiglia Abbott durante il suo periodo di studi e pubblic\u00f2 il suo primo racconto proprio su una rivista a cura di Jacob Abbott. Il 18 maggio 1828 Abbott spos\u00f2 Harriet Vaughan, e nel 1832 Abbott pubblic\u00f2 il suo primo scritto dal titolo \"The Young Christian; or, A Familiar Illustration of the Principles of Christian Duty\", nella quale:\nFu pastore della Eliot Congregational Church (di cui fu fondatore), a Roxbury, Massachusetts nel 1834-1835; fu, con i suoi fratelli, fondatore, e tra il 1843 e il 1851 preside del Abbott's Institute, e tra il 1845 e il 1848 della \"Mount Vernon School for boys\", a New York City.\nFu un autore prolifico, scrisse romanzi per ragazzi, racconti, biografie, libri religiosi per il grande pubblico, e qualche lavoro di scienza divulgativa. Mor\u00ec a Farmington, Maine, dove aveva trascorso parte del suo tempo dopo il 1839, e dove suo fratello Samuel Phillips Abbott fond\u00f2 la Abbott School.\nI suoi libri su \"Rollo\", come \"Rollo at Work, Rollo at Play, Rollo in Europe\", ecc., sono tra le sue opere maggiormente note, ed hanno come protagonista un giovane ed i suoi amici. Con essi Abbott fu per una o due generazioni di giovani lettori americani quello che furono in passato in Inghilterra e America, gli autori di \"Evenings at Home\", \"Sandford and Merton\", e \"Parent's Assistant\".\nAnche suo fratello, John Stevens Cabot Abbott, era scrittore. Anche i suoi figli, Benjamin Vaughan Abbott, Austin Abbott, entrambi eminenti avvocati, Lyman Abbott, e Edward Abbott, pastore, furono scrittori famosi.\n\u00c8 possibile consultare \"Young Christian, Memorial Edition, with a Sketch of the Author\" di Edward Abbott con una bibliografia delle sue opere.\nAltre opere degne di nota: \"Lucy Books\", \"Jonas Books\", \"Harper's Story Books\", \"Marco Paul\", \"Gay Family\", e \"Juno Books\"."}
{"id": "718643", "revid": "287204", "url": "https://it.wikipedia.org/wiki?curid=718643", "title": "Eamon De Valera", "text": ""}
{"id": "718648", "revid": "767487", "url": "https://it.wikipedia.org/wiki?curid=718648", "title": "Tim Sk\u00f6ld", "text": "\u00c8 famoso per essere stato il leader degli Shotgun Messiah, nella seconda parte della loro breve carriera, e per aver suonato in seguito con i KMFDM e con Marilyn Manson.\nHa suonato anche nei The Newlydeads di Taime Downe (ex Faster Pussycat). Dal 2003 fino al 2007 \u00e8 entrato a far parte del gruppo Marilyn Manson per la registrazione degli album \"The Golden Age of Grotesque\" e \"Eat Me, Drink Me\" sostituendo il bassista originale Twiggy Ramirez. \u00c8 uscito poi dal gruppo proprio al ritorno di quest'ultimo."}
{"id": "718649", "revid": "124944000", "url": "https://it.wikipedia.org/wiki?curid=718649", "title": "Jatropha", "text": "Jatropha \u00e8 un genere di piante arbustive o arborescenti della famiglia Euforbiacee.\nDescrizione.\nQueste piante crescono soprattutto nelle regioni equinoziali dell'America. Il geografo e scrittore Alexander von Humboldt nei suoi scritti riguardanti il suo viaggio in America racconta che gli indigeni costruivano le loro capanne vicino ai fiumi e con foglie di banano e jatropha.\nTassonomia.\nAlcune delle 170 specie del genere:\nTossicit\u00e0.\nProprio come gli altri membri della famiglia delle Euphorbiaceae le piante di Jatropha contengono numerosi composti tossici, compresi lectina, forbolo, cancerogeni ed inibitori della tripsina. I semi di questo genere sono anche fonte di una tossialbumina, la curcina, altamente tossica. La sua linfa \u00e8 irritante per la pelle e l'ingestione anche di solo tre semi non trattati pu\u00f2 essere fatale per l'uomo.\nNel 2005 l'Australia Occidentale ha messo al bando la \"Jatropha gossypiifolia\" come invasiva e altamente tossica per persone e animali."}
{"id": "718657", "revid": "682976", "url": "https://it.wikipedia.org/wiki?curid=718657", "title": "Prinsenvlag", "text": ""}
{"id": "718661", "revid": "124978915", "url": "https://it.wikipedia.org/wiki?curid=718661", "title": "Integrina", "text": "Si dice integrina, o recettore all'integrina, una glicoproteina integrale di membrana nella membrana cellulare che lega le proteine della matrice extracellulare, in particolare le fibronectine. Svolge un ruolo nel collegamento della cellula con la matrice extracellulare (MEC) e nella trasduzione del segnale dalla MEC alla cellula. Vi sono molti tipi di integrina e molte cellule ne hanno svariati tipi sulla loro superficie. \nStruttura.\nLe integrine sono eterodimeri obbligati contenenti due distinte catene, chiamate subunit\u00e0 \u03b1 (alpha) e \u03b2 (beta). Sono state individuate circa 18 subunit\u00e0 \u03b1 ed 8 \u03b2. \nIn pi\u00f9 si possono creare delle varianti per esempio esistono quattro varianti della subunit\u00e0 beta-1. Attraverso le differenti combinazioni di queste subunit\u00e0 alpha e beta, sono generate 24 integrine.\nLe subunit\u00e0 dell'integrina penetrano nella membrana plasmatica e in genere hanno domini citoplasmici molto corti di circa 40-70 aminoacidi. L'eccezione \u00e8 la subunit\u00e0 beta-4 che ha un dominio citoplasmico di 1088 aminoacidi, uno dei pi\u00f9 estesi domini citoplasmatici delle proteine di membrana.\nFuori dalla membrana plasmatica, le catene \u03b1 e \u03b2 sporgono per una lunghezza di circa 23 nm, gli ultimi 5 dei quali - grazie alla terminazione formata dall'NH2 di ciascuna catena - forma una regione adibita ai legami per la matrice extracellulare (MEC).\nLa massa molecolare delle subunit\u00e0 di integrina possono variare da 90 kDa a 160 kDa. Le subunit\u00e0 \u03b2 hanno 4 sequenze ripetute ricche di cisteina. Sia le subunit\u00e0 \u03b1 sia le \u03b2 legano molti cationi divalenti.\nIl ruolo dei cationi interagenti con \u03b1 \u00e8 sconosciuto, mentre i cationi che interagiscono con \u03b2 sono pi\u00f9 interessanti: sono direttamente coinvolti nella coordinazione di alcuni dei legami che l'integrina stabilisce.\nVi sono molti modi di classificare le integrine. Per esempio, una sottoclasse delle catene \u03b1 possiede un dominio strutturale in pi\u00f9 inserito presso la terminazione NH2, il cos\u00ec denominato dominio alpha-A (poich\u00e9 ha una struttura simile ai domini A rilevati nella proteina del fattore di von Willebrand). \nLe integrine che possiedono questa particolarit\u00e0 solitamente formano il collagene (integrine \u03b11 \u03b21, e \u03b12 \u03b21), o funzionano come molecole di adesione tra cellula e cellula (integrine della famiglia \u03b22). \nQuesto dominio \u03b1-I \u00e8 il sito attivo per il legami di varie integrine. Quelle che non portano questo dominio, hanno comunque un dominio A nel loro sito attivo, ma questo si trova nella catena \u03b2.\nIn entrambi i casi, i domini A sono connessi a tre siti attivi composti da cationi divalenti. Uno di questi \u00e8 permanentemente occupato da concentrazioni fisiologiche di cationi divalenti, e si lega ad uno ione Calcio o Magnesio. \nGli altri due siti vengono occupati dai cationi quando si stabiliscono i legami - almeno per i legami che coinvolgono un aminoacido acido, in genere l'acido aspartico - nei loro siti di interazione. Un aminoacido acido caratterizza nel sito attivo dell'integrina molte proteine MEC, come parte della sequenza aminoacidica Arginina-Glicina-Acido aspartico (\"RGD\" nella codificazione a una lettera).\nGrazie ai raggi X \u00e8 stata scoperta la struttura cristallina della parte extracellulare e di alcune regioni di un'integrina, e questo mostra che la molecola \u00e8 ripiegata in una struttura a forma di V rovesciata che prende siti attivi di legame.\nFunzioni.\nLe due funzioni principali delle integrine sono:\nEsse sono comunque coinvolte anche in un'ampia gamma di altre attivit\u00e0 biologiche, tra cui impedire ai virus, inclusi gli adenovirus, Eco virus, Hanta virus, virus che infettano il piede e la bocca di legarsi alle cellule; sostegno al sistema immunitario; migrazione cellulare.\nCollegamento della cellula con la MEC.\nLe integrine uniscono la MEC fuori dalla cellula al citoscheletro (in particolare ai microfilamenti) all'interno della cellula. A quale sito della MEC si pu\u00f2 legare l'integrina \u00e8 solitamente deciso da quali subunit\u00e0 \u03b1 e \u03b2 \u00e8 composta l'integrina stessa. \nTra i legami dell'integrina si trovano fibronectina, vitronectina, collagene, e laminina. La connessione tra la cellula e la MEC rende la cellula in grado di resistere alle forze tiranti senza essere sbalzata fuori dalla MEC. L'abilit\u00e0 di una cellula di creare questo tipo di legame \u00e8 anche di vitale importanza per l'ontogenesi.\nI collegamenti tra l'integrina e i legami nella MEC e i microfilamenti all'interno della cellula sono indiretti: essi sono connessi mediante proteine \"armatura\" come la talina, paxillina e l'alpha-actinina. Questi agiscono regolando le chinasi come le FAK (focal adhesion kinase - chinasi di adesione focale) e la famiglia delle chinasi Src ai substrati fosforilati come per esempio il p130CAS o reclutando adattatori di segnale come il Crk.\nLa connessione della cellula alla matrice extracellulare \u00e8 un requisito base per formare un organismo pluricellulare. Le integrine non sono dei semplici ganci, ma danno alla cellula informazioni circa la natura dell'ambiente circostante. \nInsieme ai segnali provenienti dai recettori dei fattori di crescita solubili come il VEGF, l'EGF e molti altri, determinano la decisione cellulare su quale azione biologica intraprendere, sia esso collegamento, movimento, morte o differenziazione. \nCos\u00ec le integrine stanno al cuore, sia letteralmente che figurativamente, di molti processi cellulari.\nUna delle loro pi\u00f9 importanti funzioni \u00e8 il loro ruolo nella migrazione cellulare. Il movimento di un qualunque corpo necessita di piedi per avanzare nel substrato. In questo senso, le integrine sono i piedi della cellula. Evidenze sperimentali indicano che le integrine collocate su un versante della cellula e adese al substrato possono rilasciarlo. Queste molecole vengono introdotte nel citoplasma per endocitosi per poi riemergere sulla superficie cellulare su un nuovo versante mediante esocitosi. In questo modo sono riciclate e riutilizzate.\nTrasduzione del segnale.\nLe integrine svolgono un ruolo importante nella trasmissione dei segnali tra le cellule. La connessione con le molecole della MEC pu\u00f2 provocare la trasmissione dello stesso nella cellula attraverso le chinasi proteiche che sono connesse con le terminazioni intracellulari delle molecole di integrina.\nNel dettaglio i segnali che la cellula riceve attraverso l'integrina possono avere relazione con:\nEsempi di integrine nei vertebrati.\nSono qui elencate alcune delle integrine rilevabili nei vertebrati."}
{"id": "718663", "revid": "767487", "url": "https://it.wikipedia.org/wiki?curid=718663", "title": "Paolo di Tammah", "text": "Agiografia.\nSecondo la tradizione agiografica visse gran parte della sua vita in digiuno e penitenza tanto che, secondo una leggenda copta, Ges\u00f9 apparse lui ordinandogli di porre fine al proprio digiuno con le parole \u00abCos\u00ec pu\u00f2 bastare mio amato Paolo\u00bb. Fece conoscenza, alla fine della sua vita, con l'abate Bishoi che si era rifugiato sui monti presso Ansana per sfuggire all'attacco subito dal proprio monastero da parte dei berberi.\nSecondo le testimonianze tramandate dal suo discepolo, San Paolo mor\u00ec il 17 ottobre 415. Le sue reliquie si trovano oggi nella chiesa principale del monastero intitolato a San Bishoi nel deserto di Shihat. \u00c8 venerato come santo dalla Chiesa Copta."}
{"id": "718669", "revid": "1874410", "url": "https://it.wikipedia.org/wiki?curid=718669", "title": "Johannes Willebrands", "text": "Biografia.\nFu ordinato presbitero il 26 maggio 1934, successivamente pot\u00e9 studiare a Roma filosofia, presso la Pontificia universit\u00e0 \"San Tommaso d'Aquino\", e di questa disciplina divenne docente nel 1940 al seminario di Warmond.\nNel 1951, principalmente su sua ispirazione e per sua iniziativa, fu istituita la \"Commissione cattolica per le questioni ecumeniche\".\nGiovanni XXIII lo chiam\u00f2 nel 1960 al neocostituito Segretariato per l'unit\u00e0 dei cristiani, ove pot\u00e9 sviluppare il suo lavoro in tema di ecumenismo, con effetti sulla \"Unitatis redintegratio\". \nIl 28 giugno 1964 fu consacrato vescovo, a seguito della nomina a titolare della Diocesi di Mauriana, comunicata il 4 dello stesso mese.\nGli fu affidato nel 1965 il compito di risolvere alcune questioni con i patriarchi della Chiesa ortodossa, ed a Costantinopoli ne rimosse la scomunica.\nIl 12 aprile 1969, Paolo VI lo nomin\u00f2 Presidente del Segretariato per l'unione dei cristiani, e nel medesimo anno inaugur\u00f2 ufficialmente il Centro Pro Unione. \nNominato cardinale diacono il 28 aprile; dal 6 dicembre 1975 al 3 dicembre 1983 fu arcivescovo di Utrecht.\nMor\u00ec a Denekamp il 1\u00ba agosto 2006. \u00c8 sepolto nel cimitero cattolico di Santa Barbara a Utrecht..\nRiconoscimenti.\n\u00c8 stato definito da papa Benedetto XVI come un servitore infaticabile, \"chiamato dal mio predecessore Paolo VI a dare nuovo slancio al dialogo ecumenico\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "718670", "revid": "1318658", "url": "https://it.wikipedia.org/wiki?curid=718670", "title": "Parco nazionale Uluru-Kata Tjuta", "text": "Il parco nazionale Ulu\u1e5fu-Kata Tju\u1e6fa \u00e8 un parco nazionale situato nel Territorio del Nord australiano, 1.431 chilometri a sud della citt\u00e0 di Darwin. Il parco si estende su di un'area di 1.326 km\u00b2 e include le famosissime formazioni geologiche che gli danno il nome: Uluru / Ayers Rock e Kata Tjuta / Mount Olga, il primo un monolito di granito rosso e il secondo una \"cupola\" rocciosa nel bel mezzo della piana dell'Australia centrale.\nNel parco si verificano in media 307,7 millimetri di pioggia l'anno, mentre la natura desertica del paesaggio fa s\u00ec che le temperature siano estreme: 45 gradi in estate e -5 in inverno.\nUluru, luogo sacro per gli australiani aborigeni, venne riconsegnato formalmente alle popolazioni indigene nel 1985, infatti i proprietari tradizionali di questo territorio sono gli aborigeni Anangu; oggi il parco \u00e8 gestito congiuntamente dal governo australiano e dagli aborigeni.\nNel 1977 il parco \u00e8 stato dichiarato riserva della biosfera.\nNel 1987 il Parco Nazionale Uluru-Kata Tjuta \u00e8 stato inserito nell'elenco dei Patrimoni dell'umanit\u00e0 dell'UNESCO."}
{"id": "718676", "revid": "109372085", "url": "https://it.wikipedia.org/wiki?curid=718676", "title": "Corrado III di Gerusalemme", "text": ""}
{"id": "718679", "revid": "729019", "url": "https://it.wikipedia.org/wiki?curid=718679", "title": "Luigi Annoni", "text": "Professionista tra il 1913 ed il 1922, conta tre vittorie di tappa al Giro d'Italia.\nCarriera.\nCorse per la Stucchi e la Legnano, distinguendosi come passista veloce. Ottenne i principali successi nel 1921 e nel 1922, con tre vittorie di tappa al Giro d'Italia. Nel Giro d'Italia 1921 si piazz\u00f2 decimo in classifica generale. Fu gregario di Costante Girardengo e Giovanni Brunero."}
{"id": "718680", "revid": "818832", "url": "https://it.wikipedia.org/wiki?curid=718680", "title": "Giuseppe Bonecchi", "text": "Della biografia di Bonecchi si conosce pochissimo. Le date e le localit\u00e0 di nascita e morte ci giungono sconosciuti. Nel 1740 fu accompagnato in Russia dal compositore italiano Francesco Araja.\nIl suo libretto pi\u00f9 noto \u00e8 quello del \"Bellerofonte\", scritto per celebrare l'incoronazione di Elisabetta di Russia a imperatrice. Nel 1757 ne venne pubblicata una versione in russo. Un altro lavoro degno di nota \u00e8 lo \"Scipione\", commissionato per il matrimonio tra l'imperatrice Elisabetta e Pyotr Feodorovich.\nBonecchi era solito plagiare il lavoro di altri poeti e drammaturghi a vantaggio della propria reputazione. Lasci\u00f2 la Russia nel 1752 per tornare in Italia e nel 1768 fu a Praga, dove collabor\u00f2 a una rappresentazione del suo \"Bellerofonte\" musicato da Josef Myslive\u010dek.\nLibretti.\nScrisse esclusivamente libretto di opere serie musicati da Francesco Araja."}
{"id": "718681", "revid": "339392", "url": "https://it.wikipedia.org/wiki?curid=718681", "title": "Affinit\u00e0-divergenze tra il compagno Togliatti e noi", "text": ""}
{"id": "718683", "revid": "7336", "url": "https://it.wikipedia.org/wiki?curid=718683", "title": "Ciagate", "text": ""}
{"id": "718687", "revid": "46291", "url": "https://it.wikipedia.org/wiki?curid=718687", "title": "Caesalpinioideae", "text": "Le Cesalpinioidee (Caesalpinioideae) sono una vasta sottofamiglia delle Fabacee (o Leguminose), comprendente circa 160 generi di alberi, arbusti e in piccola parte di erbe. Si caratterizza per il vessillo florale coperto dagli altri petali, quando il fiore \u00e8 in boccio. Questa sottofamiglia annovera \"Cercis siliquastrum\" (l'albero di Giuda), \"Ceratonia siliqua\" (il carrubo), \"Tamarindus\" (il tamarindo).\nSistematica.\nQui \u00e8 stata seguita la classificazione APG proposta p.es. in .\nLe Cesalpinioidee vengono elevate da alcuni studiosi al livello di famiglia, con il nome di Cesalpiniacee (Caesalpiniaceae Brown) o Cassiacee (Cassiaceae Vest) o Ceratoniacee (Ceratoniaceae Link).\nDa un altro punto di vista, la sottofamiglia pu\u00f2 essere divisa in un certo numero di trib\u00f9: \"Caesalpinieae\", \"Cassieae\", \"Cercideae\" e \"Detarieae\"."}
{"id": "718688", "revid": "17654", "url": "https://it.wikipedia.org/wiki?curid=718688", "title": "Banjosidae", "text": ""}
{"id": "718689", "revid": "7336", "url": "https://it.wikipedia.org/wiki?curid=718689", "title": "Plame affair", "text": ""}
{"id": "718690", "revid": "17654", "url": "https://it.wikipedia.org/wiki?curid=718690", "title": "Banjos", "text": ""}
{"id": "718703", "revid": "1442080", "url": "https://it.wikipedia.org/wiki?curid=718703", "title": "Polimorfismo ordine-disordine", "text": "Polimorfismo ordine-disordine in mineralogia \u00e8 quel tipo di reazione polimorfa che si osserva frequentemente nelle leghe metalliche ma si verifica anche nei minerali.\nPer comprendere questo tipo di trasformazione occorre notare in anticipo che l'ordine perfetto si ottiene solamente allo zero assoluto (temperatura di -273,15 \u00b0C). Un progressivo incremento di temperatura disturba l'ordine perfetto di una struttura cristallina o reticolare, sino ad una temperatura elevata alla quale si raggiunge uno stato totalmente disordinato o statisticamente casuale.\nPer questo motivo non vi \u00e8 un punto preciso di transizione fra lo stato di ordine perfetto ed il disordine completo. In uno stato di ordine perfetto gli atomi del reticolo cristallino sono disposti in siti cristallografici specifici e fissi. Alle alte temperature, vicine ma al di sotto del punto di fusione di una sostanza, gli atomi (o ioni) tendono ad essere sempre pi\u00f9 disordinati e sono pronti a staccarsi dalla struttura. \nIl lento raffreddamento di una struttura di una minerale consentir\u00e0 agli ioni distribuiti statisticamente (alle alte temperature) di selezionare siti specifici nella struttura ed acquisire una distribuzione pi\u00f9 ordinata.\nUn esempio mineralogico di polimorfismo ordine-disordine \u00e8 rappresentato dal feldspato potassico (KAlSi3O8, nel quale l'alluminio occupa una posizione strutturale identica al silicio e lo sostituisce nella struttura reticolare.\nLa forma di alta temperatura, il sanidino, ha una distribuzione disordinata dell'alluminio all'interno della struttura reticolare. Gli strati di ordinamento intermedio (che sono equivalenti a disordine intermedio) sono presenti fra la fase di alta temperatura (il sanidino appunto) e quella di bassa temperatura, il microclino.\nEsempi di minerali polimorfi e loro caratteristiche:"}
{"id": "718724", "revid": "767487", "url": "https://it.wikipedia.org/wiki?curid=718724", "title": "Firmin Abauzit", "text": "Biografia.\nFiglio dei calvinisti Jean e Anne Deville, rimase orfano di padre a due anni e in virt\u00f9 della revoca, avvenuta nel 1685, dell'editto di tolleranza religiosa di Nantes, il vescovo di Uz\u00e8s lo fece sottrarre alla tutela della madre per rinchiuderlo nel locale Collegio vescovile perch\u00e9 fosse educato nella fede cattolica.\nFuggito dal collegio nel 1687 grazie all'intervento della madre, visse per due anni con il fratello nascondendosi nei monti delle C\u00e9vennes, riuscendo a rifugiarsi nel 1689 nella citt\u00e0 protestante di Ginevra, presso il nonno paterno, dove furono raggiunti dalla madre dopo che anch'essa riusc\u00ec a evadere dal carcere nel quale era stata rinchiusa a causa della sua complicit\u00e0 nella fuga del figlio. \nCompiuti gli studi nell'Accademia di Ginevra, nel 1698 soggiorn\u00f2 nei Paesi Bassi, dove conobbe Jacques Basnage, Pierre Jurieu e Pierre Bayle, e in Inghilterra, dove frequent\u00f2 \u00c9vremond e Isaac Newton, che trov\u00f2 in lui uno dei primi ammiratori delle sue scoperte; Abauzit convinse Newton a modificare la sua opinione sull'eclissi osservata da Talete, contenuta nella prima edizione dei suoi \"Principia\".\nLa sua fama convinse il re Guglielmo III a chiedergli di rimanere in Inghilterra ma Abauzit, di carattere indipendente, prefer\u00ec tornare a Ginevra, dove dal 1715 fece parte di una commissione incaricata di tradurre il Nuovo Testamento in francese; rifiutata nel 1723 la cattedra di filosofia nell'Accademia di Ginevra, prefer\u00ec un modesto impiego di aiuto-bibliotecario.\nIncredibilmente versatile, si occup\u00f2 delle pi\u00f9 varie discipline: lingue antiche, storia, archeologia, numismatica, epigrafia, geografia \u2013 realizz\u00f2 carte geografiche della Svizzera, dell'antico Egitto e dell'antica Grecia - matematica, scienze naturali, fisica, astrologia, letteratura, filosofia e teologia.\nProprio per la sua vasta erudizione, ebbe numerosi corrispondenti, e ricevette pubbliche lodi dai suoi contemporanei, in particolare da Voltaire e Rousseau.\nResta poco dei suoi scritti: sembra che i suoi eredi ne abbiano distrutto una parte, perch\u00e9 contenente opinioni religiose da loro non condivise. Alcuni articoli di archeologia e di astronomia apparvero nel \"Journal Helvetique\" e altrove, contribu\u00ec al \"Dictionnaire de musique\", del 1767, di Rousseau, scrisse la voce Apocalisse nell'Enciclopedia di Diderot, mettendo in dubbio l'autorit\u00e0 canonica di quel testo biblico, fece aggiunte alla \"Histoire de la republique de Gen\u00e8ve\" di Spon.\nNelle sue \"R\u00e9flexions sur les \u00c9vangiles\", messe all'Indice dei libri proibiti, precorrendo aspetti del moderno pensiero protestante, vide nel Cristianesimo la divulgazione popolare di una religione che dovrebbe essere in realt\u00e0 naturale e razionale: per Abauzit Dio non pu\u00f2 rivelare verit\u00e0 che risultino irrazionali e dogmatiche."}
{"id": "718727", "revid": "1746322", "url": "https://it.wikipedia.org/wiki?curid=718727", "title": "Abbazia Pisani", "text": "Abbazia Pisani (\"Bas\u00eca\" in veneto) \u00e8 una frazione del comune di Villa del Conte, in provincia di Padova. L'omonima parrocchia dipende dalla diocesi di Treviso, vicariato di Castello di Godego.\nStoria.\nIl 29 aprile 1085, Ecelo I, della famiglia degli Ezzelini da Onara, con altri signori, tra i quali alcuni esponenti della famiglia da Camposampiero, fece un'importante donazione al monastero di Santa Eufemia di Villanova (l'attuale frazione di Abbazia Pisani). In questo documento appaiono per la prima volta i nomi di Bassano e del Margnano (un sito archeologico nel comune di Bassano del Grappa).\nIl nome attuale della frazione \u00e8 dovuta al cardinale Francesco Pisani, commendatario dell'Abbazia di Villanova dal 1518 al 1570, divenuta quindi \"villa dell'Abbacia nominata Pisani\" nel '600.\nSport.\nLo \"Sporting '88 ANSPI\" \u00e8 la societ\u00e0 di calcio, solamente di settore giovanile, presente nella frazione."}
{"id": "718729", "revid": "212348", "url": "https://it.wikipedia.org/wiki?curid=718729", "title": "Pleiadi (poeti tragici)", "text": "Pleiadi (o Pleiade) \u00e8 il nome dato ad un gruppo di sette tragici alessandrini del III secolo a.C., che lavorarono alla corte di Tolomeo II Filadelfo.\nIl loro nome deriva dalle sette stelle della costellazione delle Pleiadi.\nLe liste contenenti i nomi dei grandi poeti dell'et\u00e0 alessandrina, tradizionalmente ascritte ad Aristofane di Bisanzio ed Aristarco di Samotracia, riportano varie versioni sui sette nomi dei presunti autori.\nI seguenti nomi sono sempre inclusi nella \"Pleiade alessandrina\":\nSolamente in alcuni elenchi compaiono Eantide e Sosifane, sostituiti in altri elenchi da Dionisiade di Mallo e Eufronio di Chersoneso. In ogni modo, di tutta la produzione dei tragici alessandrini \u00e8 rimasta soltanto l'\"Alessandra di Licofrone\"."}
{"id": "718734", "revid": "34194", "url": "https://it.wikipedia.org/wiki?curid=718734", "title": "Sega Game Gear", "text": ""}
{"id": "718735", "revid": "439868", "url": "https://it.wikipedia.org/wiki?curid=718735", "title": "Lago di Landro", "text": "Il lago di Landro (\"D\u00fcrrensee\" in tedesco) si trova in fondo alla Val di Landro, in Alto Adige, nel comune di Dobbiaco a pochi chilometri a nord dal bivio, presso Carbonin, che si biforca verso il Lago di Misurina o Cimabanche, ad una distanza di circa venti chilometri da Cortina d'Ampezzo.\nPresso il lago si possono ammirare le ripide pareti rocciose delle Dolomiti, nel territorio del Parco naturale Dolomiti di Sesto.\nD'inverno per molti mesi il lago \u00e8 ghiacciato. \u00c8 abitualmente utilizzato per un anello per lo sci di fondo che costituisce una interessante variante della pista ciclabile Dobbiaco-Cortina.\nSulle sponde del lago si trova un cippo con una ruota, posto a ricordo della teleferica che dal lago portava rifornimenti alle postazioni sul monte Piana durante la prima guerra mondiale."}
{"id": "718739", "revid": "110157", "url": "https://it.wikipedia.org/wiki?curid=718739", "title": "G17 Plus", "text": "G17 Plus (in serbo \u041317 \u043f\u043b\u0443\u0441) \u00e8 stato un partito politico serbo, attivo dal 2002 fino al 2013, quando \u00e8 confluito in Regioni Unite di Serbia.\nStoria.\nG17 nasce nel 1997 come organizzazione non governativa (ONG), che raccoglieva 17 intellettuali ed esperti, che si impegnavano per assicurare una rinascita economica e culturale alla Serbia. Nel 2002 Miroljub Labus, leader del gruppo, chiede ed ottiene che lo stesso diventi un partito politico. La vittoria alle elezioni politiche del 2000 dell'Opposizione Democratica Serba (ODS), con il 64% dei consensi, aveva ben fatto sperare il popolo serbo, dopo i governi di Slobodan Milo\u0161evi\u0107 del Partito Socialista di Serbia (1991-1999). Le divisioni tra il Partito Democratico (DS, socialdemocratici) ed il Partito Democratico di Serbia (DSS, nazionalisti moderati) fecero, per\u00f2, gi\u00e0 nel 2001 emergere le differenze nel campo democratico.\nG17, pertanto, si pose come una nuova formazione politica desiderosa di avvicinare il pi\u00f9 possibile la Serbia agli standard economici e democratici europei. Alle politiche del 2003, G17 present\u00f2 una lista insieme al Partito Social Democratico. La Lista ottenne un inatteso 11,5% dei consensi ed elesse 34 deputati su 250, 31 dei quali andarono a G17. G17 entr\u00f2, cos\u00ec, a far parte del governo guidato da Vojislav Ko\u0161tunica del DSS e sostenuto anche dai conservatori del Movimento del Rinnovamento Serbo - Nuova Serbia. Mla\u0111an Dinki\u0107 \u00e8 l'attuale portavoce del partito.\nAlle presidenziali del 2004, Dragan Mar\u0161i\u0107anin, candidato dei partiti di governo (quindi anche di G17) alla Presidenza della Repubblica ottenne appena il 13,3% dei voti, posizionandosi al quarto posto, dopo Boris Tadi\u0107 del DS, 27,7% (eletto Presidente al ballottaggio), Tomislav Nikoli\u0107 del Partito Radicale Serbo, 30% (sconfitto al ballottaggio) e Bogoljub Kari\u0107 18,2%, indipendente del \"Gruppo BK\". Le presidenziali dimostrono la scarsa tenuta elettorale della coalizione di governo. A ci\u00f2 si aggiunsero le critiche per la mancata cattura del generale serbo-bosniaco Ratko Mladi\u0107. Questa situazione port\u00f2 il G17 ad uscire dal governo nel 2006.\nAlle politiche del 2007, G17 cal\u00f2 al 6,8% dei suffragi, eleggendo 19 seggi (15 in meno). Il forte calo dei liberal-conservatori fu dovuto all'incremento dei liberal-riformisti del Partito democratico. Molti elettori filo-occidentali, infatti, videro il DS come la migliore alternativa al Partito Radicale Serbo, ultra-nazionalista.\nAlle elezioni anticipate del 2008, G17+, DS e Movimento Rinnovamento Serbo si sono presentati in una lista unitaria, che ha ottenuto il 38,4% dei voti e che ha permesso ai liberal-conservatori di eleggere ben 24 deputati. G17+ \u00e8 entrato a far parte del nuovo governo insieme a: DS, Movimento Rinnovamento Serbo, Partito Socialista di Serbia, pensionati (PUPS), Lega dei Socialdemocratici della Vojvodina, Serbia Unita, Insieme per Kragujevac, Movimento dei Serbi Veterani.\nAlle elezioni parlamentari del 2012, G17+ si \u00e8 presentato con il movimento Insieme per la \u0160umadija e altri movimenti regionali nella coalizione Regioni Unite di Serbia. La coalizione ha ottenuto il 5,2% e 16 seggi di cui 11 sono di G17+ 13 in meno rispetto al 2008. Nonostante la batosta elettorale G17+ riesce ad entrare nel nuovo governo guidato da Ivica Da\u010di\u0107 ed ottiene tre ministri.\nIdeologia.\nG17 era un partito moderato liberale, membro del Partito Popolare Europeo. G17 punta molto sulla riduzione dell'intervento statale in economica e sull'incentivare la libera iniziativa individuale. Ad iniziative tendenti alla tutela delle tradizioni e della cultura serba, G17 affianca il deciso sostegno all'ingresso della Serbia nell'Unione europea."}
{"id": "718742", "revid": "767487", "url": "https://it.wikipedia.org/wiki?curid=718742", "title": "Pink Fairies", "text": "I Pink Fairies sono stati un gruppo rock inglese formatosi nel 1969 a Londra.\nStoria.\nIl gruppo nacque dalla ceneri dei Deviants orfani del leader Mick Farren. La formazione iniziale era composta dai tre ex Deviants: Paul Rudolph (chitarra), Duncan Sanderson (basso), Russell Hunter (batterista) e dal cantante Twink, in uscita dai Pretty Things che sugger\u00ec il nome del gruppo.\nTwink usc\u00ec nel 1972 e fu sostituito l'anno seguente da Larry Wallis proveniente dagli UFO."}
{"id": "718748", "revid": "125817999", "url": "https://it.wikipedia.org/wiki?curid=718748", "title": "Belial", "text": "Belial, detto il \"malvagio\" (o anche\" Devy, Barons,'Belhor, Baalial, Beliar, Beliall, Beliel\"; dall'ebraico \u05d1\u05dc\u05d9\u05e2\u05dc \"b\u0259liyy\u00e1\u02bbal\", \"senza valore\", \"niente di buono\", o anche \"beli ya'al\" = \"per non rialzarsi mai\", o ancora \"baal 'ia'l\", \"falso dio\", \"idolo\" o \"dio superbo\", \"arrogante\") fu una potente figura mitologica demoniaca dell'Antico Testamento e, in genere, di tutta la antica tradizione giudaica, a volte usato come sinonimo di Satana, ma in alcuni casi identificato come il serpente che tent\u00f2 Eva, esattamente come avvenne per la figura mitologica demoniaca di Asmodeo; pare che fosse adorato dai Sidonii, e fu anche il 68\u00b0 spirito nel testo della Piccola Chiave di Salomone. Nella tradizione mitologica ebraica non \u00e8 esattamente un nome proprio, bens\u00ec un nome comune, il cui significato sarebbe \"colui che \u00e8 privo di valori\". \n La citazione \u00e8 tradotta da uno dei rotoli del Mar Morto dove viene anche citato nuovamente in un racconto di un sogno di Amram padre di Mos\u00e8, e in un altro rotolo titolato La guerra dei figli della luce e dell'oscurit\u00e0.\nIn un testo apocrifo dell'Antico Testamento, chiamato l'Ascensione di Isaia, il suo nome riappare: \n dove \"Matanbuchus\", o \"Mechembuchus\" potrebbe essere un secondo nome di radice semitica, forse \"matan buch'us\" = \"offerta a Buch'us\", da mitologia ittita. Spesso viene identificato anche come fratello di un altro demone, Baphomet.\nNel Testamento dei Dodici Patriarchi appare soprattutto nelle storie delle trib\u00f9 di Simeone e Levi. Il suo nome, in definitiva \"dio del nulla di buono\", fu applicato a molti comportamenti malvagi nell'Antico Testamento, dalla lussuria di Beniamino per Gabaa, ai figli di Elia, dall'insolenza di Nabal, ai nemici del Re Davide, quindi ai malvagi consiglieri del Re Roboamo, etc.\nNel Nuovo Testamento questo nome appare in : \"E quale accordo fra Cristo e Beliar? O quale relazione c'\u00e8 tra il fedele e l'infedele?\". Nel Cristianesimo il nome fu usato sempre per riferirsi a un demone. Un inquisitore francese del XVI secolo, Sebastian Michaelis, lo defin\u00ec un angelo ribelle come Lucifero, signore dell'arroganza e della superbia. Nella Vulgata invece \u00e8 il nome del torrente della morte, oppure viene definito il padre, il capo degli uomini empi.Belial"}
{"id": "718750", "revid": "907190", "url": "https://it.wikipedia.org/wiki?curid=718750", "title": "CUS Genova", "text": "Il CUS Genova \u00e8 la societ\u00e0 polisportiva dell'Universit\u00e0 di Genova nata nel 1947 dalle ceneri del GUF Genova (Gruppo Universitario Fascista), presente nel periodo fascista.\nAttualmente \u00e8 attiva con una propria squadra nei seguenti sport: atletica leggera, calcio, basket, golf, hockey su prato, rugby, sci, tennis, pallavolo."}
{"id": "718751", "revid": "38120", "url": "https://it.wikipedia.org/wiki?curid=718751", "title": "Cus Genova", "text": ""}
{"id": "718754", "revid": "701660", "url": "https://it.wikipedia.org/wiki?curid=718754", "title": "Uccelli del lago Stinfalo", "text": "Nella mitologia greca gli uccelli del lago Stinfalo (in greco antico \u03a3\u03c4\u03c5\u03bc\u03c6\u03b1\u03bb\u03af\u03b4\u03b5\u03c2 \u1f44\u03c1\u03bd\u03b9\u03b8\u03b5\u03c2 / \"Stymphal\u00eddes \u00f3rnithes\") erano uccelli mostruosi, con penne, becco ed artigli di bronzo. Essi si nutrivano di carne umana e catturavano le loro vittime trafiggendole con le loro penne di bronzo che fungevano da dardi. Avevano inoltre un finissimo senso dell'udito, cosa che Eracle sfrutt\u00f2 per sconfiggerli.\nLa caccia agli uccelli del lago Stinfalo costitu\u00ec la sesta delle dodici fatiche di Eracle. Secondo il mito, Eracle fece alzare in volo gli uccelli disturbandoli con dei potentissimi sonagli di bronzo, donatigli dalla dea Atena e uccidendone una buona parte con delle frecce avvelenate con il sangue dell'Idra di Lerna. Gli uccelli sopravvissuti volarono via per sempre."}
{"id": "718756", "revid": "287204", "url": "https://it.wikipedia.org/wiki?curid=718756", "title": "Kata Tjuta", "text": "Kata Tju\u1e6fa, conosciuto anche come Monte Olga (Mount Olga) o Monti Olgas (e colloquialmente come The Olgas), \u00e8 una grande formazione rocciosa situata nel Parco nazionale Uluru-Kata Tjuta, 465 chilometri a sudovest di Alice Springs, nel Territorio del Nord, in Australia. Kata Tju\u1e6fa si estende per oltre 21 chilometri quadrati e rappresenta uno dei siti pi\u00f9 turistici dell'Australia, insieme al vicino monolito Uluru/Ayers Rock, che si trova a 25 chilometri di distanza.\nLa formazione rocciosa comprende 36 \"cupole\" (oggi ridottesi a 28) costituite di un misto di tre distinti materiali: granito, basalto e scisto. Il monte pi\u00f9 alto \u00e8 quello che d\u00e0 il nome a tutto il gruppo: Mount Olga, alto 545 metri (quasi 200 in pi\u00f9 di Uluru).\nIl nome.\n\"Kata Tju\u1e6fa\" in lingua Pitjantjatjara significa \"molte teste\". Il sito \u00e8 ritenuto sacro dalle popolazioni aborigene, esattamente come lo \u00e8 Uluru. I Pitjantjatjara e gli Yankunytjatjara chiamano i turisti che vanno a visitare Uluru e i Kata Tju\u1e6fa \"minga tju\u1e6fa\", che significa \"formiche\", cos\u00ec da descrivere l'immagine che danno mentre dalla cima di queste formazioni.\nIl nome alternativo, \"The Olgas\", deriva dal monte pi\u00f9 alto. Per ordine del barone Ferdinand von Mueller, Ernest Giles nel 1872 battezz\u00f2 cos\u00ec il Mount Olga, in onore della regina Olga di W\u00fcrttemberg, che insieme al marito (il re Carlo I del W\u00fcrttemberg), avevano festeggiato il venticinquesimo anniversario di matrimonio l'anno precedente nominando, fra le altre cose, Mueller un \"Freiherr\" (cio\u00e8 un barone), cambiandogli cos\u00ec il nome in Ferdinand \"von\" Mueller. Quest'ultimo scelse questo modo per sdebitarsi dell'onore ricevuto.\nNel 1993 venne adottato un nome duale per riferirsi alla formazione rocciosa, unendo il tradizionale nome aborigeno col nome inglese. Come risultato si ottenne l'attuale denominazione ufficiale di \"Kata Tju\u1e6fa/Mount Olga\".\nLeggende.\nLa cultura dei Pitjantjatjara \u00e8 ricca di leggende del Dreamtime associate con questi luoghi, che comprendono anche il monolito di Uluru. Molte di queste parlano del serpente Wanambi, che si dice viva sulla cima del Mount Olga e scenda solo durante la stagione secca.\nImportanza spirituale.\nIn questo luogo si sono sempre svolte, e si svolgono tuttora, parecchie cerimonie, soprattutto durante la notte. In una di queste cerimonie era compresa una forma di punizione eseguita in pubblico, che in casi estremi portava alla morte del condannato."}
{"id": "718759", "revid": "5695", "url": "https://it.wikipedia.org/wiki?curid=718759", "title": "Uccelli stinfalici", "text": ""}
{"id": "718761", "revid": "5695", "url": "https://it.wikipedia.org/wiki?curid=718761", "title": "Uccelli stinfali", "text": ""}
{"id": "718762", "revid": "92723", "url": "https://it.wikipedia.org/wiki?curid=718762", "title": "Letteratura canadese", "text": "Le prime tracce di letteratura canadese risalgono alla seconda met\u00e0 del Settecento.\nLa letteratura canadese pu\u00f2 essere divisa in due parti, a seconda della propria origine: una basata sulla cultura e letteratura della Francia, l'altra dell'Inghilterra. Ognuna di queste \u00e8 scritta nel linguaggio della propria cultura di origine, in presenza di scarsi contatti e legami con l'altra etnia e di forti dipendenze con la letteratura europea. Questi fattori hanno ritardato la nascita di una autonoma letteratura canadese.\nCaratteristiche della letteratura canadese.\nLa letteratura canadese riflette principalmente la prospettiva canadese della natura, della vita di frontiera e della posizione del Canada nel mondo.\nLa diversit\u00e0 etnica e culturale del Canada \u00e8 riflessa nella letteratura attraverso i suoi scrittori prominenti.\nPer quanto riguarda la letteratura franco-canadese si possono menzionare Fran\u00e7ois-Xavier Garneau (1809-1866) e il poeta Louis Fr\u00e9chette (1833-1908) influenzati sia da Victor Hugo e sia dal Simbolismo. I letterati franco-canadesi ricercarono sia una tradizione popolare originale sia temi locali da immortalare.\nLa letteratura anglo-canadese diede i primi segni di vita con una vasto catalogo inerente ai viaggi degli esploratori e sulla vita dei coloni; la poesia evidenzi\u00f2 ottimi risultati nelle opere di Isabella Valency Crawford (1850-1887) e di William Henry Drummond (1854-1907), mentre nella narrativa si misero in evidenza James de Mille (1833-1889) e Frederick Philippe Grove (1872-1948).\nAltri autori da segnalare sono Robert W. Service (1874 \u2013 1958) e Tom MacInnes (1867 \u2013 1951).\nDa ricordare, inoltre, la scrittrice di fama internazionale Margaret Atwood, vincitrice di diversi premi letterari.\nNota scrittrice e attivista canadese \u00e8 anche Naomi Klein, autrice del saggio No logo (2000), definito spesso \"la Bibbia del Movimento no-global\" ."}
{"id": "718765", "revid": "2110845", "url": "https://it.wikipedia.org/wiki?curid=718765", "title": "Erik Durschmied", "text": "Biografia.\nNato in un quartiere distrutto dalle bombe della Seconda guerra mondiale, Durschmied si trasferisce nel 1952 in Canada, dove si laurea presso la McGill University. Diventa corrispondente di guerra per alcune televisioni: dal 1959 al 1971 \u00e8 corrispondente per la BBC e dopo il periodo per la BBC, ha collaborato con la CBS. \n\u00c8 stato come inviato in svariati conflitti: Vietnam, Afghanistan, Iraq, Iran; \u00e8 stato corrispondente anche a Beirut e a Belfast. Per la BBC ha intervistato grandi protagonisti del XX secolo: John F. Kennedy, Salvador Allende, David Ben Gurion e Saddam Hussein. \nDurante i suoi anni sui fronti della guerra, ha realizzato alcuni film e documentari: si ricorda un documentario su Fidel Castro.\nSi \u00e8 dedicato alla scrittura realizzando alcun best seller: il suo libro pi\u00f9 importante \u00e8 \"L'altra faccia degli eroi. Come la fortuna e la stupidit\u00e0 hanno cambiato la storia\", libro che narra di alcuni errori apparentemente irrilevanti, ma che sono costati vite e sconfitte.\nHa anche insegnato storia militare presso l'Accademia Militare di Vienna."}
{"id": "718766", "revid": "767487", "url": "https://it.wikipedia.org/wiki?curid=718766", "title": "The Starting Line", "text": "The Starting Line \u00e8 un gruppo musicale statunitense formatosi a Churchville nel 1999.\nStoria del gruppo.\nIl gruppo si form\u00f2 nel 1999, quando Kenny Vasoli, che allora suonava in una band chiamata Smash Adams, ricevette una e-mail da Matt Watts, che lo invitava a suonare insieme a lui. Solo due settimane pi\u00f9 tardi i due si incontrarono con Mike Golla e Tom Gryskiewicz, andando a formare quella che ancora oggi \u00e8 la formazione della band. Inizialmente c'era anche un altro chitarrista, chiamato Ryan Altmiller, che per\u00f2 suon\u00f2 con loro solo per alcune settimane, per poi seguire un diverso percorso artistico. Presto il gruppo cominci\u00f2 ad esibirsi sotto il nome di Sunday Drive; i quattro produssero anche delle cassette dimostrative, contenenti quattro canzoni scritte e cantate da loro. Il loro primo lavoro ufficiale, comunque, fu uno split registrato con altre due band nel 2000, contenente tre loro canzoni.\nIl gruppo si affili\u00f2 alla We the People Records e cominci\u00f2 a preparare un proprio album. La band realizz\u00f2 le dodici canzoni che avrebbero dovuto comparire l'album: ma alla fine furono destinate ad essere delle semplici dimostrazioni. Nell'aprile del 2001 la band pass\u00f2 alla Drive-Thru Records, e pubblic\u00f2 un EP di debutto, \"With Hopes of Starting Over\". In ogni caso, poich\u00e9 il nome Sunday Drive era gi\u00e0 stato preso da un gruppo Christian punk, i quattro decisero di cambiare il proprio in The Starting Line.\nIl 16 giugno 2002, ad un anno dall'uscita del suo EP di debutto, la band realizz\u00f2 il suo primo album, \"Say It Like You Mean It\". Le canzoni variavano da uno stile energico e movimentato ad un altro pi\u00f9 pacato e malinconico; anche i temi erano i pi\u00f9 disparati, spaziando dalla nostalgia di casa (\"Left Coast Envy\") al mondo dello spettacolo (\"Given the Chance\"). I video di due canzoni tratte dall'album (\"The Best of Me\" e \"Leaving\") furono trasmessi in tv ed ottennero un discreto successo, contribuendo alla crescente popolarit\u00e0 del gruppo.\nSpinti dal desiderio di pubblicare nuovo materiale, i quattro decisero di incidere un nuovo EP. Registrato in tre sessioni, \"The Make Yourself at Home EP\" usc\u00ec il 23 novembre 2003, accompagnato da un Dvd sulla sua realizzazione. Poco dopo la pubblicazione di questo EP, i The Starting Line cambiarono nuovamente casa discografica, passando alla Geffen Records.\nIl secondo album del gruppo, \"Based on a True Story\", fu pubblicato nel maggio del 2005, che musicalmente si distacca leggermente dallo stile dei precedenti lavori. Il disco ebbe un enorme successo, e nei mesi successivi alla sua uscita il gruppo fu impegnato in un tour, durante il quale si distaccarono dalla Geffen Records. Nel mese di gennaio 2006 \u00e8 stato annunciato il loro passaggio alla Virgin Records. Tuttavia, dopo aver pubblicato il terzo album \"Direction\", la band decide di sciogliersi nel 2008, cos\u00ec che il cantante Kenny Vasoli e il chitarrista e il tastierista Brian Schmutz possano focalizzarsi sul loro progetto Person L. Durante questa pausa, Vasoli fonda anche il gruppo elettro-dream pop Vacationer.\nDal 2011 i The Starting Line si riuniscono in pi\u00f9 di un'occasione per partecipare ad alcuni festival, e nel maggio 2012 annunciano la loro riunione ufficiale. Nell'ottobre dello stesso anno esce la raccolta di vecchi brani \"The Early Years\", mentre nel 2014 cominciano a lavorare a del nuovo materiale, che viene poi pubblicato nell'EP del 2016 \"Anyways\", uscito sotto la Downtown Records."}
{"id": "718768", "revid": "19933", "url": "https://it.wikipedia.org/wiki?curid=718768", "title": "Torpilla", "text": "Una torpilla \u00e8 un piombo da pesca di tipo scorrevole a forma di goccia, viene utilizzato per montature di piccola e media pesantezza, quando si vuole contrastare la forza della corrente od evitare la minutaglia consentendo all'esca di scendere rapidamente verso il fondo. Trova grossa applicazione nella pesca con canna fissa ed \"alla bolognese\", ma pu\u00f2 essere tuttavia utilizzata anche per altri tipi di pesca. La sua parte pi\u00f9 pesante deve essere posta verso il basso."}
{"id": "718772", "revid": "287204", "url": "https://it.wikipedia.org/wiki?curid=718772", "title": "Shankar", "text": ""}
{"id": "718774", "revid": "4506", "url": "https://it.wikipedia.org/wiki?curid=718774", "title": "Diane Di Prima", "text": ""}
{"id": "718777", "revid": "547034", "url": "https://it.wikipedia.org/wiki?curid=718777", "title": "XXVIII secolo a.C.", "text": ""}
{"id": "718778", "revid": "1982", "url": "https://it.wikipedia.org/wiki?curid=718778", "title": "2700 a.C.", "text": ""}
{"id": "718779", "revid": "7459", "url": "https://it.wikipedia.org/wiki?curid=718779", "title": "Trattato di Karlowitz", "text": ""}
{"id": "718781", "revid": "599013", "url": "https://it.wikipedia.org/wiki?curid=718781", "title": "Marcelo R\u00edos", "text": "Biografia.\nNato il 26 dicembre 1975 a Santiago, figlio di un uomo d'affari e di un'insegnante, ha una sorella maggiore di nome Paula.\nNel 2000 si sposa con la costaricana Giuliana Sotela che aveva conosciuto all'accademia di Nick Bollettieri. Dal rapporto tra i due nasce una figlia nel 2001, Constanza. Il matrimonio finisce nel 2004.\nSi sposa per la seconda volta nel 2005 con la modella cilena Mar\u00eda Eugenia Larra\u00edn, ex-fidanzata di Iv\u00e1n Zamorano. Anche questo matrimonio non dur\u00f2 molto, con annunci pubblici della separazione. Rios defin\u00ec il suo secondo matrimonio come il \"pi\u00f9 grande errore della sua vita\".\nNel 2009 si sposa con Paula Pavic, nel 2008 nasce la prima figlia della coppia, Isidora, e nel 2010 nasce la seconda, Colomba.\nCarriera.\nComincia a giocare nel circuito ATP nel 1994. L'anno successivo raggiunge 4 finali: vince a Bologna, Amsterdam e Kuala Lumpur ma perde a Santiago del Cile contro Sl\u00e1va Dosed\u011bl.\nNel 1996 raggiunge 3 finali, ma riesce a vincere solo a St. P\u00f6lten. Perde per la seconda volta in finale il torneo di Santiago, questa volta contro l'argentino Hern\u00e1n Gumy. Il 1997 incomincia con il primo quarto di finale in un torneo dello Slam. Agli Australian Open infatti supera agilmente Petr Korda, Michael Joyce e Gilbert Schaller nei primi turni per poi dar vita ad un'autentica battaglia contro Thomas Enqvist. Dopo cinque set con due tie-break R\u00edos riesce ad avere la meglio dell'avversario ma nei quarti si trova di fronte Michael Chang, testa di serie numero uno, che lo elimina in tre set. Dopo il risultato al torneo australiano riesce ad entrare per la prima volta nella top-10, precisamente al numero 7.\nNella stessa stagione arriva per due volte alla finale di un Masters Series, prima a Montecarlo dove sconfigge in finale \u00c0lex Corretja e il secondo poche settimane dopo a Roma dove Corretja si prende la rivincita battendolo in 3 set. Agli US Open 1997 ripete il risultato degli Australian Open e raggiunge nuovamente i quarti di finale. Sulla sua strada per\u00f2 incontra nuovamente Chang e, seppure in un match pi\u00f9 equilibrato durato cinque set, viene eliminato nuovamente dall'americano. Chiuder\u00e0 l'anno al decimo posto in classifica. Ad inizio 1998 vince l'Heineken Open e agli Australian Open 1998 raggiunge a sorpresa la finale senza aver affrontato una testa di serie nel suo percorso. Nell'incontro decisivo viene per\u00f2 sconfitto nettamente da Petr Korda con un triplo 6-2. Nonostante la dolorosa sconfitta riesce a salire di tre posizioni in classifica raggiungendo quindi il quinto posto.\nA marzo vince ben due Masters Series, prima ad Indian Wells dove sconfigge in quattro set Greg Rusedski e poi a Miami dove ha la meglio su Andre Agassi. Grazie a questa doppia vittoria il 30 marzo raggiunge la prima posizione in classifica, superando Pete Sampras. Dopo quattro settimane \u00e8 costretto a cedere la testa della classifica a Sampras, complici le vittorie dello statunitense. Agli Internazionali d'Italia 1998 arriva in finale dopo aver sconfitto avversari di livello come Tim Henman, Thomas Muster, Richard Krajicek e Gustavo Kuerten ma nel match per il titolo il suo avversario Albert Costa non \u00e8 sceso in campo per un infortunio e ha lasciato quindi il titolo a Rios. Sempre a maggio vince a St. P\u00f6lten contro Vince Spadea. Al Roland Garros viene sconfitto nei quarti di finale da Carlos Moy\u00e1, futuro vincitore del torneo parigino. Il 10 agosto riconquista la testa della classifica ma dopo due settimane viene superato da Sampras, non raggiunger\u00e0 mai pi\u00f9 la prima posizione chiudendo quindi a sei settimane la sua permanenza alla vetta.\nIn ottobre vince la Grand Slam Cup sconfiggendo Agassi in un match lungo cinque set. Due settimane dopo al Singapore Open sconfigge in finale l'australiano Mark Woodforde in due set. Partecipa al Masters di fine anno ma non riesce a superare il girone eliminatorio. Nel 1999 si ritira per infortunio prima dell'inizio degli Australian Open, dove gli era stata assegnata la testa di serie numero 1. A maggio vince il Masters d'Amburgo dopo aver sconfitto in semifinale e in soli due set Carlos Moy\u00e1 ed in finale Mariano Zabaleta dopo 5 set molto combattuti. Poche settimane dopo vince per la terza volta in carriera a St. P\u00f6lten, nuovamente contro Zabaleta che per\u00f2 si ritira per un infortunio prima della fine del set iniziale.\nAl Roland Garros raggiunge i quarti di finale dove viene eliminato in quattro set da Dominik Hrbat\u00fd. Il 10 ottobre arriva in finale a Singapore ma dopo essere andato in vantaggio di un set viene sconfitto da Magnus Norman. Una settimana dopo vince il Singapore Open sconfiggendo in soli due set Mikael Tillstr\u00f6m. Nel 2000 raggiunge una sola finale, ad Umago dove sconfigge in tre set l'argentino Mariano Puerta. L'anno successivo arriva gli ultimi due titoli della carriera, il primo ad inizio anno al Qatar ExxonMobil Open dove sconfigge in tre set Bohdan Ulihrach ed il secondo ad Hong Kong dove ha la meglio in due set su Rainer Sch\u00fcttler. Agli Australian Open 2002 raggiunge l'ultimo risultato importante in un torneo dello Slam. Viene eliminato da Tommy Haas in un match lungo quattro set, tre dei quali finiti al tie-break. In ottobre raggiunge la finale a Stoccolma dove viene eliminato da Paradorn Srichaphan in quattro set.\nNel 2003 raggiunge per la quarta volta il torneo di Santiago ma viene sconfitto da David S\u00e1nchez dovendo rinunciare quindi a vincere il torneo di casa. Fa la sua ultima apparizione in un torneo dello Slam al Roland Garros 2003 ma si ritira durante il match del primo turno contro Mario An\u010di\u0107. i ritira nel 2004, a soli 29 anni, a causa di persistenti problemi alla schiena, ma nel 2006 ha ripreso a giocare nel Champions Tour.\nChampions Tour.\nDebutta nel Champions Tour il 29 marzo 2006 e nel primo torneo, a Doha, sconfigge agilmente Thomas Muster, Henri Leconte, Pat Cash, e C\u00e9dric Pioline riuscendo a conquistare il titolo. La settimana successiva vince ad Hong Kong e continuer\u00e0 la serie fino a vincere sei tornei consecutivi. \nIl suo ingresso nel Senior Tour venne criticato perch\u00e9 Rios era significativamente pi\u00f9 giovane degli altri ex giocatori. Chiude l'anno con una serie di venticinque vittorie consecutive ed il numero 1 in classifica. Diventa il primo giocatore della storia ad essere stato alla testa della classifica da Junior, Professionista e Senior.\nCaratteristiche tecniche.\nRios viene considerato da diversi critici, tennisti ed ex-tennisti come uno fra i pi\u00f9 talentuosi giocatori di sempre e come il miglior giocatore a non aver vinto un torneo dello Slam.Da mancino giocava con un potente rovescio a due mani ed un ottimo dritto. Riusciva a capire prima dove la pallina sarebbe finita e si muoveva di conseguenza riuscendo a colpirla in anticipo. Nei match lunghi cinque set invece faceva fatica a mantenere un alto livello di gioco a causa del fisico.Aveva anche un'altissima sensibilit\u00e0 di tocco, dimostrata particolarmente nelle discese a rete.\nFuori dal campo.\nPer quanto il talento cristallino dimostrato in campo gli abbia garantito rispetto e fan, il rapporto con il grande pubblico non \u00e8 mai stato dei migliori. In diverse occasioni si \u00e8 rifiutato di firmare autografi al pubblico e ha sempre poco apprezzato le conferenze stampa. In un'occasione ha risposto a tutte le domande poste dai giornalisti usando monosillabi; in un'altra, quando il presidente cileno lo ha invitato a Palazzo per festeggiare la prima posizione in classifica e gli ha chiesto di dire qualche parola per i suoi tifosi, ha risposto \"No, non voglio dire nulla\". Comment\u00f2 il torneo di Wimbledon dicendo che \"l'erba era per mucche e per il gioco del calcio ma non per il tennis.\" \nLontano dall'ambiente tennistico, \u00e8 stato arrestato a Roma dopo aver colpito con un pugno un tassista ed avere opposto resistenza alla polizia arrivata sul posto. \nHa investito il suo preparatore atletico con una jeep.\nNel 1998 a Stoccarda ha preso una multa da 10.000 dollari per aver superato i limiti di velocit\u00e0. \n\u00c8 stato espulso da diversi locali pubblici a causa di atteggiamenti eccessivi e volgari rispetto ad altri clienti."}
{"id": "718782", "revid": "1543377", "url": "https://it.wikipedia.org/wiki?curid=718782", "title": "Anoushka Shankar", "text": "Biografia.\nFiglia del noto suonatore di sitar Ravi Shankar, che insegn\u00f2 al beatle George Harrison, Anoushka \u00e8 sorellastra di Norah Jones, di due anni pi\u00f9 grande. Anoushka, che si occupa attivamente del \"Ravi Shankar Centre\" in India, ha scritto un'autobiografia il cui titolo \u00e8 dedicato al padre \"Bapi: the love of my life\".\nHa iniziato a suonare il sitar a 7 anni e a 13 ha debuttato in teatro a Nuova Delhi, per collaborare poi con i dischi ed i concerti del padre, ed incidere in seguito dischi in proprio. Nel 2006, \u00e8 stato pubblicato anche in Italia \"Rise\", e nel 2007 \u00e8 uscito \"Breathing Under Water\" con il produttore statunitense di origine indiana Karsh Kale.\nNel 2011, ha pubblicato \"Traveller\": registrato a Madrid, l'album esplora i rapporti tra la musica indiana classica e il flamenco spagnolo, avvalendosi della collaborazione di importanti artisti internazionali. Anoushka ha collaborato con la sorellastra Norah Jones in due brani: \"Easy\" del 2011 e \"Traces of You\" del 2013, quest'ultimo dedicato a loro padre, scomparso nel 2012."}
{"id": "718784", "revid": "729019", "url": "https://it.wikipedia.org/wiki?curid=718784", "title": "Funicolare di Mergellina", "text": "La funicolare di Mergellina (o funicolare di Mergellina-Posillipo Alto, o IV Funicolare) \u00e8 un impianto di risalita della citt\u00e0 di Napoli che collega Mergellina con Posillipo.\nStoria.\nLa funicolare fu ideata negli anni Venti dalla Societ\u00e0 Partenopea di Edilizia Moderna ed Economica (SPEME), per agevolare l'accessibilit\u00e0 al rione Sannazzaro, costruito dalla stessa SPEME. Inaugurata il 24 maggio 1931, \u00e8 l'ultima - in ordine cronologico - delle funicolari napoletane; la sua lunghezza \u00e8 di 556 metri, il dislivello \u00e8 di 157 metri, e la pendenza media del 16,87% (con un massimo del 46,57%). Sul suo percorso sono attive cinque stazioni.\nA causa della vetust\u00e0 degli impianti e dello scarso interesse da parte della SPEME, la linea fu affidata dal 1\u00ba luglio 1982 a una gestione commissariale regionale; in quel periodo, per lavori di adeguamento, la funicolare fu temporaneamente chiusa e sostituita da autobus. Altri lavori, che portarono alla ricostruzione integrale della linea, si svolsero tra il 1990 e il 1991, a cura della O.PRE. di Arzano.\nIl 1\u00ba gennaio 1999 l'esercizio della funicolare pass\u00f2 all'ANM, la quale lo cedette il 1\u00ba febbraio 2002 a Metronapoli, fusasi nell'ANM nel 2013.\nCaratteristiche.\nLa parte pi\u00f9 bassa della tratta \u00e8 caratterizzata da una fortissima pendenza (46,57%); ci\u00f2 comporta che in quelle stazioni e in quella parte del percorso le vetture siano leggermente inclinate, comportando ai passeggeri la sensazione di trovarsi su una superficie non orizzontale, sebbene perfettamente stabile.\nL'impianto ha conservato le corse \"dirette\" e \"miste\" assieme alla Funicolare Centrale: le corse dirette avvengono ogni 30 minuti circa, e collegano i capolinea di Manzoni e Mergellina senza fermarsi nelle stazioni intermedie di Parco Angelina, San Gioacchino e Sant'Antonio.\nLa frequenza media delle corse \u00e8 di circa 10 minuti.\nLa costruzione dell'impianto fu affidata alla Ceretti &amp; Tanfani (come la Funicolare Centrale), mentre le vetture furono realizzate dalle Officine Ferroviarie Meridionali. Con la ricostruzione del 1990-91 la O.PRE forn\u00ec due nuove vetture; una delle vecchie vetture, insieme a motori, attrezzature d'officina e arredi d'epoca \u00e8 conservata in un museo realizzato nell'officina.\nGli orologi delle funicolari di Napoli furono commissionati all'orologeria Brinkmann di Napoli. Tutti gli esemplari esistenti sono ancora gli originali, tranne quelli della funicolare di Chiaia che sono stati ricommissionati alla stessa orologeria al momento del ripristino delle stazioni nel 2003.\nTraffico.\nNel 2015 la funicolare di Mergellina ha trasportato 890.937 passeggeri.\nCollegamenti esterni.\nFunicolare di Mergellina sul sito ANM"}
{"id": "718787", "revid": "547034", "url": "https://it.wikipedia.org/wiki?curid=718787", "title": "XXX secolo a.C.", "text": ""}
{"id": "718790", "revid": "1543377", "url": "https://it.wikipedia.org/wiki?curid=718790", "title": "Ludovico Ariosto", "text": "\u00c8 considerato nella storia della letteratura italiana ed europea uno degli autori pi\u00f9 celebri ed influenti del Rinascimento ed \u00e8 ritenuto, nel quadro della rifondazione dei generi teatrali, l'iniziatore della commedia \"regolare\" con \"Cassaria\" e \"I suppositi\".\nIl suo \"Orlando furioso\" \u00e8 tra i poemi pi\u00f9 importanti della letteratura cavalleresca, quindi \u00e8 considerato il codificatore della favola romanzesca e tra i massimi esponenti e cantori di Ferrara legati al rinascimento estense con Matteo Maria Boiardo e Torquato Tasso e un seguace dei precetti sulla fondazione di una lingua nazionale italiana dell'amico Pietro Bembo: infatti \"L'Orlando furioso\" \u00e8 la prima opera di un autore non toscano nella quale viene usato il toscano come lingua letteraria nazionale.\nLa sua ottava rima, definita \"ottava d'oro\", rappresenta una delle massime espressioni raggiunte dalla metrica poetica prima dell'illuminismo e rappresent\u00f2 l'apice raggiunto dall'umanesimo ferrarese anche con il suo recupero del teatro classico.\nBiografia.\nLudovico Ariosto nacque a Reggio Emilia l'8 settembre 1474, primo di dieci figli avuti da Daria Malaguzzi Valeri e Niccol\u00f2 Ariosto. Il padre, di origini bolognesi, fu tra i primi appartenenti al ramo ferrarese della nobile famiglia degli Ariosti ed era capitano della rocca di Reggio, presidio militare degli Este al tempo di Ercole I. Daria Malaguzzi apparteneva invece con tutta la sua famiglia alla nobilt\u00e0 reggiana.\nDue sorelle di Ludovico furono monache domenicane. Dorotea Ariosto nel convento annesso alla chiesa di San Rocco (scomparsa) e Virginia Ariosto \nnel convento di Santa Caterina Martire. Anni dopo anche una pronipote del poeta, Anna Maria, fu monaca nel monastero di Santa Caterina col nome di suor Marianna.\nFormazione.\nReggio Emilia e Rovigo (1474-1482).\nNel 1479 il padre lasci\u00f2 il comando del presidio militare reggiano e si trasfer\u00ec con un analogo incarico a Rovigo lasciando Ludovico e l'intera famiglia a Reggio Emilia sino all'inizio del 1481. Nella citt\u00e0 veneta Niccol\u00f2 pot\u00e9 godere di vantaggi economici, come una residenza a titolo gratuito, e quando anche il giovane Ludovico vi si trasfer\u00ec vi rimase pochissimo tempo poich\u00e9 con lo scoppio della guerra tra il Ducato di Ferrara e la Repubblica di Venezia, nel 1482, le truppe della Serenissima entrarono in citt\u00e0. Il padre venne catturato assieme al commissario ducale Giacomo dal Sacrato ma prima della presa di Rovigo aveva avuto il tempo di rimandare la sua famiglia a Reggio Emilia, accolta dai parenti della moglie e potendo contare sul Il Mauriziano, che i Malaguzzi avevano acquistato gi\u00e0 nella prima met\u00e0 del XV secolo.\nLa concitazione del momento creata dall'urgenza di fuggire dai pericoli ed altri problemi di trasferimento fecero perdere tutte le propriet\u00e0 e i beni che erano stati raccolti a Rovigo che quindi andarono perduti. Lo stesso Ludovico, che all'epoca aveva otto anni, in seguito non ricord\u00f2 questo breve intervallo della sua vita anche se cit\u00f2 Rovigo nel suo massimo poema, definendola citt\u00e0 delle rose. Il padre venne liberato subito dopo la resa di Rovigo.\nFerrara (1482-1497).\nNel 1482 gli Ariosto giunsero a Ferrara, stabilendosi in un edificio in strada di Santa Maria delle Bocche (dal nome di una chiesa che venne demolita) vicino alla chiesa di San Gregorio Magno, dove nel 1478 il vescovo Bartolomeo Della Rovere aveva investito i quattro fratelli Nicol\u00f2, Lodovico Bruno e Francesco. Nella citt\u00e0 estense il padre ricopr\u00ec le cariche di tesoriere generale delle truppe e di capo dell\u2019amministrazione comunale e affid\u00f2 il giovane primogenito dal 1484 al 1486 al pedagogo Domenico Catabene di Argenta, e dal 1486 al 1489 a Luca Ripa (celebre intellettuale di corte residente vicino alla casa degli Ariosti, in contrada San Gregorio), che gli insegnarono grammatica. Natalino Sapegno avvert\u00ec come \u00abdell'agitata carriera paterna dovettero risentire l'infanzia e l'adolescenza dell'A., che certo lo segu\u00ec nei frequenti e repentini trasferimenti, da Reggio a Rovigo, a Ferrara, a Modena, e poi nuovamente a Ferrara.\u00bb Di fatto dal primo marzo 1489 Niccol\u00f2 era diventato capitano di Modena e fece in modo che il figlio fosse al suo fianco e che seguisse dei rudimenti linguistici da un altro importante grammatico.\nIn breve ritorn\u00f2 a Ferrara e venne affidato agli zii. Qui, contro la sua volont\u00e0, si iscrisse all'ateneo cittadino l'Universit\u00e0 degli Studi di Ferrara e in cinque anni ottenne il titolo di giurisperito. I suoi interessi tuttavia non erano indirizzati alla legge ma al teatro, e la corte estense offriva al giovane ogni migliore occasione in questo campo. A Ferrara da tempo convenivano note compagnie teatrali e la stessa grande piazza del palazzo ducale era stata in varie occasione trasformata in spazio teatrale.\nNel 1493 prese parte ad alcune rappresentazioni della compagnia teatrale di corte, accompagnando il duca Ercole I d'Este a Milano e Pavia ad agosto, e stese un testo drammatico, \"Tragedia di Tisbe\", ispirato alle \"Metamorfosi\" di Ovidio. Cos\u00ec dal 1494 abbandon\u00f2 gli studi giuridici per dedicarsi agli studi ed alle attivit\u00e0 umanistiche sotto la guida del monaco agostiniano Gregorio da Spoleto, precettore di Rinaldo d'Este (fratello di Ercole I), Ercole Strozzi e Alberto III Pio di Savoia presso il palazzo Paradiso.\nCon molta probabilit\u00e0 tra i due intercorse un rapporto molto affettuoso, che si declin\u00f2 in un periodo durato fino al 1497 (anno dopo il quale maestro fu Sebastiano dall'Aquila) e che fu ricordato dall'autore nella \"Satira VI\" \u00abda cui traspare, all'interno un legame non solo intellettuale, un sincero attaccamento del poeta verso la figura reverenda del maestro\u00bb:\nNegli ultimi anni del XV secolo e durante il suo periodo di formazione ebbe modo di approfondire i rapporti con Pietro Bembo, che proprio tra il 1497 e il 1499 era a Ferrara per il suo primo soggiorno in citt\u00e0 col padre, prima di dover tornare a Venezia.) Col Bembo, che mantenne come amico sino alla fine della sua vita, approfond\u00ec le conoscenze per il lavoro di Francesco Petrarca provando entusiasmo crescente per le prospettive letterarie che questo offriva e quindi inizi\u00f2 a realizzare le sue prime composizioni in versi ed epigrammi in latino. \nTra il 1494 e gli inizi del XVI secolo questi primi lavori, che seguirono la composizione classica giovanile rappresentata dalla \"Tragedia di Tisbe\", ebbero come temi vari argomenti e furono giudicati abbastanza criticamente da Lilio Gregorio Giraldi, di cinque anni pi\u00f9 giovane di Ariosto, che li defin\u00ec \u00abduriuscula\u00bb, ovvero \u00abduretti alquanto\u00bb. Rappresentarono tuttavia un primo approccio al mondo classicista che, negli anni a seguire, avrebbe portato a risultati pi\u00f9 ragguardevoli.\nAl servizio del cardinale Ippolito d'Este.\nLudovico \u00abfamigliare\u00bb di Ercole I d'Este (1498-1503).\nNel 1498 Ludovico venne accolto alla corte di Ercole I d'Este, gi\u00e0 celebre come mecenate ed intenzionato a dar lustro alla sua casata, sostenuto in questo dalla consorte Eleonora d'Aragona. Il duca aveva gi\u00e0 nominato il poeta Matteo Maria Boiardo suo ministro, aveva offerto protezione a Pandolfo Collenuccio esule da Pesaro e il giovane Ludovico fu all'inizio un \u00abfamigliare e nulla pi\u00f9\u00bb. Questo rappresent\u00f2 per lui la possibilit\u00e0 di occuparsi maggiormente della produzione lirica in lingua volgare. Il periodo rimane ben testimoniato dalle sue rime che tuttavia non giunsero mai allo \"status\" di un organico canzoniere.\nNel febbraio 1500, alla morte del padre, divenne il capo famiglia e su di lui ne ricaddero le responsabilit\u00e0 e la \u00abcura dei domestici affari\u00bb, oltre alla casa ferrarese in via Giuoco del Pallone. Il fratello Galasso divenne cortigiano del cardinale Innocenzo Cybo e Alessandro entr\u00f2 a far parte della cerchia attorno al cardinale Ippolito d'Este e Carlo, nel Regno di Napoli, si avvi\u00f2 all'attivit\u00e0 di commerciante.\nLudovico venne costretto dalla sua nuova condizione a tralasciare la sua attivit\u00e0 poetica e ad allontanarsi da Ferrara per controllare e amministrare i poderi degli Ariosti a Reggio e soggiornando in periodi prolungati, sino al 1503, nella casa materna, Il Mauriziano. Nel 1502 ricevette l'incarico di capitano del castello di Canossa e l'anno successivo nacque il suo primo figlio, Giambattista. Lo ebbe dalla domestica Maria che stava nella casa della famiglia fin dai tempi di Niccol\u00f2 e il padre non lo riconobbe mai completamente e lo escluse dal suo testamento del 1522.\nMansioni da chierico (1503-1509).\nNel 1503 Ariosto rientr\u00f2 a Ferrara da Reggio Emilia e, divenendo membro della corte estense che in quegli anni esercitava un ruolo di primo piano a livello internazionale, inizi\u00f2 a far parte nel nuovo clima culturale che attraversava l'intera penisola. Secondo Natalino Sapegno la citt\u00e0 di Ferrara attir\u00f2 nel periodo a cavallo tra il XV e il XVI secolo quasi tutti i maggiori letterati e uomini di cultura del tempo che qui rimasero anche per periodi prolungati, tra questi Michele Marullo Tarcaniota, Pandolfo Collenuccio, Aldo Manuzio, Pietro Bembo, Gian Giorgio Trissino, Matteo Bandello, Ercole Bentivoglio, e Bernardo Tasso. Ariosto cominci\u00f2 cos\u00ec a creare una fitta e vasta trama di rapporti e amicizie che descrisse poi nelle ottave iniziali del XLVI canto dell\"'Orlando Furioso\".\nNei primi anni fu al servizio del cardinale Ippolito d'Este, figlio del duca Ercole ottenendo in breve gli ordini minori e quindi lo \"status\" di chierico. Ci\u00f2 gli permise di usufruire di benefici ecclesiastici e di rendite, come quella della ricca chiesa parrocchiale di Santa Maria dell'Oliveto di Montericco in provincia di Reggio Emilia alla quale per\u00f2 rinunci\u00f2 per una controversia con il conte Ercole Manfredi.\nCome in seguito espresse nella \"Satira I\" quel periodo non fu felice per Ariosto poich\u00e9 \u00abnon aveva n\u00e9 inclinazione n\u00e9 talento\u00bb per i compiti che il cardinale gli affidava. Spesso Ippolito si serviva di lui nel ruolo di diplomatico ed ambasciatore segreto per gli affari che intratteneva con i membri delle principali casate italiane e queste sue attivit\u00e0 da \u00abcortigiano poeta\u00bb, da \u00abcameriere segreto\u00bb e da \u00abpoeta cavallaro\u00bb (come le defin\u00ec nella \"Satira VI\") gli impedirono di dedicarsi come avrebbe voluto alla sua attivit\u00e0 letteraria.\nPrime commedie in volgare (1508-1509).\nMentre si trovava al servizio di Ippolito d'Este, nonostante le difficolt\u00e0 da lui lamentate e legate al poco tempo che gli incarichi assegnatigli dal cardinale gli lasciavano, Ariosto realizz\u00f2 alcune delle opere che lo fecero conoscere come letterato. Nel 1507 stava ad esempio lavorando ad una \u00abgionta a lo \"Innamoramento de Orlando\"\u00bb, espressione usata dal duca Alfonso I d'Este per descrivere al fratello Ippolito l\"'Orlando furioso\", che in tal modo veniva inteso come il seguito del poema cavalleresco \"Orlando innamorato\", di Matteo Maria Boiardo. Alcune fonti anticipano addirittura di alcuni anni, cio\u00e8 al 1504, i primi abbozzi sia delle commedie sia del \"Furioso\". La riprova di questi lavori preparatori si ebbe quando il poeta fu a Mantova e venne ricevuto alla corte della marchesa Isabella d'Este. Ariosto era stato incaricato di portare l'omaggio e le felicitazioni del fratello Ippolito per la nascita del figlio Ferrante I Gonzaga, avvenuta nel gennaio 1507 e in tale occasione il poeta le recit\u00f2 anche alcuni brani delle sue opere, che evidentemente aveva gi\u00e0 composto.\nNel 1508 present\u00f2 alla corte estense la sua prima opera teatrale completa, dopo la giovanile e perduta \"Tragedia di Tisbe\", la commedia \"Cassaria\". L'opera fu rappresentata il 5 marzo durante il carnevale e venne seguita l'anno successivo da \"I suppositi\". Entrambe si possono definire \"commedie regolari\", ispirate a Tito Maccio Plauto e Publio Terenzio Afro e volgarizzate dal Boiardo anni prima creando il nuovo filone del teatro comico cinquecentesco in lingua volgare.\nNel 1509 nacque il secondogenito di Ariosto, Virginio, avuto da Orsolina di Sassomarino, figlia del chiodaiolo ferrarese Giovanni. Virginio venne subito riconosciuto dal padre, cosa che non era avvenuta col primogenito Giambattista, e pot\u00e9 godere di un'attenzione particolare per tutta la vita, e accompagn\u00f2 il padre anche in Garfagnana. Il poeta rimase legato a Orsolina per molti anni e nel 1514 le compr\u00f2 una casa nella strada di San Michele Arcangelo (poi via del Turco).\nMissioni a Roma (1509-1512).\nNel 1509 Alfonso I d'Este combatt\u00e9 contro la Repubblica di Venezia poich\u00e9 aveva conquistato Rovigo ed alcune terre della Serenissima a nord del Po, compresa la rocca di Legnago. Ludovico venne coinvolto nelle battaglie che seguirono, sino alla sconfitta delle forze estensi. Il 16 dicembre venne mandato urgentemente a Roma per chiedere aiuti a papa Giulio II, e poi torn\u00f2 a Roma ancora due volte l'anno successivo. La prima volta tent\u00f2 di far revocare una scomunica contro il duca colpevole di essersi schierato contro la Lega Santa e di far accogliere le richieste di sfruttamento della salina di Comacchio e la seconda fu mandato dal cardinale Ippolito che tentava una conciliazione col papa dopo aver assunto la carica di abate dell'abbazia di Nonantola. \nNel 1512 torn\u00f2 a Roma una quarta volta, al seguito del duca. \nIn tali occasioni diede prova di abilit\u00e0 diplomatiche, ma non ebbe successo. La seconda volta rischi\u00f2 pure di essere gettato in mare e dovette fuggire travestendosi \u00abinseguito dagli sgherri del papa\u00bb come descrisse poi in un'epistola indirizzata a Federico II Gonzaga del primo ottobre del 1512.\nQuel periodo si concluse con un altro incarico pericoloso, quello di messaggero ed esploratore per conto del duca nella zona di Ravenna quando la citt\u00e0 venne saccheggiata, dopo la conclusione della famosa battaglia del 1512. In tale occasione assistette a scene che rimasero per sempre impresse nella sua memoria e che in seguito descrisse nell\"'Elegia XIV\":\nRitorno a Roma e incontro a Firenze con Alessandra Benucci (1513).\nUn'importante svolta nella vita di Ariosto si concretizzo nel 1513 con due avvenimenti importanti. Il primo si ebbe quando al soglio pontificio fu elevato Giovanni di Lorenzo de' Medici, figlio di Lorenzo ed amico da tempo di Ariosto, che assunse il nome di Leone X. Il poeta nella \"Satira III\" lo descrisse con parole encomiastiche e riconoscenti:\nAriosto si rec\u00f2 a Roma per assistere all'incoronazione e per rendere omaggio al nuovo pontefice. Non \u00e8 certo se fu col seguito del duca Alfonso I d'Este oppure assieme agli ambasciatori Ermes Bentivoglio e Sigismondo Cantelmo al seguito del cardinale Ippolito d'Este.\nDopo la cerimonia Ariosto si trattenne a Roma sentendosi accolto dalla benevolenza del figlio di Lorenzo il Magnifico senza ottenere tuttavia alcuni vantaggi personali ai quali mostrava interesse e in seguito, durante il viaggio di ritorno, avvenne il secondo episodio che gli modific\u00f2 la vita. Durante la festa di san Giovanni Battista che si tenne a Firenze 24 giugno del 1513 incontr\u00f2 Alessandra Benucci, in quel momento moglie dell'amico Tito Strozzi. Visto che entrambi vivevano a Ferrara e ne frequentavano la corte non si esclude tuttavia che gi\u00e0 si fossero visti in precedenza.\nIn seguito a questo incontro iniziarono a vedersi segretamente. Lo Strozzi mor\u00ec poco tempo dopo e la loro relazione divenne duratura, pur rimanendo molto riservata. Il loro rapporto divenne pi\u00f9 stretto sinch\u00e9 celebrarono segretamente le loro nozze, tra il 1528 ed il 1530. Tennero celata pubblicamente la cerimonia sia perch\u00e9 Ariosto non venisse privato dei benefici ecclesiastici sia perch\u00e9 la Benucci non perdesse a sua volta i diritti sui figli e sull'eredit\u00e0 del marito defunto.\nPrima edizione dell\"'Orlando Furioso\" e distacco dal cardinale Ippolito (1514-1517).\nAriosto torn\u00f2 a Ferrara dopo i viaggi a Roma e Firenze e dal 1514 pot\u00e9 dedicarsi a nuove rappresentazioni delle sue commedie \"Cassaria\" e \"I Suppositi\" ma questa parentesi fu breve e il 30 ottobre di quell'anno dovette nuovamente recarsi a Roma al seguito del cardinale Ippolito. Papa Leone X, che aveva gi\u00e0 aperto il Concilio Lateranense V, era intenzionato ad intervenire in molti aspetti delle relazioni tra gli Stati italiani e questo anche in relazione alla vittoria francese a Ravenna.\nQuesto nuovo viaggio a Roma venne per\u00f2 interrotto nei pressi della gola del Furlo, vicino al fiume Candigliano poich\u00e9 fu colto da malore e fece sosta a Fossombrone. Con la febbre alta e temendo addirittura di non potersi riprendere scrisse alcuni versi nel \"Capitolo X\" indirizzati al cardinale Ippolito:\nIl 22 aprile 1516 per lo stampatore Giovanni Mazzocco di Bondeno usc\u00ec la prima edizione \u00abrozza e mancante\u00bb in quaranta canti dell\"'Orlando furioso\", col privilegio di stampa di Leone X e dedicato al cardinale. Costui non apprezz\u00f2 affatto il poema, tanto che si tramanda l'episodio in cui questi, ritornato a Ferrara da una delle sue frequenti missioni a Roma, dove con molta probabilit\u00e0 aveva avuto modo di leggerlo tutto o in larga parte, non appena vide l'Ariosto gli chiese:\nCiononostante, lo scritto godette di uno straordinario successo presso i contemporanei, come testimonia la lettera di Niccol\u00f2 Machiavelli indirizzata all'amico Lodovico Alamanni, nella quale egli lo giudic\u00f2 \u00abbello tutto, e in di molti luoghi mirabile\u00bb.\nOrmai logorati da tempo, i rapporti tra l'Ariosto e Ippolito giunsero a un definitivo punto di rottura l'anno successivo: il cardinale doveva infatti recarsi a Buda, presso la sua nuova sede vescovile, ma l'autore rifiut\u00f2 di seguirlo, congedandosi definitivamente dal servizio di cortigiano. Come scrive Riccardo Bruscagli, docente presso l'Universit\u00e0 di Firenze: \u00ab\u00c8 questa l'occasione della prima \"Satira\", in cui l'Ariosto difende pacatamente ma fermamente la sua posizione, segnando con rigore il confine tra gli obblighi del servizio cortigiano e la sua propria indipendenza di uomo privato, dedito ai suoi affetti e alla sua vocazione letteraria.\u00bb\nL'autore perdette inevitabilmente i suoi benefici ecclesiastici, tra cui le propriet\u00e0 del Castel San Felice e di Santa Maria in Benedellio, sebbene gli venne lasciato il beneficio di Sant'Agata sul Santerno e un terzo degli utili della Cancelleria Arcivescovile di Milano, ottenuti grazie a un contratto con un appartenente della ricca famiglia dei Costabili.\nAl servizio del duca Alfonso I d'Este.\nDifficolt\u00e0 economiche (1518-1521).\nNel 1518 il duca Alfonso I d'Este, \u00abben informato del ristretto patrimonio degli Ariosti, memore dei buoni servigi [...] prestati alla Casa Estense\u00bb ammise tra i suoi stipendiati il poeta, in quel momento \u00abnegletto e privo d'impiego\u00bb (aveva solamente versificato la \"Cassaria\" e rappresentatala ancora una volta a teatro).\nL'Ariosto, in una condizione di nuova \u00ab\"servit\u00f9\" [...] ma di minor disagio e probabilmente pi\u00f9 dignitosa\u00bb godette di un grande prestigio letterario e la sua carriera teatrale registr\u00f2 grandi successi, tra cui la rappresentazione nel 1519, a Roma, de \"I suppositi\", con la scenografia di Raffaello Sanzio. Tuttavia la situazione economica era tale ancora da non permettergli di raggiungere quell'indipendenza che a lungo cercava: l'eredit\u00e0 del cugino Rinaldo, morto senza testamento ed eredi, che in quell'anno era riuscito ad ottenere, non riuscirono di fatto a sollevarlo, ma anzi lo costrinsero a una diatriba, protrattasi per tutto il resto della sua vita, sul possesso della tenuta delle Arioste di Bagnola con la camera ducale, che la esigette come sanare il debito di certi canoni da lui non pagati.\nNel 1520 sped\u00ec una copia in versi sdruccioli della sua terza commedia, \"Il Negromante\" (sbozzata intorno al 1509), a Leone X, mentre nel 1521 mand\u00f2 alle stampe, per Giovan Battista Pigna, una seconda edizione revisionata del \"Furioso\", sempre in quaranta canti e con il privilegio del pontefice.\nGovernatore della Garfagnana (1522-1525).\nAlfonso I d'Este, consapevole delle necessit\u00e0 economiche del poeta ma anche delle sue abilit\u00e0 come amministratore, nel 1522 gli affid\u00f2 il governo della Garfagnana. Ariosto part\u00ec per Castelnuovo di Garfagnana quello stesso 20 febbraio dopo aver fatto testamento e aver messo ordine nei suoi affari. La regione necessitava di un governo forte sia per il carattere della popolazione sia perch\u00e9 parte del territorio era in preda al banditismo e l'Ariosto si trov\u00f2 nella necessit\u00e0 di contrastare tale fenomeno che era particolarmente evidente nell'alta Garfagnana, a Ponteccio.\nMalgrado i timori manifestati gi\u00e0 prima della partenza ricevette una buona accoglienza, \u00abper insino da' Masnadieri, uomini quasi ferini e privi d'umanit\u00e0\u00bb, che gi\u00e0 conoscevano la fama del poeta, quella del padre e della sua famiglia. Tuttavia, come egli stesso scrisse nel 1523 nella \"Satira IV\" dedicata al cugino Sigismondo Malaguzzi, quell'incarico fu per lui pieno di frustrazioni e scontentezze obbligandolo ad un patetico tenore di vita, a subire un'\u00abendemica anarchia\u00bb e la lontananza dai suoi studi, dalle amicizie e da Ferrara. In particolare gli mancava Alessandra Benucci, alla quale era molto legato e che poteva vedere solo nelle rare occasioni nelle quali veniva richiamato alla corte estense. La sua residenza a Castelnuovo fu tuttavia adeguata al suo ruolo, e infatti visse nella rocca che in seguito avrebbe preso il suo nome.\nTra gli affetti in Garfagnana ebbe vicino solo il figlio Virginio, ancora adolescente e che stava educando agli studi classici, oltre all'amicizia di Bonaventura Pistofilo, signore di Pontremoli e segretario del duca. Quest'ultimo gli propose di divenire ambasciatore ducale presso il neoeletto papa Clemente VII ma il poeta, nella \"Satira VII\" a lui dedicata, rifiut\u00f2 l'offerta pur ringranzandolo:\nDurante la sua reggenza della Garfagnana Ariosto conferm\u00f2 le sue doti di amministratore pratico e giusto, contrastando l'azione dei briganti, mantenendo il controllo tra le diverse fazioni locali e superando i pericoli legati a pestilenze e carestie. Pot\u00e9 tuttavia contare su pochi armati da lui personalmente stipendiati e dovette subire un atteggiamento troppo permissivo del duca.\nIn particolare i suoi rapporti con il Moro, capo brigante a Sillico, furono emblematici della situazione. Il bandito godeva fama di difensore della povera gente contro il potere vessatorio del governo mentre in realt\u00e0 fu uno dei pi\u00f9 feroci banditi della Garfagnana. Quando, a fatica, Ariosto riusc\u00ec a catturarlo e condannarlo a morte, il duca Alfonfo fece in modo di liberarlo, e questo perch\u00e9 spesso il bandito e la sua banda venivano arruolati come mercenari.\nRitorno a Ferrara e la casa nel quartiere Mirasole (1525-1528).\nLudovico Ariosto torn\u00f2 a Ferrara nel settembre del 1525, mentre il duca era in viaggio verso Madrid per incontrare Carlo V d'Asburgo. In quel momento conobbe e divenne amico di Ercole Bentivoglio col quale inizi\u00f2 ad incontrarsi e a confrontarsi a lungo, nel cortile del Castello Estense Intanto venne ristampato ancora incompleto il suo poema ed egli non approv\u00f2 tale scelta perch\u00e9 esso era composto ancora di quaranta canti; ma ormai era divenuto famoso in tutta la penisola. Il 30 marzo 1526 usc\u00ec l'edizione di Giovanni Angelo Scinzenzeler di Milano e pochi mesi dopo, ad agosto, fu data alle stampe una nuova edizione a Venezia, da Sisto Libraro.\nNel giugno 1526 le eredit\u00e0 e le propriet\u00e0 in comune con i fratelli vennero divise e Ariosto decise di vendere la casa paterna in via Giuoco del Pallone, nella parte medievale cittadina, per comprare da Bartolomeo Cavalieri (vecchio cortigiano di Ercole I d'Este) presso il notaio Ercole da Pistoia una casa pi\u00f9 piccola, nella nuova contrada di Mirasole. La contrada era diventata un quartiere cittadino da pochi anni, con la grande Addizione Erculea e la piccola casa venne adattata alle sue esigenze. L'edificio, attribuito all'architetto Girolamo da Carpi, venne restaurato dopo l'acquisto e dal 1528 divenne la sua nuova casa di famiglia con un giardino realizzato grazie all'acquisto del terreno circostante e da lui curato personalmente.\nIl trasloco avvenne il giorno di Pasqua (o il 29 settembre, giorno di San Michele, come era tradizione a Ferrara e nell'intera Pianura Padana dell'anno successivo), e il poeta vi ci trasfer\u00ec col figlio Virginio e con l'amata Alessandra Benucci per trascorrervi gli ultimi anni della sua vita.\nSulla facciata principale, sopra l'ingresso, fece mettere una piccola lapide in cotto, sulla quale fu inciso, in latino:\nSembra inoltre che avesse fatto inserire, nel fregio d'ingresso, il distico\nCon molta probabilit\u00e0 tuttavia tali versi erano gi\u00e0 presenti.\nSuccesso teatrale e missioni da funzionario presso il duca (1527-1531).\nCol duca Alfonso I d'Este Ludovico Ariosto ebbe modo di esprimere la sua vena poetica in modo completo e anche di cimentarsi con la rappresentazione teatrale. Anche il Ruzante venne accolto in quel periodo a corte, ma fu l'Ariosto che ottenne i maggiori successi. \u00abDilettandosi molto [...] di sceniche rappresentazioni\u00bb ed essendo che \u00abamava certamente [...] grandemente l'Ariosto [...] tanto che Virginio nelle sue memorie arriv\u00f2 a dire, che Lodovico tenne col duca medesima intrinsichezza\u00bb, permise al poeta di continuare a produrre commedie e di migliorare quelle gi\u00e0 realizzate. Un avvenimento assolutamente eccezionale fu, nel 1527, la creazione del primo teatro stabile d'Europa, il \"Teatro di Sala Grande di Corte\", che gli venne affidato. Il teatro aveva con scene fisse in legno e grandi tribune ma questo importante apparato scenico purtroppo and\u00f2 distrutto in un incendio poco tempo dopo essere stato inaugurato. Qui vennero rappresentate innanzi a principi ed \u00abonorati cittadini\u00bb dell'epoca le opere dell'Ariosto, tra cui \"La Lena\", il cui prologo venne recitato nel 1528 innanzi al figlio del duca, Francesco.\nL'autore quindi si trov\u00f2 pertanto a perseguire finalmente i suoi studi e le sue occupazioni letterarie con grande libert\u00e0, godendo del prestigio dei suoi lavori e del consenso della corte: riscrisse in endecasillabi sdruccioli \"La Cassaria\" ed \"I suppositi\", perfezion\u00f2 \"Il Negromante\" e avvi\u00f2 una revisione dell\"'Orlando Furioso\", toscanizzando il testo ed ampliandolo con nuovi canti.\nD'altronde i compiti di funzionario furono esigui e di carattere eccezionale; oltrech\u00e9 addetto al Magistrato dei Savi tra il 1528 ed il 1530, fu soprattutto appresso al duca in varie occasioni: nel 1529 a Modena, per scortare Carlo V fino al passo di sant'Ambrosio, ai confini dello Stato Pontificio, dove sarebbe stato incoronato da Clemente VII imperatore del Sacro Romano Impero e re d'Italia; a met\u00e0 novembre del 1530 a Venezia, tra gli ambasciatori di Alfonso che si era incontrato con Francesco II Sforza per trattare \u00abi comuni interessi\u00bb; tra primavera ed estate del 1531 ad Abano Terme, dove l'Este si era dovuto fermare per fare dei bagni curativi; nell'ottobre dello stesso anno fu ambasciatore presso il capitano dell'esercito spagnolo Alfonso III d'Avalos (il quale volle concedergli una ricca pensione per via del suo prestigio letterario) a Correggio, dove ebbe modo in pi\u00f9 d'incontrare la poetessa Veronica Gambara, con la quale intrattenne un rapporto epistolare.\nUltima edizione dell\"'Orlando Furioso\" (1532).\nSeppur gratificato dal successo delle sue rappresentazioni al Teatro di Sala Grande di Corte, l'Ariosto concentr\u00f2 comunque le ultime energie nella correzione e nell'ampliamento del suo poema cavalleresco, spendendo tutto l'inverno e il maggio del 1532 a \u00abemendare [...], riordinare, e trascrivere\u00bb e faticando da maggio fino ai primi di ottobre ad \u00abassistere alla revisione de' fogli di mano in mano che uscivano dal torcolare\u00bb. Soffr\u00ec tuttavia dell'\u00abimperizia\u00bb degli stampatori e dei correttori, che lo costrinsero a numerosi viaggi dalla sua casa alla tipografia di Franco Rosso da Valenza: tale \u00abnojosissima\u00bb attivit\u00e0 lo min\u00f2 nella salute, anche perch\u00e9 egli si accorse in corso d'opera della necessit\u00e0 di un'ennesima revisione, che tuttavia non sarebbe riuscito nemmeno a cominciare.\nL'edizione, in quarantasei canti, usc\u00ec il primo ottobre di quell'anno, e gener\u00f2 un grande scalpore presso le corti italiane: il poeta ne mand\u00f2 delle copie ai principi e ai signori delle corti italiane, come il giovane duca d'Urbino Guidobaldo II, \u00abper sentire i giudizi altrui, e principalmente per onorare la Casa Estense, e far cosa gradita ai Personaggi allora viventi, nel Poema ricordati con lode\u00bb.\nMantova e la \"favola\" dell'Incoronazione (1533).\nAlfonso I d'Este, che aveva avuto un importante sostegno dall'imperatore Carlo V d'Asburgo per il mantenimento di Modena nel ducato malgrado il parere contrario del papa Clemente VII e che aveva gi\u00e0 incontrato il sovrano in altre occasioni verso la fine di ottobre del 1532, part\u00ec da Ferrara verso il Friuli accompagnato da una scorta di duecento cavalieri. Arriv\u00f2 a Conegliano, qui incontr\u00f2 Carlo V e poi lo accompagn\u00f2 a Mantova dove arrivarono il 7 novembre. Anche l'Ariosto, gi\u00e0 con la salute compromessa, arriv\u00f2 a Mantova con un percorso pi\u00f9 breve e diretto, con un battello lungo il corso del Po e vi rimase per poco pi\u00f9 di un mese. In quest'occasione present\u00f2 il suo poema e Carlo V lo apprezz\u00f2 a tal punto che decret\u00f2 gli venisse conferita la corona d'alloro. Che la cerimonia fosse stata o meno celebrata non \u00e8 chiaro: la dicitura \"Ariosto Poeta\" inizi\u00f2 a diffondersi di fatto soltanto dopo la morte di lui e su testi celebrativi come \"Il fioretto delle cronache di Mantova\" di Stefano Gionta e \"Storia di tutte le cose degne di memoria\" di Marco Guazzo. In seguito tale notizia venne ripresa da diversi altri autori come Girolamo Baruffaldi il vecchio, Apostolo Zeno e Ludovico Antonio Muratori e l'iconografia ufficiale inizi\u00f2 a rendere tale incoronazione ancora pi\u00f9 credibile con statue, ritratti, medaglioni e incisioni, tutti realizzati successivamente.\nCertamente, come scrive Baruffaldi il giovane, \u00abbisogna concludere, o che la Incoronazione dell'Ariosto fu mera favola, o tutto al pi\u00f9, che qualche privato Diploma o Chirografo di Carlo V. diede al Poeta il titolo, o privilegio di Poeta Laureato, senza che mai avesse luogo l'atto solenne e pubblico della Incoronazione.\u00bb\nMorte.\nLo stato di salute di Ariosto si aggrav\u00f2 dopo il ritorno da Mantova e l'enterite lo costrinse a letto dalla fine di ottobre del 1532. In queste condizioni ritenne di scrivere un secondo testamento nel quale finalmente il primogenito Giambattista avuto nel 1503 da Maria, pur non venendo dichiarato legittimo, venne riconosciuto ed ebbe la concessione di un vitalizio. Un duro colpo venne al poeta dall'incendio che distrusse l'ultimo giorno dell'anno il Teatro di Sala Grande di Corte, che il duca Alfonso aveva costruito per lui. L'intera \u00abScena stabile\u00bb and\u00f2 perduta, con gran danno anche per Ferrara. L'evento fu un grosso colpo per il poeta, che tanto si era speso per quel progetto, non si riebbe e spir\u00f2 il 6 luglio 1533.\nMichele Catalano scrive che alcune fonti, sin da quel secolo, cominciarono erroneamente ad indicare altre date, come ad esempio il 6 giugno.\nLa notte stessa nella quale mor\u00ec il suo corpo venne traslato dalla sua casa alla chiesa di San Benedetto. Furono alcuni monaci di quel convento a svolgere tale compito e, arrivati, seguirono le sue disposizioni seppellendolo con grande semplicit\u00e0 e senza sfarzi. La notizia della sua morte venne comunicata alla corte estense solo alcuni giorni pi\u00f9 tardi. Il fratello Gabriele tent\u00f2 di far costruirne una tomba pi\u00f9 adatta alla sua fama ma non ottenne alcun risultato, e cosa analoga prov\u00f2 il figlio Virginio, cio\u00e8 far trasferire le sue spoglie in una cappella dedicata a San Lorenzo che nel frattempo era stata costruita nel giardino della casa paterna, in contrada Mirasole, ma senza ottenere successo. Per circa quarant'anni la sua tomba rimase quella prima ed umile dove venne portato subito dopo la morte e che cominci\u00f2 per\u00f2 a venir visitata sempre pi\u00f9 frequentemente da poeti e letterati italiani e stranieri.\nNel 1573 venne avviata, grazie al gentiluomo ferrarese Agostino Mosti (che era in quell'anno venuto a mancare e aveva, in quanto ammiratore dell'opera ariostesca, stanziato parte del suo patrimonio per finanziare l'impresa), l'edificazione di un monumento in marmo nella cappella della Nativit\u00e0 di Ges\u00f9 Cristo, a destra dell'altare maggiore, in cui le spoglie furono traslate il 6 giugno, quarantesimo anniversario della morte. A esso segu\u00ec un nuovo sepolcro, realizzato nel 1612 dallo scultore mantovano Alessandro Nani su disegno dell'architetto Giovan Battista Aleotti, sul quale vennero incise due epigrafi in latino: uno in versi di anonimo gesuita e l'altro in prosa di Giovanni Battista Guarino (ma ritoccato da Bernardino Stefonio, dotto gesuita).\nCon l'arrivo delle truppe d'invasione francesi a Ferrara la situazione mut\u00f2. Durante il periodo della Repubblica Cisalpina la chiesa che aveva sino a poco prima ospitato il monumento funebre venne trasformata in caserma subendo il destino di numerosi luoghi di culto cittadini, molti dei quali soppressi. Prima che si realizzassero completamente le disposizioni francesi riguardanti la chiesa di San Benedetto il generale Sextius Alexandre Fran\u00e7ois de Miollis fece spostare l'intero monumento con le ceneri il 6 giugno 1801. La cerimonia fu solenne perch\u00e9 non intendeva solo rendere omaggio al poeta, che il de Miollis apprezzava essendo anche uomo di cultura, ma voleva sancire il passaggio formale della conservazione della memoria affidata non pi\u00f9 alla Chiesa ma all'istituzione laica dello \"Studium\". La sede scelta fu quindi il palazzo Paradiso, allora sede dell'ateneo, poco lontano dalle case Ariosti di via Giuoco del Pallone nelle quali il poeta e la sua famiglia vissero a lungo e \u00abdov'egli da giovine recavasi a udire le lezioni di Gregorio da Spoleti\u00bb.\nUna volta spostato il monumento la sala che lo accolse venne adattata in modo che apparisse nel giusto risalto e la parete sullo sfondo venne affrescata, oltre che con l'immagine di Ariosto, con figure allegoriche ed angeli. Le ricche decorazioni pittoriche furono eseguite da Giuseppe Santi, artista di Bologna molto apprezzato dai francesi e ormai residente a Ferrara.\nImmagine letteraria e personalit\u00e0 di Ariosto.\nAriosto, nelle sue opere, lascia di s\u00e9 un'immagine di uomo amante della vita vicina alla famiglia, tranquilla, senza atteggiamenti eroici e descrive le sue condizioni a volte quasi di povert\u00e0 o di serie difficolt\u00e0. Questo avviene, ad esempio, nel periodo della sua permanenza in Garfagnana come rappresentante del governo estense, quando ebbe come residenza la rocca di Castelnuovo, certamente non nelle condizioni che poi assunse ma neppure un'umile dimora. L'immagine che ci presenta di s\u00e9 quindi \u00e8 letteraria, di \u00abuna scelta matura e meditata\u00bb. Per dovere o per scelta egli viaggi\u00f2 molto dimostrando in questo notevoli doti pratiche e di amministratore attento.\nLudovico Ariosto \u00e8 ritenuto uno dei pi\u00f9 importanti rappresentanti del Rinascimento maturo, con Francesco Guicciardini e Niccol\u00f2 Machiavelli. e rappresenta l'ultimo grande umanista di fronte alla crisi dell'Umanesimo. Raffigura ancora l'uomo che si pone al centro del mondo come un demiurgo in grado di plasmarlo con l'arte mentre nella sua vita reale e sociale rimane un cortigiano subordinato alla volont\u00e0 del suo signore.\nUmanesimo nell'Ariosto.\nUna scelta importante che fece fu quella del volgare per scrivere le sue opere e questo si deve in larga misura a Pietro Bembo.\nSecondo alcune fonti ha coniato il termine \"umanesimo\" (mutuato dal latino \"humanus\" o dall'espressione \"studia humanitatis\"), per indicare \u00abl'insieme di studi e discipline liberali incentrati sull'uomo e sulla sua natura\u00bb. \nNel 1785 il gesuita e letterato Andrea Rubbi nelle note dell'edizione veneziana dell\"'Orlando furioso\", scrisse: \u00abTutti gli altri nostri poeti o moderni o antichi tanto sono inferiori all'Ariosto quanto lo \u00e8 uno scrittore ad un genio. Genio faceto nelle commedie, genio critico nelle satire, genio amabile nel lirico italiano e latino; ma genio grande nell'epica. Niuno aspiri al suo sublime, se non ha la forza della sua anima.\u00bb Certamente in quel periodo storico per la corte di Ferrara rappresent\u00f2 l' con il suo recupero del teatro classico con la sua \"Cassaria\".\nOpere.\nLiriche.\n\"Carmina\".\nNegli anni della sua formazione, circondato dall'affetto e dall'influenza del maestro Gregorio da Spoleto e degli umanisti suoi amici, Ludovico Ariosto ebbe modo di cimentarsi nella scrittura di versi latini: risalenti quasi tutti al periodo che va dal 1493 al 1502, non furono mai sistemati in forma di canzoniere e rappresentano la testimonianza, non tanto artistica, ma documentaria, degli studi dell'autore dei poeti classici, quali Orazio, Virgilio, Tibullo e Catullo (che avrebbero lasciato un'impronta indelebile sullo stile e sul gusto del poeta).\nIn particolare da Catullo e Orazio, ma anche Ovidio, l'autore mutua la variet\u00e0 tematica, riproponendo in alcuni casi situazioni topiche, come l\u2019invettiva contro la vecchia mezzana o le dediche ad amici o conoscenti facenti parte della cultura ferrarese (quali Alberto Pio da Carpi, a cui \u00e8 indirizzata un\u2019ode sul ritorno dalla Francia del maestro Gregorio Elladio e un epicedio per la morte della madre Caterina avvelenata dalla cameriera, e Ercole Strozzi, che \u00e8 invece destinatario di un\u2019elegia sulla morte del poeta greco Michele Marullo). Non mancano tuttavia altri componimenti maggiormente autobiografici, amorosi o legati alla realt\u00e0 storica del presente: esempi ne sono l\u2019ode al cugino Pandolfo (in cui si cita la discesa di Carlo VIII in Italia), e l\u2019epitalamio per le nozze di Lucrezia Borgia e Alfonso I d'Este.\nL'Ariosto assecond\u00f2 la tradizione dell\u2019umanesimo padano che a Ferrara aveva avuto i suoi campioni in Matteo Maria Boiardo e di Tito Vespasiano Strozzi, la cui ricerca linguistica era stata apprezzata dalla comunit\u00e0 letteraria della penisola. Pur non raggiungendo il loro risultato, egli si dimostr\u00f2 comunque un abile verseggiatore; come infatti scrive Antonio Piromalli: \nL'opera di ricomposizione di questo \"corpus\" poetico venne condotta da Giovan Battista Pigna, il quale nel 1553, per Vincenzo Valgrisi di Venezia, lo fece stampare (unitamente a una selezione dei suoi versi) nel 1553 come \"Carmina\".\n\"Rime\".\nAriosto scrisse questi componimenti in volgare per un lungo periodo iniziando attorno al 1493 e continuando sino al 1527. Non li raccolse mai in un corpus sistematico e vennero pubblicati postumi, nel 1546, con altri componimenti in latino sotto forma di liriche. \nle \"Rime\" raccolgono cinque canzoni, quarantuno sonetti, dodici madrigali, ventisette capitoli in terzine dantesche e due egloghe. Sono dedicate per lo pi\u00f9 alla donna da lui maggiormente amata, Alessandra Benucci ma non mancano componimenti diversi, come quello dedicato alla congiura del 1508 contro Alfonso I d'Este ordita dai suoi fratelli Giulio e Ferrante o quello per morte nel 1526 di Giovanni delle Bande Nere.\nLe \"Rime di M. Lodovico Ariosto non pi\u00f9 viste, et nuovamente stampate a instantia di Iacopo Modanese, ci\u00f2 \u00e8 Sonetti Madrigali Canzoni Stanze Capitoli\" furono pubblicate soltanto da Iacopo Coppa (detto Iacopo Modenese) nel 1546, a Venezia, grazie anche alla protezione che il Coppa ottenne dalla nobildonna Caterina Barbaro, la quale nell'edizione veneziana sottoscrisse una dedica a Lodovico Morosini.\nQueste opere in versi dimostrano come l'Ariosto fosse lontano e dal petrarchismo ortodosso promosso dal Bembo e dalla produzione poetica cortigiana ferrarese di quegli anni, artificiosa e circonvoluta, quale era ad esempio quella di Matteo Maria Boiardo. Le rime ariostesche si distinguono cos\u00ec sia dal municipalismo dei canzonieri delle corti settentrionali sia dal recupero metodico dello stile di Petrarca operato dal Bembo.\nAriosto adotta soluzioni narrative libere e realistiche, oltre lo stretto regionalismo e senza un punto rigido di riferimento, toccando la vita quotidiana e secondo una poetica pi\u00f9 colloquiale.\nTeatro.\nSebbene per i posteri legato in larga parte alla fama dell\"'Orlando Furioso\", Ludovico Ariosto conobbe in vita un immediato e duraturo successo grazie alla sua attivit\u00e0 da commediografo, che, attraverso un'\u00abimportante stagione rappresentativa dei volgarizzamenti plautini e terenziani promossa da Ercole I d'Este negli anni Ottanta del Quattrocento\u00bb, diede lustro non solo al suo nome ma anche a quello di Ferrara, andata infatti a configurarsi come il centro propulsivo della scena cinquecentesca. Il ventennio che inquadra le commedie (1508-1528) \u00e8 suddivisibile in due periodi ben distinti (separati dall'infelice parentesi delle missioni diplomatiche a Roma presso Giulio II), nei quali l'autore \u00abconferma la sua continua ricerca di una lingua comica adeguata, scioltamente dialogica ma al tempo stesso ritmica, stilisticamente sostenuta\u00bb:\nLe commedie ariostesche rivestirono un ruolo di cruciale importanza nel progetto di rifondazione dei generi teatrali del Rinascimento, dettando il canone della drammaturgia \u00abregolare\u00bb: questo si espleta nella struttura in cinque atti, nelle scenografie sfarzose e nel ricorso di \"topoi\" della latinit\u00e0. \nCiononostante gli storici letterari successivi ne evidenziarono anche i difetti, giudicandole troppo ancorate ai modelli di partenza e non pienamente riuscite sotto il profilo espressivo e linguistico. Di fatto la ricerca del parlato toscano, condotta attraverso l'adozione di termini colloquiali presi dal \"Decameron\" di Giovanni Boccaccio e dagli scrittori comici quattrocenteschi, non port\u00f2 a un'acquisizione soddisfacente della lingua; come scrive Bruscagli: \n\"Tragedia di Tisbe\".\nLa \"Tragedia di Tisbe\" fu il primo componimento giovanile di Ariosto scritto quando ancora non aveva compiuto vent'anni, nel 1493, e stava seguendo gli studi giuridici presso l'ateneo ferrarese. Si pu\u00f2 considerare una delle sue opere minori ma venne ricordata, dopo la sua morte, anche dal fratello Gabriele nel suo \"Epicedio in morte del fratello\":\nIl ricordo di Gabriele Ariosto \u00e8 sicuramente legato al fatto che questo lavoro fu messa in scena dall'adolescente Ludovico nella casa di famiglia, e che i fratelli lo aiutarono nell'organizzazione.\nLa tragedia si ispira a \"Le metamorfosi\" di Publio Ovidio Nasone e in particolare alla storia di Piramo e Tisbe. Secondo Ovidio l'amore dei due giovani era contrastato loro parlavano attraverso una crepa nel muro che separava le loro abitazioni. Per una tragica fatalit\u00e0 Piramo crede morta Tisbe e si suicida, e poco dopo anche lei, visto morire l'amato, si toglie la vita. Non fu solo Ariosto a riprendere questo mito, gi\u00e0 citato nel \"Decameron\" di Giovanni Boccaccio e circa un secolo pi\u00f9 tardi da William Shakespeare in \"Romeo e Giulietta\".\nIl lavoro manoscritto and\u00f2 perduto probabilmente durante il XVIII secolo dopo essere stato a lungo conservato dagli eredi del poeta.\n\"Cassaria\".\n\"Cassaria\" fu la prima commedia di Ariosto ad essere rappresentata davanti alla corte estense. Lo spettacolo avvenne il 5 marzo 1508, durante il periodo di carnevale. La versione iniziale fu in prosa ma circa venti anni dopo, nel biennio 1528-1529, venne riscritta in endecasillabi e la prima presentazione di questa nuova versione avvenne nel 1531.\nL'opera \u00e8 dovuta all'ammirazione che Ariosto nutriva per alcuni autori latini come Tito Maccio Plauto e Publio Terenzio Afro ed al grande interesse per questa forma di spettacolo manifestata sia dal duca Ercole I d'Este sia dal figlio Alfonso. Ariosto era stato coinvolto in questo progetto degli Este gi\u00e0 dal 1493.\nLa presentazione del 1508 fu molto curata, con una scenografia affidata a Pellegrino da San Daniele. Riscosse notevole successo, tanto che il cortigiano Bernardino Prosperi ne inform\u00f2 con una lettera entusiasta la duchessa di Mantova Isabella d'Este, sorella del duca di Ferrara e riconosciuta autorit\u00e0 culturale rinascimentale.\nLa trama, mutuata dall'opera plautino-terenziana, \u00e8 incentrata su due giovani greci di Mitilene, Erofilo e Caridoro, che si innamorano di Eulalia e Corisca, due schiave del vanesio Lucranio, e per averle si servono di una cassa, la quale sar\u00e0 al centro di una serie di scambi di personalit\u00e0 e di giochi farseschi, a cui sapranno trovare una soluzione soltanto i servi scaltri e i \u00abgiuntatori\u00bb. Fin dal prologo in terzine viene esplicata la novit\u00e0 del progetto, non dal punto di vista dell'azione drammaturgica o dei caratteri in gioco, ma da quello linguistico, ovverosia concernente la lingua, un \u00abacerbo\u00bb toscano illustre:\nIl testo fu pubblicato in una prima stampa senza indicazioni su editore e luogo nel 1509 e in seguito, sempre nel XVI secolo, da questa ne vennero tratte altre otto. Quella del 1546 di Gabriele Giolito de' Ferrari fu tra le pi\u00f9 curate.\n\"I Suppositi\".\n\"I suppositi\" fu la seconda commedia di Ariosto a venir pubblicamente rappresentata davanti alla corte, un anno dopo la \"Cassaria\" e nella stessa occasione del carnevale, nel 1509 seguendo il modello della commedia latina di Publio Terenzio Afro.\nLa rappresentazione ebbe luogo nel salone grande del palazzo ducale e lo stesso Ariosto ne recit\u00f2 il prologo. Si ispir\u00f2 all\"'Eunuchus\" di Terenzio e ai \"Captivi\" di Plauto ed \u00e8 un lavoro pi\u00f9 maturo rispetto alla \"Cassaria\" con una successione cronologica degli avvenimenti maggiormente curato e una minor importanza concessa al gioco linguistico. La trama \u00e8 tutta impostata sullo scambio di persona che coinvolge il giovane studente Erostrato, innamorato di Polinesia, e il servo Dulippo. Dopo momenti anche drammatici la vicenda ha un lieto fine. La scelta di ambientare a Ferrara la vicenda cre\u00f2 un maggior coinvolgimento degli spettatori che riconobbero fatti e luoghi del periodo.\nUna seconda e importante rappresentazione ebbe luogo la domenica di carnevale del 5 marzo 1519 nel Palazzo Apostolico a Roma, per iniziativa del cardinale Innocenzo Cybo. Papa Leone X rimase affascinato dalla rappresentazione, anche grazie alla scenografia con la veduta su piazza delle Erbe di Ferrara preparata da Raffaello Sanzio, e chiese di altri lavori di Ariosto.\nLa prima edizione pubblicata fu pirata, tratta dai copioni per gli attori. La prima stampa ufficiale risale al 1524 e fu realizzata a Roma.\n\"Il Negromante\".\n\"Il Negromante\" fu la prima commedia in versi dell'Ariosto. Gi\u00e0 sbozzata nel 1509, la realizz\u00f2 in due versioni differenti, una romana e l'altra ferrarese: della prima ne venne inviata una copia il 16 gennaio 1520 a Leone X, con la speranza di una rappresentazione romana volta a bissare il successo de \"I Suppositi\" dell'anno prima, senza che per\u00f2 il tutto andasse in porto; la seconda venne invece messa in scena nel corso del carnevale 1528, nello stesso giorno della \"Lena\" e della \"Moscheta\" di Ruzante, sfruttando le stesse scenografie. Entrambe le redazioni furono stampate postume: quella di Roma nel 1535 a Venezia, mentre quella di Ferrara presso Giolito de\u2019Ferrari nel 1551.\nL'opera tratta di Lachelino, un finto mago e negromante (modellato su Ruffo, della \"Calandria\" di Bibbiena, e su Callimaco, della \"Mangragola\" di Machiavelli) che imbroglia e deruba tutte le persone con le quali ha a che fare; tuttavia, grazie all'intervento del servo Temolo, le sue malefatte verranno smascherate.\n\"I Studenti\".\n\"I studenti\" \u00e8 una commedia che Ariosto inizi\u00f2 a scrivere in versi in un periodo particolare della sua vita, attorno al 1518. Si era distaccato dal cardinale Ippolito d'Este, e questo lo aveva sollevato da mansioni per le quali non si sentiva portato, ma cos\u00ec si era ritrovato in difficolt\u00e0 economiche dalle quali fu sollevato dal nuovo incarico a corte conferitogli da Alfonso I d'Este. Questa relativa tranquillit\u00e0 per\u00f2 dur\u00f2 poco, perch\u00e9 la morte del cugino Rinaldo, avvenuta nel 1519, e le questioni legate alla sua eredit\u00e0 gli crearono molti problemi.\nIn tale situazione il lavoro risult\u00f2 frammentario, simile strutturalmente ai \"Suppositi\", con un intreccio confuso e interrotto definitivamente alla quarta scena del quarto atto. In seguito non riprese pi\u00f9 quel testo, forse preso dall'incarico in Garfagnana.\nIl lavoro abbandonato dal poeta venne ripreso in seguito dal fratello Gabriele che ne cambi\u00f2 il titolo in \"La scolastica\" e anche dal figlio Virginio Ariosto, che a sua volta la intitol\u00f2 \"L'imperfetta\".\n\"La scolastica\", tra le due, fu la pi\u00f9 riuscita, e venne pubblicata a Venezia, mentre la seconda ebbe meno fortuna. Lo stesso Ariosto, in tarda et\u00e0, ammise di non aver mai ultimato questa sua opera ma le motivazioni che lo portarono a questo non sono mai state chiarite in modo certo.\nLa trama della commedia, ambientata a Ferrara, vede due giovani studenti innamorati di Ippolita che, con i loro servi, si scambiano di persona e riusciranno a farsi assumere dal padre di lei come contadini. L'intreccio per\u00f2 diventa complesso, e la commedia vira verso considerazioni di carattere morale pi\u00f9 che ludiche.\n\"La Lena\".\n\"La Lena\" \u00e8 l'ultima e la pi\u00f9 matura commedia di Ariosto, ritenuta la migliore tra quelle scritte dal poeta. Come gi\u00e0 era avvenuto con \"I Suppositi\" l'ambientazione \u00e8 ferrarese ma in questo caso la stesura iniziale \u00e8 gi\u00e0 in versi. La scrittura tende ad essere pi\u00f9 essenziale senza cedere a siparietti e giochi letterari o scenografici\nFu composta nel 1528 e venne rappresentata per la prima volta a Ferrara durante il periodo carnevalesco dello stesso anno, come era quasi tradizione per le opere teatrali di Ariosto, e nello stesso periodo vennero messe in scena il \"Negromante\" e la \"Moscheta\" del Ruzante.\nVenne poi rappresentata l'anno successivo e quindi nel 1532 con altre scene ed un nuovo prologo inserita in ciclo di spettacoli ai quali fu presente lo stesso Ruzante.\nAncora una volta il richiamo all'attualit\u00e0 cittadina del tempo permette agli spettatori di ritrovarsi ma su tutta la vicenda aleggia una sorta di attesa pessimista del futuro, un richiamo alla realt\u00e0 della societ\u00e0 con le sue corruzioni, i raggiri ed il degrado. La trama \u00e8 incentrata sull'innamoramento del giovane Flavio per Licinia. I genitori dei due giovani sono coinvolti nella vicenda, e la figura di Lena \u00e8 quella di una ruffiana legata al padre di lei. Vi sono intrighi e un servo, Corbolo, sa condurre gli sviluppi sino alla conclusione che corona il sogno dei due giovani.\nLa versione del 1532, la definitiva, fu stampata postuma tre anni dopo a Venezia, in due edizioni assieme al \"Negromante\". Una stampa del 1551 curata da Giolito de' Ferrari prese a modello una stesura che il figlio Virginio Ariosto gli aveva inviato.\nEpistolario.\nLudovico Ariosto intrattenne rapporti epistolari con numerose personalit\u00e0 del mondo politico e culturale, oltrech\u00e9 con la sua famiglia nei frequenti periodi di lontananza. Tali missive, circa duecentoquattordici, furono raccolte in un epistolario sullo scorcio di Francesco Petrarca con le \"Epistole\", praticamente sconosciuto fino alla seconda met\u00e0 del XIX secolo. Infatti Antonio Cappelli nel 1887 pubblic\u00f2 per i tipi della casa milanese Ulrico Hoepli il \"corpus\", con le lettere ordinate cronologicamente e che comprendevano corrispondenza di carattere sia privato (come quella con la Benucci) sia pubblico, con documenti ufficiali e diplomatici, indirizzati a personalit\u00e0 politiche e a signorie o a entit\u00e0 statali (come ad esempio al cardinale Ippolito o al doge Andrea Gritti della Serenissima). In appendice inser\u00ec preziosi privilegi legati alle stampe originali dell\"'Orlando Furioso\" del 1516 e del 1532.\nSino alla pubblicazione ottocentesca ed anche dopo questi suoi scritti vennero giudicati marginali e poco importanti (ad esempio da Benedetto Croce) se rapportati al resto della produzione letteraria dello stesso autore, tuttavia la critica ne ha rivalutato progressivamente la sua valenza per ricostruire la figura umana dell'Ariosto: la lettura di questi documenti permette infatti di cogliere il suo stile pratico ed asciutto, capace di sintetizzare i temi trattati.\nRomanzo cavalleresco.\n\"Obizzeide\".\nL\"'Obizzeide\", opera incompiuta che segna un passaggio importante nei lavori di Ariosto, si pu\u00f2 intendere come preparazione al suo poema maggiore e conferma la frammistione tra generi, operata gi\u00e0 da Matteo Maria Boiardo, che unisce il tema dell'amore a quello delle armi.\nIspirandosi a tantissimi autori del mondo classico, come Omero, Virgilio, Orazio, Catullo e Ovidio e agli autori in volgare come Dante, Petrarca e Boccaccio si allinea all'umanesimo del XV secolo. Rivisita l'epica cavalleresca medievale ma non rinuncia mai a dare alle vicende un legame con la quotidianit\u00e0.\nStrutturalmente \u00e8 un poema epico in terza rima che si interrompe dopo soli duecentoundici versi, composto a partire dal 1503 e abbandonato attorno al 1504.\nLe intenzioni sono encomiastiche, celebrative della casata estense, cantando le imprese di Obizzo III d'Este, l'antenato del duca Alfonso che ottenne da papa Clemente VI il vicariato sulla citt\u00e0 di Ferrara e tale scelta \u00e8 legata al particolare momento che stava vivendo Ariosto, da poco rientrato a Ferrara ed accettato a corte nella cerchia del cardinale Ippolito d'Este.\n\"Orlando furioso\".\nL'\"Orlando furioso\" \u00e8 un poema cavalleresco in ottave a schema ABABABCC, con cui Ariosto si propone di continuare e concludere la storia incompiuta dell'opera di Boiardo \"Orlando innamorato\" esattamente dove essa si era interrotta. Dal ferrarese mutua l'artificio narrativo della \"recita\", ovvero il trasporre su carta il modo di narrare le avventure cavalleresche tipico dei canterini, dei giullari di corte, dei maggi nell'Appennino e dei pupi in Sicilia, \u00abattenuandone per\u00f2 l'integrale oralit\u00e0 a vantaggio di un registro morale pi\u00f9 pronunciato, e di una voce autoriale pi\u00f9 personalmente caratterizzata\u00bb. \nLe tre edizioni che si sono succedute testimoniano la natura di \u00abopera \"in progress\", sia sotto il profilo formale [...] sia sotto quello narrativo\u00bb: infatti, la prima, del 22 aprile 1516, \u00e8 in quaranta canti e risente ancora di un concepimento \u00aball'interno di una prospettiva ancora molto boiardesca, ferrarese (come dimostra soprattutto il linguaggio, fortemente colorito di forme padane e ancora vicino al pittoresco dettato dell\"'Innamorato\")\u00bb; la seconda, del 13 febbraio 1521, presenta undici canti sostitutivi e una lieve revisione linguistica; infine, la terza del primo ottobre 1532 vede vi l'aggiunta di diversi episodi significativi come quello di Olimpia (canti IX-XI) e soprattutto di Marganorre (XXXVII) e una toscanizzazione della materia ormai completa, frutto non tanto di \u00abun'acquiescenza alla dittatura linguistica di Bembo (che aveva pubblicato le \"Prose della volgar lingua\" nel 1525)\u00bb, n\u00e9 di \u00abuna mera compiacenza estetica\u00bb, bens\u00ec di una \u00abmossa ben pi\u00f9 decisiva, [...] \"politica\": si trattava in poche parole di trasformare il poema di cavalleria da oggetto di culto delle piccole signorie padane in un grande genere italiano, nazionale, capace di entrare nel canone del nuovo classicismo volgare\u00bb.\nLa \"fabula\" non \u00e8 riassumibile; infatti un'elevata quantit\u00e0 di episodi, di eventi e di novelle si frappongono al romanzo e la peculiare costruzione a intreccio si sviluppa sostanzialmente su tre narrazioni principali: quella militare, costituita dalla guerra tra i paladini difensori della religione cristiana e i saraceni infedeli; quella amorosa, incentrata sulla fuga di Angelica e sulla pazzia di Orlando, e infine quella encomiastica, con cui si lodava la grandezza dei duchi d'Este e dedicata alle vicende amorose tra la cristiana Bradamante e il saraceno Ruggiero.\nI temi affrontati vanno dalla follia (di Orlando) alla magia, passando per la guerra, l'eroismo e l'encomio (tipicamente cortigiano, verso il cardinale Ippolito, definito \u00abgenerosa Erculea prole\u00bb); in tutto ci\u00f2, nel poema \u00abvige la legge per cui ci\u00f2 che si cerca non si trova, e si trova chi non si cerca\u00bb: ed \u00e8 cos\u00ec che la storia cavalleresca risulta un'ampia rappresentazione della vicenda umana regolata da un'ineluttabile casualit\u00e0. E poco importa che il poeta ne sia \u00abl'accortissimo regista\u00bb: il lettore si perde nei vicoli ciechi del labirinto narrativo, provando un senso di forte straniamento. In questo senso, il \"Furioso\" si colloca nel filone delle opere di Machiavelli e di Francesco Guicciardini, contemporanei all'Ariosto, che registrano pure loro \u00abl'esperienza dell'impari confronto con la fortuna, con una realt\u00e0 delle leggi mutevoli, elusive e sfuggenti, che procede per ribaltamenti incontrollabili, cocenti smentite e improvvisi colpi di scena.\u00bb\nCome detto, il successo del poema fu immediato; scrive Bruscagli:\n\"Satire\".\nAriosto compose le sue sette \"Satire\" indirizzandole a parenti e amici quali i cugini Annibale e Sigismondo Malaguzzi, il futuro cardinale Pietro Bembo e Bonaventura Pistofilo, segretario del duca di Ferrara. Il modello al quale si ispir\u00f2, a partire dal nome scelto, fu quello delle satire di due autori latini, e cio\u00e8 le \"Satire\" di Decimo Giunio Giovenale (nella versione in volgare del 1480 dovuta a Sommariva) e le \"Satire\" di Quinto Orazio Flacco. Altri modelli importanti furono inoltre il \"Sermonum liber\" di Tito Vespasiano Strozzi e i capitoli ternari di Antonio Vinciguerra pubblicati nell\"'Opera nova\" del 1505.\nQuesti lavori hanno la forma di lettera in terzina dantesca e seguono la struttura della satira latina creando, in tal modo, un genere letterario nuovo, il satirico moderno. L'influenza di Decimo Giunio Giovenale si nota in particolare nelle prime due satire, ma anche in altre, come nella \"Satira V\", sono presenti versi che richiamano il poeta satirico latino, sebbene mediati dalla resa di Giovanni Boccaccio; Alessandro Capata di Internet Culturale ad esempio cita \u00abquanto scrive Ludovico in \"Satire I\", 79-81: \"\u2018Io mi riduco al pane; e quindi freme / la colera; cagion che alli dui motti / gli amici et io siamo a contesa insieme\u2019\" rinvia esplicitamente al motivo polemico contenuto in Giovenale, \"V\" 159-160: \"\u2018effundere bilem / cogaris\u2019\" e 169: \"\u2018stricto pane tacetis\u2019\". L\u2019invocazione contenuta in \"Satire I\" 115-117 rivolta ad Andrea Marone, poeta di corte e familiare di Ippolito d\u2019Este che aspirava ad accompagnare il cardinale in Ungheria, scartato a favore di Celio Calcagnini, riecheggia simili versi di Giovenale. \"\u2018Fa a mio senno, Maron: tuoi versi getta / con la lira in un cesso, e una parte impara, / se beneficii vuoi, che sia pi\u00f9 accetta\u2019\" (Satire I 115-117). \"\u2018Siqua aliunde putas rerum expectanda tuarum / praesidia atque ideo croceae membrana tabellae / impletur, lignorum aliquid posce ocius et, quae / componis, dona Veneris, Telesine, marito / aut clude et positos tinea pertunde libellos\u2019\" (Giovenale, VII 22-26).\u00bb\nLa prima satira venne composta nel 1517 e l'ultima nel 1524. In quell'arco temporale Ariosto si dedic\u00f2 a tutte le stesure dell\"'Orlando Furioso\" e questo strumento letterario di tipo diverso gli permise di esprimere i sentimenti che provava sentendosi non compreso dalla corte, anche maltrattato. Con i versi delle \"Satire\" dichiar\u00f2 la sua libert\u00e0 personale e la lontananza dal clima di corruzione che vedeva nella politica. Volle in tal modo lasciare di s\u00e9 l'immagine di un dimesso antieroe calato nella normalit\u00e0 del quotidiano.\nL'opera venne pubblicata postuma la prima volta nel 1543, in forma clandestina e non ufficiale, e l'operazione venne attribuita a Francesco Rosso di Valenza. La prima pubblicazione ufficiale si ebbe nel 1544 ed usc\u00ec a Venezia ad opera di Francesco Bindoni e Maffeo Pasini mentre una terza edizione, del 1550, fu stampata da Giolito de\u2019 Ferrari e curata da Anton Francesco Doni e una quarta, del 1554, venne edita da Plinio Pietrasanta con Girolamo Ruscelli come curatore.\n\"Erbolato\".\n\"Erbolato\" (termine che indica un \"venditore di erbe medicinali\" o \"erborista\") \u00e8 una piccola operetta in prosa pubblicata postuma nel 1545. \nVenne scritta in tarda et\u00e0 da Ariosto, dopo il 1524 o addirittura dopo il 1530. La sua genesi \u00e8 legata probabilmente alla necessit\u00e0 di disporre di un testo da far recitare durante le pause o gli intermezzi delle rappresentazioni teatrali. Contiene numerose allusioni satiriche e parodie della professione medica senza scordare gli spunti di riflessione pi\u00f9 seria sulla natura non sempre benigna.\nIl testo, recitato dal personaggio inventato di \"Antonio da Faenza\", inizia con lodi per la scienza medica e poi passa ad enumerare con grandi esagerazioni le virt\u00f9 del suo miracoloso elettuario. Questa figura di ciarlatano si dovrebbe ispirare a due medici realmente esistiti. Il primo, il faentino Antonio Cittadini, docente nello Studium di Ferrara e in quello di Pisa, era morto pochi anni prima. Il secondo, Niccol\u00f2 da Lunigo, pure lui presente a Ferrara in quel periodo, aveva inventato una medicina capace di curare ogni infermit\u00e0 e prolungare enormemente la durata della vita. Il preparato sarebbe stato usato dai fratelli del duca Ercole I d'Este che in tal modo avrebbero superato l'et\u00e0 di ottant'anni (cosa del tutto falsa). Lo scopo della breve operetta \u00e8 quello di far riflettere sulle false promesse e sulla creduloneria di chi ascolta tali personaggi. Fu Iacopo Coppa a curare la pubblicazione dopo la morte del poeta, affidandosi alla tipografia veneziana di Pietro Nicolini da Sabbio nel 1543; in seguito ad un lungo oblio, l'opera fu riscoperta a partire dal XVIII secolo.\nIV centenario ariostesco del 1933 a Ferrara.\nNel 1933 a Ferrara, per volont\u00e0 di Italo Balbo e dell'amico e podest\u00e0 cittadino, l'ebreo e fascista Renzo Ravenna, venne organizzata una mostra per celebrare il IV centenario ariostesco. Forse la mostra fu proposta e decisa dallo stesso Balbo gi\u00e0 nel 1931, e nella sua organizzazione vennero coinvolti esperti del settore come il critico d'arte Nino Barbantini e lo storico dell'arte Adolfo Venturi, oltre al responsabile delle Belle Arti Arduino Colasanti. L'esposizione ebbe risonanza nazionale, l'Istituto Luce realizz\u00f2 alcuni filmati ed ebbe un successo notevole per l'epoca, con oltre settantamila visitatori, tra i quali i Principi di Piemonte e Vittorio Emanuele III di Savoia. Tra gli assenti vi fu Benito Mussolini.\nNello Quilici, allora direttore del Corriere Padano, organizz\u00f2 l'evento affiancato da numerose personalit\u00e0 e come siti scelti per i vari eventi, oltre al palazzo dei Diamanti, vi furono le Mura degli Angeli, il Castello Estense, il palazzo di Ludovico il Moro, Casa Romei, il chiostro di San Romano e l'isola Bianca sul Po.\nIl IV centenario, come spiegato, fu fortemente voluto da Italo Balbo che perseguiva il fine di rivalutare l'importanza di Ferrara rifacendosi agli antichi splendori del periodo estense.\nBalbo del resto era noto non solo come gerarca e quadrumviro fascista ma anche come aviatore, e in quella veste amava paragonarsi a personaggi mitici. Tra questi la figura di Astolfo fu quella che sent\u00ec pi\u00f9 vicina e pi\u00f9 lo affascin\u00f2, l'Astolfo descritto da Ludovico Ariosto.\nEsposizione della pittura ferrarese del rinascimento.\nIl IV centenario ariostesco del 1933 fu strettamente legato all'esposizione della pittura ferrarese rinascimentale perch\u00e9 le intenzioni di Italo Balbo erano di riportare Ferrara all'antico splendore andato perduto con la devoluzione del 1598 e quindi di celebrare il suo passato storico ed artistico:\nL'Esposizione della pittura ferrarese fu in effetti il momento pi\u00f9 importante delle celebrazioni, un avvenimento di risonanza mondiale inaugurato dai Principi di Piemonte il 7 maggio 1933. Le opere degli artisti ferraresi si trovavano ormai disperse in musei e gallerie pubbliche e private in Europa negli Stati Uniti, oltre che in altre citt\u00e0 italiane, e per l'occasione i dipinti tornarono da New York, Parigi, Berlino, Vienna, Amsterdam, Budapest e Liverpool.\nL'Ottava d'Oro.\nNell'ambito delle celebrazioni ariostesche fu importante la serie di conferenze e di pubbliche letture chiamate l\"'Ottava d'Oro\". Queste si svilupparono nell'arco di pi\u00f9 di quattro anni, a partire dal 1928. E alle manifestazioni pubbliche presero parte Riccardo Bacchelli, Antonio Baldini, Attilio Momigliano, Massimo Bontempelli, Filippo Tommaso Marinetti, Curzio Malaparte e molti altri.\nAccademia Ariostea.\nA Ferrara, durante l'occupazione francese, venne istituita il 15 novembre 1803 l'Accademia Ariostea e fu nominato suo segretario perpetuo Girolamo Baruffaldi, tra i massimi studiosi locali del tempo ed autore di vari saggi sull'Ariosto. Il sito scelto per la sua sede fu quello del teatro degli Intrepidi, voluto dall'omonima Accademia e progettato intorno al 1604 da Giovan Battista Aleotti su incarico del marchese Enzo Bentivoglio, andato distrutto in in incendio nel 1640. All'inaugurazione dell'accademia intervennero le massime autorit\u00e0 cittadine.\nLudovico Ariosto nella cultura di massa.\nNon soltanto lOrlando Furioso\" ispir\u00f2 numerose opere di altri artisti, andando dal Teatro al Cinema, ma anche la figura stessa dell'Ariosto: egli \u00e8 infatti protagonista di \"Ariosto to his Mistress\", poesia del 1836 di Letitia Elizabeth Landon, nella quale presenta viene immaginato mentre presenta la versione completa del suo \"Orlando Furioso\" a una giovane ragazza della quale \u00e8 innamorato; in ', trasposizione letteraria di Anton Gill del videogioco del 2012, Ezio Auditore, al termine del suo viaggio a Masyaf, dopo aver sposato Sofia Sartor e aver avuto da lei un figlio, decide nel 1513 di ritirarsi dall'Ordine degli Assassini, non prima di aver nominato come suo successore proprio il poeta ferrarese.\nFerrara e Ludovico Ariosto.\nSono molti, nella citt\u00e0 estense, i luoghi e i monumenti che ricordano il poeta.\nLuoghi e monumenti.\nLa casa che Ariosto si fece adattare dopo averla acquistata dalla famiglia di Bartolomeo Cavalieri \ne attribuita a Girolamo da Carpi. Qui visse i suoi ultimi anni col figlio Virginio e la moglie Alessandra Benucci, dal 1528 alla morte, e si dedic\u00f2 alla rifinitura del suo poema pi\u00f9 noto, l'Orlando furioso.\nSull'importante via cittadina, traversa di viale Cavour che inizia dall'incrocio sul quale si trova il Palazzo dell'Aeronautica, oltre alla casa del poeta, si trovano monumenti notevoli, tra questi la sede del rettorato dell'ateneo dal 2015.\nNata con l'Addizione Erculea col nome di \"piazza Nuova\" e poi per un breve periodo anche \"piazza Napoleone\", venne definitivamente dedicata al poeta. Sulla colonna al suo centro, dal 25 novembre 1833, fu collocata la statua di Ludovico Ariosto. La piazza \u00e8 utilizzata per varie manifestazioni, tra queste il Palio di Ferrara.\nAl centro della piazza Ariostea, sulla colonna rinascimentale, si trova la statua scolpita da Francesco Vidoni su disegno di Francesco Saraceni. \u00c8 in pietra Custoza di Vicenza ed \u00e8 oggetto occasionali restauri, l'ultimo dei quali iniziato nel 2019.\nLa principale biblioteca cittadina, gi\u00e0 delizia estense e chiamata \"palazzo Paradiso\", poi sede universitaria per l'Universit\u00e0 degli Studi di Ferrara, ricorda l'Ariosto nel suo nome.\nNon sono sempre direttamente legate al poeta ma alla sua famiglia, e si trovano in due vie cittadine, via del Carbone e via Giuoco del Pallone. Nella prima si pu\u00f2 vedere il palazzo che fu di Lippa Ariosti, moglie di Obizzo III d'Este e una targa in marmo ricorda la famiglia e riporta due versi del poeta. Nella seconda, al numero civico 31, si trova il palazzo del quattrocento di Brunoro Ariosti, zio di Ludovico, che fu anche dimora del poeta. Qui Ludovico compose parte della prima stesura dell'Orlando Furioso. Quattro appartamenti del palazzo sono divenuti propriet\u00e0 della Fondazione Elisabetta Sgarbi.\nIl monumento funebre venne eretto molti anni dopo il trasferimento dei resti del poeta in San Benedetto per iniziativa di Agostino Mosti. Lo stesso monumento poi venne sostituito da un secondo, molto pi\u00f9 ricco e imponente, sempre nello stesso edificio religioso.\nIn seguito all'invasione di Ferrara da parte delle truppe francesi nel periodo napoleonico ed alla conseguente soppressione di moltissime chiese e conventi, legata spesso alla requisizione delle opere d'arte o degli arredi preziosi, il monumento, per disposizione del generale Sextius Alexandre Fran\u00e7ois de Miollis, fu trasferito nel palazzo Paradiso, dove viene conservato.\nStorica istituzione scolastica cittadina, fondata il 3 dicembre 1860 come Regio Liceo statale e dedicato al poeta nel 1865. La scuola venne frequentata anche dallo scrittore Giorgio Bassani.\nEpigrafi.\nLa Chiesa di San Benedetto fu il secondo luogo di sepoltura del poeta, che subito dopo la sua morte venne tumulato in una piccola stanza nel vicino monastero per poi essere trasferito nell'edificio religioso solo anni dopo il suo completamento, nel 1573.\nL'epigrafe \u00e8 stata posta dalla Ferrariae Decus all'inizio del corso, vicino al Castello Estense, sulla facciata del palazzo della Borsa.\nDavanti all'epigrafe si trova la colonna costruita con le lapidi del cimitero ebraico cittadino e sulla quale \u00e8 posta la statua del primo duca di Ferrara, Borso d'Este.\nVie e luoghi dedicati a Ludovico Ariosto.\nSono numerosi in Italia e in varie citt\u00e0 del mondo le vie, le piazze e i luoghi dedicati al poeta, come a Reggio Emilia, Ferrara, Vasto, Milano, Roma, Parigi, Cagliari, Scorz\u00e8, Firenze, Lugano e cos\u00ec via."}
{"id": "718791", "revid": "287204", "url": "https://it.wikipedia.org/wiki?curid=718791", "title": "2952 a.C.", "text": ""}
{"id": "718801", "revid": "767487", "url": "https://it.wikipedia.org/wiki?curid=718801", "title": "Oliver Nelson", "text": "Primi anni e carriera.\nOliver Nelson nasce a St.Louis, Missouri, nel 1932. Suo fratello, sassofonista, suona con Cootie Williams negli anni Quaranta, e sua sorella canta e suona il pianoforte. Nelson comincia all'et\u00e0 di sei anni a suonare il pianoforte all'et\u00e0 di undici anni comincia a suonare il sassofono. Nel 1947 comincia a suonare in band nei dintorni di St.Louis, prima di unirsi alla big band di Louis Jordan nel 1950 e nel 1951, suonando il sassofono contralto e provvedendo agli arrangiamenti. Dopo il servizio militare nei Marines torna nel Missouri per studiare musica \u2013 teoria e composizione \u2013 alla Washington University e alla Lincoln University, laureandosi nel 1958.\nDopo la laurea Nelson si trasferisce a New York, suonando con Erskine Hawkins e Wild Bill Davis, e lavorando all'Apollo Theater di Harlem. Suona anche, per poco tempo, sulla costa occidentale degli USA nella band di Louie Bellson nel 1959, e nello stesso anno comincia a incidere alcune registrazioni come leader di piccole formazioni. Dal 1960 al 1961 suona il sassofono tenore con Quincy Jones, in tour in America ed Europa.\nIl successo e gli ultimi anni.\nDopo sei album come leader tra il 1959 e il 1961 (insieme ad artisti quali Kenny Dorham, Johnny Hammond Smith, Eric Dolphy, Roy Haynes, King Curtis, e Jimmy Forrest) arriva il suo pi\u00f9 grande successo con \"The Blues and the Abstract Truth\" (che contiene tra gli altri il famoso \"Stolen Moments\", poi diventato uno standard ), che contribuisce a diffondere la sua fama di musicista e di compositore.\nLavora, inoltre, come arrangiatore per Cannonball Adderley, Eddie \"Lockjaw\" Davis, Johnny Hodges, Wes Montgomery, Buddy Rich, Jimmy Smith, Billy Taylor, Stanley Turrentine e molti altri, mentre continua ad essere leader di alcune all-star big bands in varie \"performance live\" tra il 1966 e il 1975.\nNel 1967 Nelson si trasferisce a Los Angeles e, con l'eccezione di alcune apparizioni con big band (a Berlino, Montreux, New York, and Los Angeles), gira l'Africa Occidentale con un piccolo gruppo. Egli, inoltre, passa la maggior parte del tempo a comporre musica per la televisione ed il cinema e facendo da produttore e da arrangiatore per alcune pop-star, come Nancy Wilson, James Brown, the Temptations, e Diana Ross.\nMuore per un attacco di cuore il 28 ottobre del 1975.\nUna curiosit\u00e0, riportata dagli storici del Jazz britannici Brian Case e Stan Britt: oltre che strumentista, compositore, arrangiatore e direttore d'orchestra, Nelson era anche un esperto di tassidermia, attivit\u00e0 che coltiv\u00f2 con continuit\u00e0 parallelamente alla musica."}
{"id": "718813", "revid": "287204", "url": "https://it.wikipedia.org/wiki?curid=718813", "title": "XXIX secolo a.C.", "text": ""}
{"id": "718818", "revid": "264902", "url": "https://it.wikipedia.org/wiki?curid=718818", "title": "2836 a.C.", "text": ""}
{"id": "718822", "revid": "264902", "url": "https://it.wikipedia.org/wiki?curid=718822", "title": "2838 a.C.", "text": ""}
{"id": "718823", "revid": "1776051", "url": "https://it.wikipedia.org/wiki?curid=718823", "title": "Hell on Stage", "text": "Hell on Stage \u00e8 il decimo album della band heavy metal/epic metal statunitense Manowar. Esso \u00e8 stato registrato dal vivo durante l\"'Hell On Stage world tour\" del 1998."}
{"id": "718824", "revid": "1745361", "url": "https://it.wikipedia.org/wiki?curid=718824", "title": "Sogdiana", "text": "La Sogdiana (in greco \u03a3\u03bf\u03b3\u03b4\u03b9\u03b1\u03bd\u03ae, \"Sogdian\u1e17\", , in sogdiano \"So\u0263d\") \u00e8 una regione storica dell'Asia Centrale, comprendente gli attuali Uzbekistan meridionale e Tagikistan occidentale, dove il toponimo \u00e8 rimasto nella regione di Su\u01e7d. In quest'area, a partire dal VI secolo a.C., si svilupp\u00f2 una civilt\u00e0 iranica, che ha mantenuto attraverso i secoli le proprie connotazioni culturali (fino al X secolo d.C. circa, raggiungendo l'apice del proprio splendore tra il V e l'VIII secolo d.C.).\nLa ricostruzione delle vicende storiche di quest'area \u00e8 stata resa possibile dall'esistenza di diverse fonti antiche. La Sogdiana viene citata con il nome di \"Sukhda\" nell'Avest\u0101. Un'altra menzione si ha nelle iscrizioni di Dario I (522-486 a.C.) a Bisutun, risalenti ai suoi primi anni di regno. I geografi greci conoscevano l'area con il nome di Sugdiana o Sugda, collocandola nella Transoxiana, zona dell'Asia Centrale al di l\u00e0 dell'Oxos (o Oxus, l'odierno Amu Darya). Gli Arabi, in et\u00e0 successiva, la chiamavano Sughd (o al-Sughd) e indicavano la sua posizione genericamente nella regione del \"M\u0101 war\u0101\u02be al-nahr\", letteralmente \"ci\u00f2 che sta oltre il fiume\".\nGeografia.\nGeograficamente i confini della Sogdiana erano definiti a sud dal fiume Oxus e a nord dal deserto del Kyzyl Kum. Nelle altre direzioni non era presente una demarcazione cos\u00ec netta e i confini assumevano una connotazione di tipo culturale, definita dalla presenza di altre civilt\u00e0 limitrofe. Vi era la Margiana a ovest (oltre l'Oxus, sul delta del fiume Murghab), la Corasmia a nord-ovest, il Ferghana a est e la Battriana, o \u1e6cokh\u0101rist\u0101n, a sud. In quest'ottica erano parte integrante del territorio sogdiano anche l'Ushrusana e Sh\u0101sh, un'inclusione che anche la maggior parte degli studiosi contemporanei tende a proporre. \nSroria.\nLa civilt\u00e0 sogdiana si svilupp\u00f2 lungo il fiume Zeravshan (menzionato nelle fonti greche come \"Polytimetos\" ma chiamato localmente \"Namik\", dicitura utilizzata nella variante \"Nami\" nelle cronache cinesi) e il Kashka Darya. L'attivit\u00e0 economica che stava alla base dell'economia locale era l'agricoltura, che si avvaleva di estese opere di canalizzazione e bonifica.\nL'epoca antica.\nNonostante prove archeologiche dimostrino la presenza umana in Sogdiana sin dal periodo preistorico, solamente a partire dall'epoca achemenide troviamo fonti scritte relative che menzionino la regione. Si \u00e8 gi\u00e0 accennato in precedenza alle iscrizioni celebrative di Dario I a Bisutun (fine del VI secolo a.C.) e in quelle del piedistallo della sua statua ritrovata a Susa o sulle steli rinvenute in Egitto, databili al 500 a.C. circa. Altre testimonianze in tal senso sono i rilievi delle tombe reali di Persepoli, dell'Apadana (sempre a Persepoli) e di Naqsh-e Rostam nella regione del Fars (o Perside), nell'attuale Iran. \u00c8 ipotizzabile che la Sogdiana venisse annessa gi\u00e0 da Ciro II (559-530 a.C.), fatto questo che sembrerebbe indirettamente confermato dal fatto che la sua morte sarebbe avvenuta ben oltre la Transoxiana, cio\u00e8 oltre il Syr Darya, nel territorio controllato dalle popolazioni nomadi. Le informazioni desumibili dagli autori greci relative all'Impero achemenide vanno considerate tuttavia con cautela, a causa dell'ignoranza e dall'inevitabile ostilit\u00e0 e mancanza di obiettivit\u00e0 degli stessi nei confronti dei loro nemici storici. Uno tra i pochi autori avente una certa affidabilit\u00e0 rimane Erodoto, il quale include la Sogdiana nella XVI satrapia dell'Impero achemenide, assieme alla Partia, alla Corasmia e all'Aria (\"Storie\", VII, 93), non aggiungendo tuttavia notizie sostanziali al proprio resoconto.\nCon la caduta dell'Impero achemenide a seguito dell'invasione macedone, la Sogdiana aveva opposto una notevole resistenza all'avanzata di Alessandro Magno (336-323 a.C.). Sembra infatti che proprio la tenace resistenza dei Sogdiani abbia spinto il celebre condottiero macedone a giungere a un compromesso con essi, suggellato dal suo matrimonio con una principessa locale, Rossane, figlia del capo ribelle Ossiarte. Tale gesto di pacificazione fu imitato da alcuni tra i generali pi\u00f9 vicini ad Alessandro (tra cui Seleuco) e da altri membri dell'aristocrazia macedone. L'integrazione culturale ed etnica non ebbe tuttavia in Sogdiana i risultati riscontrati in altre regioni, quali la Battriana, dal momento che la cultura ellenistica non riusc\u00ec mai a scalzare il sostrato iranico.\nLa morte di Alessandro determin\u00f2 la dissoluzione del suo immenso impero. In seguito alla spartizione dell'impero tra i Diadochi, gran parte del territorio iranico (assieme a Siria, Palestina e parte dell'Anatolia) cadde nelle mani di Seleuco I Nicatore (312-281 a.C.), eponimo del regno seleucide (312-65 a.C.). La stessa Sogdiana si ritrov\u00f2 a farne parte, fintanto che dalla secessione delle provincie orientali del regno non si origin\u00f2 il regno greco-battriano (circa 250-50 a.C.). In quel periodo la classe dominante era rappresentata da Macedoni e Greci, sebbene la maggior parte della popolazione fosse costituita da Sogdiani e da Battriani ellenizzati.\nSegu\u00ec una fase di caos, non ben documentata dalle fonti storiche, che port\u00f2 al distacco della Sogdiana dal regno greco-battriano verso il 200 a.C. L'area divenne obiettivo di incursioni di popolazioni nomadi orientali, spinte ad occidente dall'impero Xiongnu (circa 209 a.C.-155 d.C.) in Mongolia e nella Cina settentrionale, chiamato successivamente di Kangju (circa II secolo a.C.-III secolo d.C.) localizzabile, probabilmente, nelle steppe degli odierni Uzbekistan e Kazakistan sud-occidentale. Secondo le fonti cinesi, la sconfitta degli Yuezhi a opera degli Xiongnu tra il 174 e il 160 a.C. innesc\u00f2 una serie di fenomeni migratori, con conseguenze notevoli sull'assetto politico ed etnico dell'intera Asia Centrale. Nel 135 a.C. circa, gli Yuezhi giunsero in Sogdiana e di l\u00ec a poco conquistarono la Battriana. Il diplomatico cinese Zhang Qian, giunto presso di essi nel 128 a.C., richiese la loro collaborazione per conto dell'imperatore Wudi (141-87 a.C.) per la sua guerra contro gli Xiongnu.\nL'epoca del predominio culturale battriano.\nTra la fine del I secolo a.C. e il I secolo d.C., una delle cinque trib\u00f9 dei Yuezhi diede vita a quello che sarebbe divenuto l'impero kushana (circa 50-230 d.C.), comprendente la Battriana e l'India nord-occidentale. Nonostante la forte influenza economica e culturale esercitata nelle regioni attigue al loro dominio, tale regno non giunse a occupare stabilmente la Sogdiana, limitandosi a crearvi una sorta di Stato cuscinetto, al fine di assorbire la spinta delle incursioni dei nomadi delle steppe. L'epoca Kux\u0101\u2018a segn\u00f2 un periodo di pacificazione dell'Asia Centrale, sancita da una serie di alleanze matrimoniali con i principati locali che si estendeva in Corasmia, Kangju e parte del bacino del Tarim. Gli unici conflitti di una certa entit\u00e0 sono quelli con i Parti arsacidi (circa 250 a.C.-224 d.C.) a occidente e con gli Han orientali (25-220 d.C.) nella regione del Bacino del Tarim verso il 90 d.C. Quest'ultimo conflitto si risolse rapidamente e senza grosse perdite per entrambe le parti con la vittoria degli Han. L'inimicizia con gli Arsacidi si trascin\u00f2 invece per diversi anni. Ci\u00f2 nonostante i commerci e gli scambi culturali in quest'area ebbero un forte sviluppo e fu proprio sotto i Kux\u0101\u2018a che il buddismo cominci\u00f2 a espandersi oltre l'India.\nIl collasso dell'Impero kux\u0101\u2018a fu determinato dal rafforzamento militare dei Persiani con l'ascesa della dinastia sasanide. Il primo sh\u0101hansh\u0101h sasanide Ardashir I (224-241) assoggett\u00f2 l'area verso il 230. La grande iscrizione di Shapur I (241-272) sulla Ka\u02bfba-ye Zardosht (nell'attuale provincia del Fars) in medio persiano, partico e greco, datata 260 circa, annovera anche la Sogdiana tra le regioni sottomesse dai Sasanidi (224-642). Nonostante questa occupazione non sembra essersi protratta a lungo, determin\u00f2 una serie di modificazioni socio-culturali. A livello religioso \u00e8 possibile osservare come cristianesimo e manicheismo trovassero nuovi adepti adepti in Asia Centrale, come conseguenza delle persecuzioni attuate nell'Impero sasanide, ufficialmente mazdeo. In Sogdiana nonostante la scarsit\u00e0 di attestazioni archeologiche in tal senso, \u00e8 possibile supporre che coesistessero diverse religioni. Oltre a quelle gi\u00e0 citate, troviamo una forma locale di mazdeismo e il giudaismo, mentre il buddismo (malgrado le scarse testimonianze dell'archeologia, dovute alle devastazioni di epoca islamica), fu diffuso fino al X secolo.\nNel corso della seconda met\u00e0 del IV secolo la Sogdiana e le regioni adiacenti furono invase da una popolazione la cui origine \u00e8 sconosciuta, noto con il nome di Kidariti o Chioniti, una variante di hun e hyona (cio\u00e8 Unni), espressioni designanti pi\u00f9 che una civilt\u00e0 specifica un insieme di consuetudini legate al nomadismo e alla pastorizia, in contrasto con l'ordine costituito rappresentato dalle civilt\u00e0 agricole stanziali. Un'ambasciata kidarita in Cina viene menzionata nei resoconti storici del Celeste Impero risalenti al 477. Nel frattempo, nella Transoxiana si stava affermando una popolazione iranizzata, quella degli Eftaliti, che scalzarono i Kidariti. Riuscirono a creare un vasto dominio che si estendeva dai confini con la Persia al Bacino del Tarim. Sembra che la Sogdiana venisse inclusa nel loro impero nel 509. Il dominio eftalita fu di breve durata: nel 556, in seguito all'alleanza vittoriosa dello sh\u0101hansh\u0101h sasanide Cosroe I (531-579) con i Turchi il loro impero venne spartito. Ci\u00f2 determin\u00f2 l'attribuzione ai Sasanidi della Battriana, mentre i Turchi entravano stabilmente in possesso del Bacino del Tarim e della Transoxiana.\nL'arrivo dell'elemento turco.\nL'arrivo dei Turchi da Oriente determin\u00f2 un processo di integrazione culturale tra la civilt\u00e0 preesistente e quella appena insediatasi. L'agricoltura rimase l'attivit\u00e0 economica prevalente, sebbene venissero mantenuti gli scambi culturali e commerciali con le aree limitrofe. Una prova evidente di questa vivacit\u00e0 economica \u00e8 attestata dai ritrovamenti monetari, che attestano una grande variet\u00e0 di emissioni. L'ascesa della Persia come potenza di riferimento determin\u00f2 l'adozione della monetazione sasanide come modello di riferimento per la Sogdiana e per molti altri regni centroasiatici, cos\u00ec come per le dinastie di origine nomadica. Lo standard monetario era rappresentato dalle dracm\u00e8 coniate all'epoca di Bahr\u0101m V Gor (420-438). Successivamente alle sconfitte di Peroz (459-484) subite dagli Eftaliti, un'enorme massa di argento sasanide sotto forma di monete si rivers\u00f2 in Asia Centrale. Le monete persiane, semplicemente contromarcate in Sogdiana, venivano reimmesse in circolazione. A partire dal VII secolo, invece, fu la monetazione cinese a fungere da modello. Una monetazione non collegata alle potenze cinese e persiana, ma autonoma e probabilmente creata localmente \u00e8 rappresentata da coniazioni rotonde con foro quadrangolare all'interno circondato da iscrizioni cinesi, sogdiane e tamga di vario tipo, usate probabilmente per gli scambi con l'esterno.\nDopo un periodo di forte espansione, condotta a danno dei popoli vicini (i Ruanruan, o Ruru, delle fonti cinesi (gi\u00e0 alleati degli Eftaliti)) in un periodo collocabile verso la meta del VI secolo si ebbe la scissione dell'Impero turco in due entit\u00e0 distinte: l'impero dei Turchi orientali e impero dei Turchi occidentali (questi ultimi entrati presto in conflitto con gli Eftaliti). L'impero occidentale and\u00f2 incontro a un'ulteriore scissione verso il 630, frazionandosi tra i Duolu nel Bacino del Tarim e i Nushibi in Transoxiana. I principi locali della Sogdiana acquisirono prestigio presso i dominatori turchi, evitando alla regione le devastazioni subite da altre aree in quel periodo caotico. Va registrata tuttavia una progressiva turchizzazione della regione, evidenziata anche dalla coniazione di monete recanti nomi turchi.\nIl controllo delle vie di scambio commerciale fu il \"casus belli\" del conflitto tra Turchi e Persiani. I Sogdiani, colpiti economicamente da questo conflitto, cercarono vie alternative attraverso i passi del Caucaso, controllati dall'Impero bizantino, propiziando inoltre un'alleanza tra i Turchi e i Greci in funzione anti-persiana.\nAltre vie commerciali battute dai Sogdiani si estendevano a sud, come lasciano intendere le numerose iscrizioni rupestri scoperte nell'alta valle dell'Indo. \u00c8 ipotizzabile anche una loro presenza lungo le rotte marittime dell'Oceano Indiano.\nL'egemonia dei Tang.\nOltre ai Persiani i Turchi si trovarono a dover fronteggiare l'Impero cinese. Quest'ultimo, con l'ascesa dei Tang (618-906), si trovava a essere nuovamente unificato e non pi\u00f9 costretto all'inazione da faide interne. L'espansione cinese verso l'Asia Centrale si manifest\u00f2 con particolare intensit\u00e0 con i primi due esponenti della dinastia: Taizong (626-649) e Gaozong (650-683). Il primo distrusse i Turchi orientali penetrando anche nel Bacino del Tarim, senza per\u00f2 accettare la richiesta dei Sogdiani di porsi sotto la protezione cinese. Sotto il suo regno, il pellegrino buddista Xuan Zang (604-664) fece un viaggio in India passando attraverso l'Asia Centrale visitando, nel 630 circa, anche la Sogdiana. Della situazione politica della regione scrisse un resoconto che entr\u00f2 a far parte del memoriale all'imperatore al suo ritorno. In seguito, con il regno di Gaozong, la Sogdiana venne annessa all'Impero cinese come protettorato.\nIl sovrano della nuova provincia vassalla cinese della Sogdiana, con capitale Samarcanda, era Varkhuman (Fuhuman secondo i cinesi), un \"Ikhshid\" (titolo che spettava ai signori locali cos\u00ec come in Ferghana) il cui governo tra il 650 e il 655 \u00e8 effettivamente attestato da ritrovamenti monetari e da iscrizioni in sogdiano, seppur frammentarie, ad Afrasiab. Prima di lui sembra che la Sogdiana fosse controllata da un sovrano vassallo, probabilmente originario di Kish, rispondente al nome di Shyshpyr. Dalle scarse fonti cinesi e islamiche cos\u00ec come dalla numismatica apprendiamo i nomi dei successori di Varkhuman, Tukaspadak, Mastan-Navyan, Tarkhun, Gurak e Turgar.\nLa grande distanza dalla Cina rendeva tuttavia di fatto la sottomissione al Celeste Impero un fatto pi\u00f9 che altro nominale. Viceversa numerosi Sogdiani di alto lignaggio occupavano nell'Impero cinese posizioni di grande prestigio nell'amministrazione civile e nell'esercito. Tale importanza sociale \u00e8 attestata dalle numerose tombe rinvenute attorno all'antica capitale, Chang'an, non lontano da Xi'an, che peraltro dimostrano una presenza sogdiana precedente allo stesso periodo Tang. La Sogdiana stessa godeva di un notevole benessere economico, traendo grandi vantaggi dalla libera circolazione delle merci resa possibile dal controllo cinese su un vasto territorio, prevalentemente pacificato (nonostante l'occasionale conflittualit\u00e0 con i Tibetani).\nAl progresso economico va aggiunta anche la libert\u00e0 di culto garantita a Sogdiani e Iranici, che prevedeva la possibilit\u00e0 di erigere anche nuovi luoghi di culto. Con l'usurpazione dell'imperatrice Wu Zetian (684-705) i culti di origine straniera (\"in primis\" il buddismo) si trovavano a essere apertamente favoriti a corte, a discapito delle credenze locali (taoismo e confucianesimo), con enormi ripercussioni per la storia futura della Cina. Un altro risultato concreto ottenuto dall'imperatrice fu la riaffermazione del dominio cinese nelle Regioni Occidentali in seguito alle vittoriose campagne contro i Tibetani, che avevano invaso il Bacino del Tarim tra il 666 e il 692.\nSotto i Tang sia la Sogdiana sia le sue colonie poste lungo la Via della seta raggiunsero l'apice del proprio splendore, economico e culturale, in una compenetrazione di elementi locali, iranici, turchi e cinesi. Questa mescolanza culturale \u00e8 evidente negli esempi di arte figurativa, pittorici e scultorei, rinvenuti nei siti archeologici di Afrasiab, Panjakand e Varah\u0161a. L'avanzata araba da occidente avrebbe per\u00f2 interrotto questo sviluppo.\nLa ripartizione cinese della Sogdiana in nove \"famiglie\" hu (cio\u00e8 barbare o non-han) pu\u00f2 essere rintracciata nelle fonti cinesi, in particolare in quelle dell'epoca dei Tang (618-906). A queste nove famiglie corrispondevano altrettante aree della regione governate da regnanti appartenenti alla dinastia zhaowu. L'appartenenza geografica determinava il \"cognome\" dei Sogdiani stabilitisi in Cina, con i quali le varie amministrazioni del Celeste Impero intrattenevano intensi rapporti, specie di carattere commerciale, almeno dal III-IV secolo d.C.\nLe nove famiglie nelle quali era suddivisa dai Cinesi la regione erano le seguenti: Kang (Samarcanda), Mi (Maymurgh), Cao (corrispondente a tre regioni limitrofe poste tra Ishtikhan e Ushrusana), Shi (l'attuale Kish nel Khojavend), He (Kushana), An (Bukhara) e Shi (Shash, l'attuale regione di Tashkent). A queste sette si aggiungono altre due famiglie, non sempre menzionate: Bi (Paykand) e Fadi o Moudi (designante una zona posta sulla via per la Corasmia identificabile con Vardana oppure, come proposto in precedenza, con Amul (da non confondere con la citt\u00e0 del Tabaristan) o con Betik. Non \u00e8 certo tuttavia se a tali toponimi corrispondesse una reale suddivisione della Sogdiana o se invece fossero semplicemente un artificio burocratico. Il valore puramente indicativo di queste denominazioni sembrerebbe per\u00f2 essere avvalorato dal fatto che comprendesse la Corasmia quale parte integrante della Sogdiana, sebbene ci\u00f2 non possa considerarsi corretto. Ci\u00f2 anche ricordando che Sughd indicava il territorio compreso tra l'Ushrusana e la regione di Bukhara, escludendo queste due regioni periferiche dalla Sogdiana vera e propria.\nL'amministrazione della Sogdiana nel suo complesso sembra avesse nella citt\u00e0 di Samarcanda (la Maracanda dell'epoca di Alessandro Magno) il suo centro pi\u00f9 importante. La citt\u00e0 godeva di uno status privilegiato, svolgendo le funzioni di capitale della regione. Va tuttavia precisato che, data la natura federativa dell'area, contrassegnata dalla presenza di citt\u00e0-Stato, la sottomissione di queste entit\u00e0 politiche a una autorit\u00e0 locale era nominale.\nLa conquista araba islamica.\nLa conquista arabo-islamica costituisce un evento molto importante. I conquistatori venuti da Occidente infatti hanno lasciato una notevole quantit\u00e0 di fonti letterarie utili e accurate, che hanno consentito una ricostruzione storica molto pi\u00f9 attendibile delle precedenti.\nLa prima incursione araba in territorio sogdiano ebbe come obiettivo M\u0101yamurgh (654), prima ancora dell'affermazione del califfato omayyade (661-750). \nL'avanzata araba sub\u00ec momentaneamente una battuta d'arresto ad opera dei Turchi del \u1e6cokh\u0101rest\u0101n e degli ultimi persiani Sasanidi loro alleati. Solamente con l'ascesa di Mu\u02bf\u0101wiya I (661-680) si ebbe una sottomissione sistematica dell'area. Dopo aver assoggettato il \u1e6cokharest\u0101n grazie all'azione dell'abile governatore del Khor\u0101s\u0101n, \u02bfUbayd All\u0101h b. Ziy\u0101d invase la Sogdiana occupando Paykand e Bukhara. L'avanzata araba culmin\u00f2 con la conquista temporanea di Samarcanda da parte di Sa\u02bf\u012bd ibn \u02bfUthm\u0101n. Il ventennio successivo vide il mantenimento dello \"status quo\", con una serie di scorrerie arabe nella Transoxiana, prive tuttavia di risultati durevoli. La Sogdiana fu sottomessa definitivamente solo sotto il califfo al-Wal\u012bd I, grazie all'azione di Qutayba ibn Muslim, governatore del Khor\u0101s\u0101n. Nell'arco di un decennio (705-715) egli debell\u00f2 i Turgesh (un clan nushibi). I musulmani si spinsero in Corasmia e Ferghana, forse addirittura fino a Kashghar.\nTale avanzata fu senza dubbio facilitata dall'assenza di un vero e proprio controllo centralizzato dell'area, sia da parte di una dinastia locale, sia da parte dei Tang, a loro volta impegnati a contenere i Tibetani e il neo-risorto impero dei Turchi orientali (684-734) in Mongolia. A contendere la Sogdiana agli Arabi furono i soli Turchi orientali, guidati da K\u00fcl Tigin, fratello di Bilg\u00e4 Kaghan (716-734) il quale, esattamente come il suo predecessore Kapagan Kaghan (692-716), combatt\u00e9 a lungo i Turgesh. Questi ottenne numerosi successi sugli invasori tra il 701 e il 712, non riuscendo per\u00f2 a sua volta a imporre la propria autorit\u00e0 sulla regione, che rimase soggetta al debole controllo dei Turgesh, con gli Omayyadi che si limitarono a mantenere alcune roccaforti in Sogdiana, principalmente Bukhara e Samarcanda.\nL'islamizzazione.\nLa Sogdiana verso la met\u00e0 dell'VIII secolo poteva dirsi gi\u00e0 compiutamente islamizzata. La definitiva caduta di quelle aree sotto l'influenza abbaside venne sanzionata dalla battaglia del Talas, destinata a fissare il confine culturale tra l'Impero cinese e quello arabo-islamico.\nDalla seconda met\u00e0 dell'VIII secolo l'Impero cinese, sotto la dinastia Tang, era scosso da una serie di crisi interne e da rivalit\u00e0 con i regni vicini, in particolare i Tibetani e i turchi Uiguri. Questi ultimi, guidati dalla dinastia Yaghlaqar (744-840), avevano creato un forte regno in Mongolia e sfruttavano abilmente la conflittualit\u00e0 tra Cinesi e Tibetani, traendone vantaggi territoriali. Aiutarono l'imperatore cinese Xuan Zong (712-756) a reprimere la rivolta del generale turco-sogdiano An Lushan che, nel 755-756, giunse a controllare vaste aree dell'impero cinese, venendo tuttavia assassinato dal figlio di l\u00ec a poco.\nNel 763 gli Uighuri riuscirono ad espellere i Tibetani dalla capitale cinese Chang'an, ponendosi nella condizione di dettare la politica dell'Impero cinese, con i Tang relegati a un ruolo di sudditanza. In quel periodo i Sogdiani si affermarono nelle pi\u00f9 alte sfere dell'amministrazione, dell'esercito e a corte, influenzando in maniera notevole la cultura uigura. Tale durevole effetto \u00e8 testimoniato dall'adozione da parte del \"Kh\u0101q\u0101n\" T\u00e4ngri (759-779) del manicheismo e l'abbandono graduale dell'alfabeto brahmi (cio\u00e8 di origine indiana e, con ogni probabilit\u00e0, giunto con il buddismo) a vantaggio di quello derivato dall'arameo impiegato in Sogdiana. Questa situazione di sudditanza culturale e politica non venne tuttavia ben accetta dalla societ\u00e0 uigura, che si ribell\u00f2 al proprio Kh\u0101q\u0101n che fu infine assassinato. Segu\u00ec un periodo di persecuzioni anti-sogdiane e anti-manichee, che ebbero fine solo con l'ascesa al trono di Boquq (795-808). Quest'ultimo, considerato il pi\u00f9 importante sovrano uiguro, riusc\u00ec a estendere l'Impero uiguro in Asia Centrale, giungendo fino al bacino del Tarim e alla Transoxiana dopo aver sconfitto i Tibetani e i Turgesh.\nLa preminenza sogdiana in Mongolia giunse completamente a termine quando i Kirghisi distrussero l'Impero uiguro nell'840, costringendo i superstiti a migrare verso sud dove fondarono, negli odierni Gansu (attorno a Dunhuang) e nel Xinjiang (attorno a Turfan), rispettivamente il regno uiguro di Ganzhou (850-1032) e di Ko\u010do (850-1250).\nA seguito della rivolta di An Lushan, i Sogdiani avevano sofferto delle persecuzioni avvenute principalmente a danno degli stranieri di origine iranica residenti all'interno del Celeste Impero. Il ministro confuciano Li Mi (722-789) aveva anche posto termine al sostegno economico garantito dalla corte tang a Sogdiani e Persiani dall'epoca di Gao Zong. Successivamente, altre misure restrittive furono intraprese allo scopo di limitare il potere degli stranieri attivi in Cina nel campo della produzione e del commercio di merci preziose a vantaggio delle imprese nazionali. La seconda parte del dominio dei Tang fu, difatti, caratterizzata da una crescente intolleranza e chiusura nei confronti degli stranieri mentre, come gi\u00e0 osservato, con l'avvento di Wu Zetian e fino alla rivolta di An Lushan vi era stata una forte preminenza nell'economia cinese di stranieri provenienti dall'Asia Centrale, esponenti di quelle famiglie mercantili che trattavano beni di lusso provenienti dall'Asia Centrale importati in Cina per soddisfare la richiesta di esotismi e stravaganze della corte cinese. Un'ulteriore ondata repressiva si ebbe tra l'843 e l'845 quando una grande persecuzione fu scatenata contro il buddismo e le altre religioni di origine straniera presenti in Cina. Un'ulteriore, sanguinosa recrudescenza del nazionalismo cinese si ebbe nell'878-879, quando un gran numero di buddisti, musulmani, ebrei, cristiani, manichei e mazdei fu massacrato nelle regioni costiere della Cina meridionale. Nonostante questa serie di eventi massacri, le comunit\u00e0 sogdiane sopravvissero ancora per qualche tempo a Dunhuang e nell'area del Bacino del Tarim, salvo essere progressivamente assimilate, andando incontro ad un processo di completa sinizzazione.\nLa Sogdiana vera e propria, soggetta agli Arabi, era stata nel frattempo sconvolta da una serie di rivolte nel corso della seconda met\u00e0 dell'VIII secolo. Nonostante queste difficolt\u00e0, gli Abbasidi furono in grado di estendere il loro potere fino in Ustrushana tra la fine dell'VIII e gli inizi del IX secolo. Un'altra rivolta su vasta scala, estesa a tutta la Transoxiana, fu scatenata da R\u0101fi\u02bf b. al-Layth (il nipote di Nasr ibn Sayyar) tra l'806 e l'809, ma fu priva di conseguenze politiche, concludendosi in un nulla di fatto con la riconciliazione del ribelle con il califfo abbaside. Pi\u00f9 significativo a livello storico fu l'affermazione della dinastia di origine iranica dei Samanidi (819-1005) che, nel corso del IX secolo, riusc\u00ec a consolidare il proprio potere in tutta la Transoxiana e nell'Iran orientale rendendosi di fatto indipendente da Baghdad. Il periodo samanide rappresent\u00f2 una sorta di \"Rinascimento centrasiatico\". Bukhara divenne il centro culturale di questa fase di rinnovato sviluppo. L'elaborazione della lingua neo-persiana e la sua diffusione verso l'occidente ebbero inizio proprio in quelle zone e in quel periodo.\nUno tra i risultati pi\u00f9 importanti ottenuti dai Samanidi fu la conversione delle popolazioni ad essi soggette all'Islamismo. Nei suoi primi anni di regno l'emiro Ism\u0101\u02bf\u012bl I (892-907) si adoper\u00f2 per convertire (anche forzatamente) le ultime sacche di sopravvivenza dei culti legati al mazdeismo. Nell'893 egli fece mettere a morte l'ultimo afshin (sovrano) dell'Ustrushana per poi rivolgersi pi\u00f9 a oriente contro i turchi Qarluq, non ancora islamizzati e nel cui territorio (posto a oriente della Transoxiana), secondo al-Kashgh\u0101r\u012b, si parlava anche il sogdiano.\nL'emirato samanide fu abbattuto e spartito agli inizi dell'XI secolo tra i Karakhanidi, ai quali and\u00f2 la parte settentrionale con la Sogdiana e i Ghaznavidi (anch'essi turcofoni), ai quali tocc\u00f2 la parte meridionale. La frontiera fu stabilita lungo il corso dell'Amu Darya anche se i due vecchi alleati entrarono ben presto in guerra tra loro. Di l\u00ec a poco essi stessi sarebbero stati assoggettati dai turchi Selgiuchidi. Ancora una volta, un popolo di cultura nomadica, costretto a emigrare dalla sedi originarie non meglio identificate poste pi\u00f9 a oriente, si rivers\u00f2 in Transoxiana creando grande scompiglio. I Selgiuchidi eliminarono i Ghaznavidi nel 1040 e, successivamente, ridussero i Karakhanidi a un governo fantoccio nel 1089 ma dovettero cedere il passo ai nuovi venuti nel 1141: i Kara Khitay o Liao occidentali, dal nome dell'impero Liao (907-1125) in Manciuria, distrutto e assorbito dai Jin (1115-1234). Tra il 1210 e il 1212 i Kara Khitay furono sconfitti dall'Impero corasmio, a sua volta annesso all'Impero mongolo da Gengis Khan nel 1218. A quell'epoca la civilt\u00e0 sogdiana aveva cessato di esistere. Tuttavia la formazione della cultura mongola, che comport\u00f2 l'utilizzo di numerosi elementi ad essa esterni, pu\u00f2 considerarsi in parte influenzata da quella sogdiana. Ci\u00f2 si deve principalmente all'adozione della cultura uigura come base di quella mongola. Si \u00e8 gi\u00e0 detto in precedenza di come gli Uiguri fossero di fatto gli eredi culturali di quella sogdiana sotto molti punti di vista. L'alfabeto sogdiano da essi adottato funse indirettamente da modello per i mongoli e, successivamente, con opportuni adattamenti, per i mancesi, sopravvivendo fino ai giorni nostri. Infatti, i xibe (una trib\u00f9 mancese stanziata in Xinjiang) e i mongoli della Cina, per lo pi\u00f9 residenti in Mongolia interna, utilizzano ancora quel sistema di scrittura nato sulle sponde del Mediterraneo.\nUna delle ultime menzioni di un popolo associabile ai Sogdiani si deve al francescano Guglielmo di Rubruck allorquando egli, riferendosi a un gruppo di mercanti cristiani giunti alla corte del khan dell'Orda d'Oro nel 1253-1254, utilizzava il nome \"soldaini\". Inoltre, i \"soldinis\", \"soldins\" o \"soldis\" vennero riportati dal monaco armeno Het'um in una sua opera presentata nel 1307 alla corte francese come un popolo cristiano d'Asia Centrale che ancora celebrava la messa in una lingua ignota, seppur diversa dal greco.\nDopo queste ultime notizie (peraltro molto vaghe), i Sogdiani scomparvero dalla storia anche se tre dialetti parlati nella valle del fiume Yaghnob (Tagikistan occidentale) da circa persone, intimamente connessi alla lingua sogdiana, furono scoperti agli inizi del XX secolo. Lo studio dei tre dialetti (che prendono il nome dalla zona geografica di provenienza e che sono noti collettivamente come lingua neo-sogdiana) ha dato un impulso decisivo alla traduzione dei documenti sogdiani rinvenuti in Cina e in Asia Centrale e alla riscoperta di una civilt\u00e0 scomparsa, a lungo nota solo attraverso le fonti antiche e l'indagine archeologica."}
{"id": "718825", "revid": "1318658", "url": "https://it.wikipedia.org/wiki?curid=718825", "title": "Tropici del Queensland", "text": "Con Tropici del Queensland (in inglese \"The Wet Tropics of Queensland\") si intende un insieme di molti parchi nazionali che si estendono per oltre 450 chilometri lungo la costa nord-orientale del Queensland, in Australia, fra le citt\u00e0 di Townsville e Cooktown.\nIl nome si \u00e8 reso necessario per definire l'insieme dei parchi ed inserirli nell'elenco dei Patrimoni dell'umanit\u00e0 dell'UNESCO. Al largo della stessa costa si trova un altro Patrimonio mondiale dell'umanit\u00e0, la Grande Barriera Corallina.\nAll'interno dei parchi (principalmente costituiti da foresta pluviale) si trovano marsupiali e altri animali, oltre a specie di alberi in pericolo di estinzione.\nTra i parchi nazionali inclusi nei Tropici del Queensland i pi\u00f9 famosi sono:\nOltre a questi vi sono oltre 700 ulteriori aree protette, comprese alcune possedute da privati."}
{"id": "718827", "revid": "842", "url": "https://it.wikipedia.org/wiki?curid=718827", "title": "Casa della libert\u00e0", "text": ""}
{"id": "718829", "revid": "253269", "url": "https://it.wikipedia.org/wiki?curid=718829", "title": "Tom Sizemore", "text": "\u00c8 conosciuto al grande pubblico per il ruolo del poliziotto scrittore ed assassino Jack Scagnetti nel film \"Assassini nati - Natural Born Killers\". Altri suoi ruoli famosi includono il sergente Michael Horvath nel film di guerra \"Salvate il soldato Ryan\", il tenente colonnello Danny McKnight in \"Black Hawk Down\", il detenuto Dallas in \"Sorvegliato speciale\" e il rapinatore Michael Cheritto in \"Heat - La sfida\".\nBiografia.\nNato a Detroit nel Michigan, Sizemore si diploma in recitazione alla Wayne State University e si laurea alla Temple University di Filadelfia in teatro. Si trasferisce poi a New York, dove si mantiene facendo il cameriere in un ristorante del World Trade Center e parallelamente prende parte a molti spettacoli teatrali off-Broadway. Durante le riprese del film \"Assassini nati - Natural Born Killers\" nel 1994 l'attore si \u00e8 rotto inavvertitamente il naso in una scena d'azione con Juliette Lewis; nel 1996 l'attore si \u00e8 sposato con l'attrice Maeve Quinlan, ma nel 1999 \u00e8 arrivato il divorzio; l'attore poi \u00e8 stato fidanzato con la maitresse di Hollywood Heidi Fleiss; nel 2005 \u00e8 diventato pap\u00e0 di due gemelli avuti dalla sua ex fidanzata Janelle McIntire; sembra inoltre che l'attore abbia avuto due brevi relazioni sentimentali con la modella e attrice inglese Elizabeth Hurley conosciuta nel 1992 sul set del film d'azione \"Passenger 57 - Terrore ad alta quota\" e con l'ereditiera Paris Hilton. Nel 2005 l'attore ha girato un filmino porno uscito poi in rete il 18 agosto 2005; il nastro venne diffuso da una compagnia chiamata \"ifreeLoader\". Nel 2013 \u00e8 uscito un libro che ripercorre tutta la vita dell'attore sia in ambito personale che cinematografico. Sizemore inoltre \u00e8 il cantante della rock band Day 8; formata nel 2002 la band ha inciso quattro canzoni prodotte dall'ex chitarrista dei Soulfly Mikey Doling; la rock band \u00e8 composta inoltre da Rod Castro, Alan Muffterson, Tyrone Tomke e infine Michael Taylor. L'attore inoltre ha tre fratelli: Charlie, Aaron che fa lo scrittore e vive a Detroit e Paul attore anche lui.\nCarriera.\nNella sua carriera l'attore ha preso parte a film come: il drammatico \"Sorvegliato speciale\" (1989) accanto a Sylvester Stallone, il film di guerra/drammatico\" Nato il quattro luglio\" (1989) con Tom Cruise, il teso thriller\" Blue Steel\" (1990) con Jamie Lee Curtis, il film d'azione\" Point Break - Punto di rottura\" (1991) con Keanu Reeves, il film d'azione \"Passenger 57 - Terrore ad alta quota\" (1992) accanto a Wesley Snipes, il tarantiniano \"Una vita al massimo\" (1993) con Christian Slater, e \"Assassini nati\" (1994) di Oliver Stone dove interpreta il suo ruolo pi\u00f9 famoso: il poliziotto scrittore e assassino Jack Scagnetti.\nInoltre ha lavorato in altri film famosissimi come \"Heat - La sfida\" (1995) accanto a Al Pacino e Robert De Niro, l'horror fantascientifico \"Relic - L'evoluzione del terrore\" (1997) dove recita da protagonista, e soprattutto \"Salvate il soldato Ryan\" (1998) di Steven Spielberg assieme a Tom Hanks e nel film \"Al di l\u00e0 della vita\" (1999) con Nicolas Cage; nel nuovo millennio appare in film come \"Pianeta rosso\" (2000) con Val Kilmer, e \"Black Hawk Down - Black Hawk abbattuto\" (2001) diretto da Ridley Scott, mentre negli ultimi anni ha recitato perlopi\u00f9 a progetti indipendenti che lo hanno visto sempre protagonista come ad esempio il film d'azione \"Ticker\" (2001) con Steven Seagal, il poliziesco \"La truffa perfetta\" (2002) con Sherilyn Fenn, il thriller \"Paparazzi\" (2004) con Dennis Farina, il film poliziesco \"Splinter\" (2006) con Edward James Olmos, e il drammatico \"Una vita spezzata\" (2008) con Ving Rhames. Nel 2011 ha un ruolo nel film fantascientifico \"Cross\" (2011), mentre nel 2013 \u00e8 il protagonista del film di guerra \"Company of Heroes\"; nel 2014 invece l'attore ha girato con il regista olandese Roel Rein\u00e9 il film di guerra \"Dietro le linee nemiche - Seal Team 8\"; nel 2015 ha un ruolo di supporto nel film thriller \"The Intruders\" accanto a Miranda Cosgrove, mentre negli anni seguenti l'attore statunitense partecipa a molti film indipendenti fra i quali si segnalano il film drammatico \"USS Indianapolis\" del 2016 con Nicolas Cage, il thriller politico \"The Silent Man\" del 2017 con Liam Neeson e l'horror a basso costo \"Nazi Overlord\" del 2018 con Dominique Swain.\nHa lavorato anche in televisione dove ha recitato in diversi episodi di svariate serie televisive, come China Beach, Robbery Homicide Division dove \u00e8 protagonista, \"Crash\", ', \"Southland\", \"C'\u00e8 sempre il sole a Philadelphia\", \"Hawaii Five-0\", \"Perception\", ' e nei film Tv \"Dopo la gloria\" (1992), L'occhio gelido del testimone (1999) accanto a Forest Whitaker, ed infine \"\" (2004). Importante il suo ruolo televisivo nella serie Tv \"The Red Road\" (2014) dove reciter\u00e0 anche nella seconda stagione.\nProblemi legali.\nL'attore ha avuto svariati problemi con la legge dovuti soprattutto all'abuso e possesso di droga: nel 1996 spos\u00f2 l'attrice di soap opera Maeve Quinlan che una sera del 1997 lo denunci\u00f2 per averla picchiata durante una lite nel loro appartamento. Nel 2001 fu costretto a scendere da un aereo a seguito di una lite con uno steward che, vistosi negare un autografo, aveva rifiutato di servire all'attore un drink. Poi nel 2002 fu arrestato con l'accusa di aver picchiato una donna nel suo appartamento durante una discussione. Nel 2003 analogo episodio con un'altra donna che accus\u00f2 l'attore di averla colpita dopo una discussione nella casa della star durante una festa. Invece nel 2004 fu arrestato dopo che la polizia, in una perquisizione del suo appartamento, aveva trovato della droga.\nSizemore, che ha combattuto a lungo la dipendenza da droga, venne coinvolto nel 2003 in una violenta lite con la sua ex ragazza, Heidi Fleiss. Sizemore venne condannato a 17 mesi di reclusione e quattro mesi in terapia anti-droga per aver fallito ripetutamente i test anti-stupefacenti il 25 marzo 2005. Il 3 giugno 2005, Tom partecip\u00f2 ad un processo \"habeas corpu\"s per mostrare alla giuria che era cambiato dall'episodio della violenza contro la sua ragazza.\nL'attore accus\u00f2 Fleiss di aver falsificato la foto delle sue ferite che era stata mostrata come prova durante il processo dell'aprile 2003. Fleiss ammise che la foto era stata scattata da un'amica chiamata Tara Dabrizzi che si era trasferita il giorno successivo per andare a visitare la sua madre adottiva in un altro stato. Dabrizzi non comparve mai e gli avvocati di Sizemore dissero di non essere mai stati in grado di rintracciare qualcuno con quel nome. Fleiss, ex-fidanzata di Sizemore, si contraddisse al processo civile dicendo che non sapeva chi avesse scattato la foto; netta differenza con quello che aveva detto poco prima.\nSizemore ebbe comunque altri ben conosciuti intoppi con la legge. Venne arrestato perch\u00e9 aveva usato un pene finto inserito nei suoi boxer, pieno di un campione di urina pulita che veniva tenuto caldo e che serviva a falsificare i suoi test anti-droga. La temperatura dell'urina presa dai poliziotti che lo avevano fermato era troppo fredda perch\u00e9 venisse realmente dal suo corpo, cos\u00ec gli agenti gli avevano chiesto di abbassarsi i pantaloni. Sizemore era stato arrestato gi\u00e0 una volta per aver provato a usare un espediente simile, apparecchietto venduto in Internet sotto il nome di \"Whizzinator\"; aveva fallito i test anti-stupefacenti gi\u00e0 cinque volte. Sizemore fall\u00ec due test anti-droga nei giorni seguenti all'incidente con il pene finto, mostrando che nel suo corpo circolava metanfetamina.\nL'8 maggio 2007 viene arrestato a Bakersfield in California con l'accusa di possesso di anfetamina e il 25 giugno 2007 venne condannato ad un anno e quattro mesi di prigione, sentenza poi ridotta a nove mesi di prigione. \u00c8 stato rilasciato il 10 dicembre 2007. L'attore \u00e8 stato sotto indagine della polizia di Los Angeles per un suo presunto coinvolgimento in una rapina effettuata in un negozio di cellulari. Il 7 agosto 2009 \u00e8 stato ancora arrestato con l'accusa di violenza domestica, accusato dalla sua fidanzata; successivamente \u00e8 stato liberato dopo aver pagato una cauzione di 20.000 dollari. Nel maggio 2011 l'attore \u00e8 stato interrogato dalla polizia in merito alla scomparsa della sua fidanzata Megan Wren; la donna \u00e8 stata poi ritrovata viva in una casa nei dintorni di Los Angeles. Il 20 settembre 2011 \u00e8 stato nuovamente tratto in arresto a causa della sua mancata partecipazione ad un'udienza per il processo relativo al suo arresto per aggressione nel 2009; l'attore \u00e8 tornato libero dietro pagamento di una cauzione di 26.000 dollari.\nIl 19 luglio 2016 l'attore \u00e8 stato tratto nuovamente in arresto con l'accusa di violenza domestica e per aver aggredito fisicamente la sua fidanzata; \u00e8 stato poi successivamente rilasciato dopo aver pagato 25.000 dollari di cauzione. Il 14 gennaio 2019 l'attore \u00e8 stato nuovamente arrestato per possesso di droga; \u00e8 stato poi rilasciato su cauzione. L'attore \u00e8 stato poi arrestato nuovamente per guida sotto l'effetto di sostanze stupefacenti il 24 gennaio 2020.\nRiconoscimenti.\nOltre alle nomination in questione, l'attore statunitense ha ricevuto nomination ed ha vinto diversi premi cinematografici minori.\nDoppiatori italiani.\nNelle versioni in italiano dei suoi film, Tom Sizemore \u00e8 stato doppiato da:"}
{"id": "718835", "revid": "729019", "url": "https://it.wikipedia.org/wiki?curid=718835", "title": "Lobster Records", "text": "La Lobster Records \u00e8 un'etichetta discografica indipendente con sede a Santa Barbara, negli USA. \u00c8 stata fondata da Steven Lubarsky nel 1998. \u00c8 legata principalmente alla scena punk, ed \u00e8 conosciuta soprattutto per aver pubblicato album degli Yellowcard e degli Over It."}
{"id": "718837", "revid": "1776051", "url": "https://it.wikipedia.org/wiki?curid=718837", "title": "The Hell of Steel", "text": "The Hell of Steel: Best of Manowar \u00e8 una raccolta della band heavy metal Manowar. Essa fu pubblicata nel 1994 dall'Atlantic Records. La band non considera questo disco come loro rilascio ufficiale."}
{"id": "718841", "revid": "599013", "url": "https://it.wikipedia.org/wiki?curid=718841", "title": "Stati per PIL", "text": ""}
{"id": "718843", "revid": "1745361", "url": "https://it.wikipedia.org/wiki?curid=718843", "title": "Leucotoe", "text": "Leucotoe (latino: Leuc\u01d2th\u01d2\u0113) \u00e8 un personaggio presente nel IV Libro delle \"Metamorfosi\" del poeta latino Ovidio. \u00c8, nella narrazione di Ovidio, figlia di Orcamo il re achemenide, settimo discendente di Belo e padre di Leucotoe.\nIl mito.\nLa vicenda narrata da Ovidio inizia con gli amori clandestini fra Marte (Ares), e Venere (Afrodite), sposa di Vulcano (Efesto), il figlio per partenogenesi di Giunone (Hera) . \nSol (Helios), il dio Sole che tutto vede, scorge il divino adulterio e lo rivela al figlio di Giunone, il legittimo compagno di Venere. Efesto, maestro e divino artigiano d'immane ingegno, fabbrica una magica rete di lacci invisibili che incatenano sul letto i due amanti esibendoli in questo modo all'intero consesso degli d\u00e8i e quindi al pubblico ludibrio.\nVenere infuriata per vendicarsi, in qualit\u00e0 di divina potenza dell'Amore, induce Sol ad appassionarsi di Leucotoe, bellissima vergine e figlia del re achemenide Orcamo e di Eurinome.\nSol, innamorato perso della giovane, si tramuta in Eurinome e si introduce nel talamo di Leucotoe invitando le ancelle ad allontanarsi e quindi, palesandosi nel suo divino splendore, induce Leucotoe a subire violenza senza protestare. \nLa ninfa Clizia, da tempo innamorata persa di Sol, osserva la vicenda e per gelosia denuncia Leucotoe al padre Orcamo che decide di punire la figlia facendola seppellire viva nonostante ella proclamasse la sub\u00ecta violenza.\nAllorch\u00e9 Leucotoe invoca con le mani tese al cielo Sol il dio interviene disperdendo la terra dal volto della fanciulla ma invano. Nulla di pi\u00f9 terribile vide Sol, racconta Ovidio, dal rogo di Fetonte quindi il dio decide di cospargere il cadavere di Leucotoe con aromi divini e per effetto dei quali dalla zolla di terra sorse la, prima, pianta dell'incenso.\nLo scrittore latino Igino inserisce tra gli argonauti Tersanone, figlio di Sol e Leucotoe, proveniente dall'isola di Andro."}
{"id": "718846", "revid": "697352", "url": "https://it.wikipedia.org/wiki?curid=718846", "title": "Serie A1", "text": ""}
{"id": "718848", "revid": "118411340", "url": "https://it.wikipedia.org/wiki?curid=718848", "title": "Frazionatore elettronico", "text": "Il frazionatore elettronico, o chopper, \u00e8 un convertitore statico che permette di regolare il valore della tensione in un circuito elettrico di potenza in corrente continua.\nSebbene il principio di funzionamento sia identico a quello del Convertitore buck utilizzato negli alimentatori di bassa e media potenza per le apparecchiature elettroniche, il frazionatore elettronico fa uso di componenti elettronici di elevata potenza e di realizzazioni circuitali molto differenti.\n\u00c8 usato tipicamente per il controllo dei motori di trazione a corrente continua delle locomotive elettriche, anche se il suo impiego \u00e8 stato progressivamente sostituito dall'inverter che alimenta motori di trazione trifase asincroni.\nDescrizione e funzionamento.\nIl frazionatore elettronico o \"chopper\" \u00e8 un convertitore di potenza che viene utilizzato per trasformare una tensione continua in un'altra tensione continua di diverso valore, svolgendo cio\u00e8 una funzione simile a quella del trasformatore nei circuiti a corrente alternata.\nLa regolazione viene effettuata chiudendo e aprendo in sequenza un interruttore elettronico allo scopo di fornire energia al carico soltanto durante l'intervallo di chiusura dello stesso, detto \"tempo di conduzione\", e di lasciarlo disconnesso dal generatore durante l'intervallo di apertura, detto \"tempo di interdizione\".\nLa somma del \"tempo di conduzione\" e del \"tempo interdizione\" \u00e8 detta \"periodo di commutazione\" e il suo inverso \"frequenza di commutazione\" o \"frequenza di chopping\".\nIl rapporto tra il \"tempo di conduzione\" e il \"periodo di commutazione\" \u00e8 detto fattore di intermittenza o \"duty cycle\".\nLa regolazione della tensione sul carico viene ottenuta mantenendo fisso il \"periodo di commutazione\" e variando il \"tempo di conduzione\", ottenendo un valore medio di tensione sul carico che \u00e8 una funzione, tipicamente non lineare, del \"fattore di intermittenza\" (o \"duty cycle\"). Questo tipo di regolazione, che \u00e8 quello maggiormente usato, \u00e8 detto \"a frequenza fissa\".\nEsiste inoltre un tipo di regolazione, detto \"a frequenza variabile\", con cui viene mantenuto costante il \"tempo di conduzione\" e variato il \"periodo di commutazione\".\nI componenti base del frazionatore elettronico sono un tiristore (sostituibile con un IGBT) in serie con il generatore di tensione e un diodo in anti-parallelo al carico; quest'ultimo deve avere necessariamente una componente induttiva. Nel caso il carico fosse puramente resistivo, o la sua induttanza troppo bassa, \u00e8 necessario inserirgli un induttore in serie.\nIl ciclo di funzionamento \u00e8 il seguente: \nCampi di applicazione.\nIl principale campo di applicazione del frazionatore elettronico, o \"chopper\", \u00e8 la trazione elettrica ferroviaria, dove viene usato per la regolazione della velocit\u00e0 delle locomotive elettriche equipaggiate con motori di trazione a corrente continua.\nL'uso del frazionatore elettronico nella trazione elettrica ferroviaria fu introdotto intorno agli anni settanta del XX secolo a seguito dello sviluppo industriale dei componenti elettronici di potenza, le cui prestazioni elettriche (in particolare le insufficienti correnti di esercizio e l'inadeguatezza a operare con le alte tensioni) ne avevano impedito fino allora l'uso per applicazioni di potenza elevata.\nIl superamento di questi limiti tecnologici permise di sostituire il tradizionale azionamento elettromeccanico dei motori di trazione a corrente continua, caratterizzato dalla necessit\u00e0 di fare ricorso alle combinazioni in serie e parallelo dei motori con la progressiva disinserzione del reostato di avviamento, con un sistema in grado di regolarne la velocit\u00e0 in modo continuo, eliminando gli strappi che si verificavano in concomitanza delle transizioni serie/parallelo dei motori e delle esclusioni delle resistenze del reostato.\nL'azionamento col frazionatore elettronico migliora inoltre il rendimento elettrico globale della locomotiva, non pi\u00f9 soggetta a forti dissipazioni di potenza sul reostato durante le fasi di avviamento e accelerazione."}
{"id": "718849", "revid": "697352", "url": "https://it.wikipedia.org/wiki?curid=718849", "title": "Serie A2", "text": ""}
{"id": "718851", "revid": "339392", "url": "https://it.wikipedia.org/wiki?curid=718851", "title": "Serie B1", "text": ""}
{"id": "718853", "revid": "1494169", "url": "https://it.wikipedia.org/wiki?curid=718853", "title": "Serie B2", "text": "La Serie B2 \u00e8 presente in vari sport italiani:"}
{"id": "718858", "revid": "1305772", "url": "https://it.wikipedia.org/wiki?curid=718858", "title": "Giovanni Francesco Guerrieri", "text": "Biografia.\nFigura di spicco della pittura seicentesca marchigiana, la cui pittura viene sovente paragonata, anche se con toni pi\u00f9 tenui, a quella del Caravaggio, di cui sub\u00ec l'influenza in giovent\u00f9, durante il suo periodo formativo trascorso a Roma, dove arriv\u00f2 intorno al 1610 e dal 1618 fu al servizio dei Borghese.\nLe sue opere sono tuttora conservate in diversi musei, pinacoteche e chiese della provincia di Pesaro ed Urbino. Nella collezione Molinari Pradelli di Bologna c'\u00e8 una sua \"Natura morta di fiori e ortaggi\". \nRisale al 1997 una personale a lui dedicata ed allestita nella Corte Medievale del suo paese natio, Fossombrone."}
{"id": "718859", "revid": "486946", "url": "https://it.wikipedia.org/wiki?curid=718859", "title": "Beata Ludovica Albertoni (Bernini)", "text": ""}
{"id": "718861", "revid": "107264", "url": "https://it.wikipedia.org/wiki?curid=718861", "title": "Giovan Francesco Guerrieri", "text": ""}
{"id": "718862", "revid": "58166", "url": "https://it.wikipedia.org/wiki?curid=718862", "title": "Together Forever - Greatest Hits 1983-1991", "text": ""}
{"id": "718864", "revid": "453768", "url": "https://it.wikipedia.org/wiki?curid=718864", "title": "Guadalquivir", "text": "Il Guadalquivir \u00e8 un fiume del sud della Spagna, che attraversa l'Andalusia. Il nome deriva dall'arabo \"wadi al-Kabir\" (\"fiume grande\"), mentre i romani lo chiamavano fiume \"Baetis\". Nasce nel comune di Quesada, nel cuore della Sierra de Cazorla (Ja\u00e9n) e sfocia a Sanl\u00facar de Barrameda, nella provincia di Cadice, attraversando le province di Cordoba e Siviglia. Il fiume \u00e8 lungo 657\u00a0km e i suoi affluenti sono i fiumi Genil, Guadalbull\u00f3n e Guadiana Menor.\n\u00c8 l'unico fiume con traffico fluviale della Spagna, al giorno d'oggi navigabile solo fino a Siviglia, mentre in epoca romana era possibile raggiungere Cordova. Il Guadalquivir, a differenza di altri fiumi spagnoli, ha avuto parte nella storia spagnola: tra le sue rive si incontrarono due delle culture che determinarono il corso storico della penisola: la civilt\u00e0 romana e quella araba. A Siviglia \u00e8 possibile prendere il battello per una crociera panoramica sul fiume.\nPresso i Romani il fiume veniva chiamato con il nome latino di Betis, a cui in seguito si ispirer\u00e0 la societ\u00e0 calcistica locale Real Betis, che gioca in Primera Divisi\u00f3n.\nComuni attraversati.\nDalla sorgente alla confluenza con il Guadalimar.\nIl Guadalquivir nasce nel territorio del comune di Quesada, in provincia di Ja\u00e9n. Scorre verso nord-est attraversando il territorio di Peal de Becerro, Cazorla, La Iruela, Santo Tom\u00e9, Santiago-Pontones e Hornos. Superata la diga del lago del Tranco scorre verso ovest e sud-ovest, nei comuni di Villanueva del Arzobispo, Sorihuela del Guadalimar, Iznatoraf, Villacarrillo, Santo Tom\u00e9, \u00dabeda, Cazorla, Torreperogil, Peal de Becerro; sul confine tra quest'ultimo comune e \u00dabeda confluisce da sinistra il Guadiana Menor. A valle della confluenza scorre verso ovest nei comuni di \u00dabeda, J\u00f3dar, Baeza, Bedmar y Garc\u00edez, Beg\u00edjar, Mancha Real, Ja\u00e9n, Villatorres, Torreblascopedro e Meng\u00edbar. Riceve da destra il Guadalimar in corrispondenza del confine tra questi ultimi due comuni e Jabalquinto.\nDalla confluenza con il Guadalimar alla confluenza con il Genil.\nA valle della confluenza con il Guadalimar il Guadalquivir attraversa i comuni di Meng\u00edbar (dove riceve da sinistra il Guadalbull\u00f3n), Jabalquinto (dove riceve da destra il Guadiel), Espel\u00fay (ricevendo da destra il fiume Rumblar), Villanueva de la Reina, Cazalilla, And\u00fajar (ricevendo da destra il J\u00e1ndula), Marmolejo (dove confluisce da destra il fiume Yeguas) e Lopera. Il fiume lascia quindi la provincia di Ja\u00e9n per entrare nella provincia di Cordova, attraversando i comuni di Villa del R\u00edo, Montoro, Adamuz, Pedro Abad, El Carpio, Villafranca de C\u00f3rdoba, prima di entrare, dopo la confluenza con il Guadalmellato, nella citt\u00e0 di Cordova, in corrispondenza della quale il fiume diventa una piccola riserva naturale chiamata \"Sotos de la Albolafia\". Uscito dalla citt\u00e0, ma ancora nel suo territorio comunale, costeggia l'aeroporto e riceve il Guadajoz, entrando poi nei comuni di Almod\u00f3var del R\u00edo (dove riceve il Guadiato), Posadas, Fuente Palmera, Hornachuelos (dove riceve da destra il Bemb\u00e9zar) e Palma del R\u00edo, dove riceve prima il Retortillo da destra e poi il Genil da sinistra.\nDalla confluenza con il Genil alla foce.\nSuperata la confluenza con il Genil il Guadalquivir segna per un tratto il confine tra le province di Cordova e Siviglia, tra i comuni di Palma del R\u00edo e Pe\u00f1aflor. Dopo la confluenza con il Matillas rimane compreso nella provincia di Siviglia, attraversando i comuni di Lora del R\u00edo, Carmona, Alcolea del R\u00edo (dove riceve il Corbones), Villanueva del R\u00edo y Minas (ricevendo l'Huesna), Tocina, Cantillana (dove riceve il Viar), Villaverde del R\u00edo, Brenes e Alcal\u00e1 del R\u00edo. Qui piega verso sud e bagna i comuni di La Rinconada, La Algaba, Santiponce, prima di bagnare la zona occidentale della citt\u00e0 di Siviglia. Bagna poi i comuni di San Juan de Aznalfarache, Gelves, Palomares del R\u00edo, Dos Hermanas, Coria del R\u00edo, La Puebla del R\u00edo e Lebrija. Nel tratto finale segna il confine della provincia di Cadice con quella di Siviglia prima e di Huelva poi, e del parco nazionale di Do\u00f1ana, attraversando i comuni di Trebujena, Aznalc\u00e1zar, Sanl\u00facar de Barrameda e Almonte, sfociando nell'Oceano Atlantico tra questi ultimi due comuni."}
{"id": "718868", "revid": "124903503", "url": "https://it.wikipedia.org/wiki?curid=718868", "title": "Leucotea", "text": "Leucotea () e letteralmente \"\"Dea bianca\", da intendersi forse come \"'La dea che scorre sulla schiuma del mare\"\" \u00e8 un personaggio della mitologia greca ed \u00e8 una divinit\u00e0 del mare.\nNella mitologia romana viene identificata con la dea Mater Matuta.\nGenealogia.\nLa dea Leucotea non \u00e8 stata generata e non ha avuto sposo facendola originare direttamente da Ponto, il mare primordiale, in altre versioni \u00e8 una mortale divinizzata o una ninfa.\nMitologia.\nDi Leucotea, la \"dea marina bianca\" ed a volte invocata dai marinai in difficolt\u00e0, si ha l'esempio pi\u00f9 esplicito nell'Odissea quando Omero scrive che emerge dal mare e dona un velo ad Odisseo, quasi naufrago ed in balia dei venti mentre, a riguardo della sua adorazione terrena, ne esiste traccia tra gli scritti di Alcmane che, nel settimo secolo a.C., scriveva dell'esistenza di un santuario a lei dedicato.\nSe si considera che la tradizione mitologica dei greci \u00e8 sempre stata quella di attribuire ad ogni personaggio divino un'ascendenza immortale, la figura di Leucotea rappresenta un'eccezione poich\u00e9 nei suoi riguardi non esiste alcuna testimonianza che confermi questa consuetudine ed invece sono molte le opere (o leggende) che le attribuiscono un'origine umana.\nLe origini mortali.\nTra le due versioni che fanno risalire Leucotea ad una precedente donna mortale, la pi\u00f9 diffusa porta ad Ino che, nel riassunto dei suoi svariati miti, commise (o assistette a) un crimine verso i suoi figli ed in seguito si gett\u00f2 nel mare. \nIno fu poi tramutata in Leucotea per volere degli dei.\nDiversamente dal numero di autori che scrivono di Ino, uno solo (Diodoro Siculo, che tra l'altro non scrive di Ino), racconta di una ninfa di nome Alia che si gett\u00f2 nel mare per la vergogna della violenza subita dai suoi stessi figli. \nAnche Alia prese in seguito il nome di Leucotea.\nNella consuetudine delle diverse leggende il contatto del corpo mortale con il mare trasforma la protagonista in una Dea.\nApoteosi del personaggio.\nDopo che si gett\u00f2 in mare, Leucotea fu trasportata da un delfino fino alle spiagge di Corinto dove il re locale (Sisifo) istitu\u00ec i Giochi Istmici e delle celebrazioni annuali in suo onore.\nNella vicina Megaride la tradizione invece dice che furono le onde a portarne il corpo a riva e che fu trovato e seppellito da due donne vergini.\nA Rodi, l'isola di cui scrive Diodoro Siculo, divenne dea dopo essersi gettata in mare.\nIl latino Cicerone asserisce che \u00e8 da ritenersi divina come Leucotea in Grecia ed a Roma con il nome di Matuta.\nCulto di Leucotea.\nIl culto, i templi ed i monumenti dedicati a Leucotea, si estendeva dalla Grecia continentale, alle isole egee, alle coste del Mar Nero e fino all'Etruria.\nLa pi\u00f9 antica attestazione giunta a noi del culto di Leucotea e risalente al III secolo a.C. \u00e8 una stele in marmo rinvenuta a Larissa oggi conservata all'Archaeological and Byzantine Myseum of Larissa di Volos.\nNella mitologia romana viene identificata con la dea Mater Matuta, ed Leucotea si ricollega Ovidio, per spiegare l'usanza romana di portare in braccio al tempio di Mater Matuta in occasione della festivit\u00e0 dei Matralia, non i propri figli ma quelli dei fratelli.\nAutori contemporanei.\nLeucotea viene citata pi\u00f9 volte nell'opera \"Dialoghi con Leuc\u00f2\" di Cesare Pavese e in uno dei \"Cantos\" di Ezra Pound."}
{"id": "718870", "revid": "327773", "url": "https://it.wikipedia.org/wiki?curid=718870", "title": "Carbonin", "text": "Carbonin (\"Schluderbach\" in tedesco) \u00e8 una localit\u00e0 del comune italiano di Dobbiaco, in provincia di Bolzano.\nGeografia fisica.\nCarbonin si colloca fra la val di Landro e l'omonimo lago, la valle del Rienza e la Valle del Rio Popena ed \u00e8 attraversata dalla strada di Alemagna che congiunge la val Pusteria in Alto Adige a Cortina d'Ampezzo, provincia di Belluno nel Veneto.\nLa localit\u00e0 si posiziona quindi alla confluenza di ben tre parchi naturali dolomitici: Tre Cime, Fanes-Sennes-Braies e di Ampezzo.\nLa localit\u00e0 non \u00e8 da confondere con Carbonin vecchia (\"Altschluderbach\"), luogo che si trova ben 13\u00a0km a nord, nei pressi di Dobbiaco, e noto perch\u00e9 il compositore Gustav Mahler vi compose alcuni brani.\nStoria.\nIl toponimo \"Carbonin\" assegnato dagli abitanti della vicina Auronzo di Cadore, deriva dal fatto che nel 1800 il legname tagliato nei boschi circostanti veniva utilizzato dalle numerose carbonaie ivi presenti.\nIl toponimo tedesco \u00e8 comunque quello originario, attestato sin dal 1318 come \"Sluderpache\" e nel 1430 come \"Sluderpach\"; esso si riferisce a un corso d'acqua irrequieto.\nUn altro toponimo tedesco, \"Leger\", \u00e8 attestato successivamente, nel 1840, e fa riferimento al luogo di accatastamento della legna pronta a essere asportata (dal ted. \"Lagerplatz\").\nMonumenti e luoghi d'interesse.\nLa Carbonin odierna \u00e8 un luogo di villeggiatura, costituito da un piccolo complesso di caseggiati, nelle vicinanze (a 3\u00a0km) del lago di Landro, nella omonima valle.\nIl \"paese\", se cos\u00ec si vuol definire, \u00e8 composto principalmente da una casa per ferie, denominata residence \"Villaggio Ploner\".\nPresso il paese passa l'alta via n. 3, che partendo da Villabassa giunge a Longarone.\nInfrastrutture e trasporti.\nA Carbonin vi \u00e8 il bivio con la SS 48 bis che, superato il Col Sant'Angelo porta a Misurina (e al lago di Misurina) per poi ricongiungersi con la SS 48 da Auronzo a Cortina. L'altra diramazione porta invece sempre a Cortina d'Ampezzo, ma superando il passo di Cimabanche.\nLa stazione di Carbonin-Misurina sorgeva lungo la ferrovia delle Dolomiti, attiva in questa tratta fra il 1921 e il 1962; soppresso il servizio, il percorso \u00e8 stato riadattato a pista ciclabile in estate e pista da sci di fondo in inverno. Il fabbricato viaggiatori venne in seguito demolito per lasciar spazio alla strada che collegava il \"paese\" con Misurina."}
{"id": "718872", "revid": "72396", "url": "https://it.wikipedia.org/wiki?curid=718872", "title": "Serie C (pallavolo maschile)", "text": "La serie C \u00e8 un campionato italiano di pallavolo maschile a carattere regionale. \u00c8 organizzato dai Comitati Regionali della Fipav. Ogni Comitato Regionale stabilisce i calendari dei gironi di propria competenza e i criteri per la promozione anche attraverso play-off. I Comitati Regionali stabiliscono inoltre le retrocessioni in serie D.\nOrganizzazione.\n\u00c8 articolato su gironi composti da squadre di una stessa regione ad eccezione delle squadre della Valle d'Aosta inserite nei gironi del Piemonte e di quelle del Molise inserite nel girone dell'Abruzzo.\nLe promozioni alla Serie B sono 32, cos\u00ec stabilite: "}
{"id": "718875", "revid": "1576011", "url": "https://it.wikipedia.org/wiki?curid=718875", "title": "Vitrifrigo Arena", "text": "Il Palazzetto dello Sport di Pesaro, dal 2019 denominato Vitrifrigo Arena (e in precedenza Adriatic Arena e BPA Palas), \u00e8 il principale palazzetto dello sport della Victoria Libertas Pesaro. Pu\u00f2 ospitare spettatori seduti e nel \"parterre\".\n\u00c8 stata costruita nel 1996 e inaugurata con un recital di Luciano Pavarotti. Viene considerata una costruzione avveniristica, nota ai pi\u00f9 come \"l'Astronave\", oppure come \"la coccinella\" per la sua forma esterna a conchiglia. Ha un'estensione coperta di ben metri quadrati e un'estensione terrena di metri quadrati.\nConcerti ed altre attivit\u00e0 sportive.\nNel palazzetto si sono tenuti concerti di famosi cantanti e gruppi italiani e stranieri tra cui: Negramaro, Muse, Jonas Brothers, Pino Daniele, Massimo Ranieri, Laura Pausini, Mark Knopfler, 883, Iron Maiden, Oasis, Pantera, Queen + Paul Rodgers, Eric Clapton, Elton John, Pavarotti, Renato Zero, Eros Ramazzotti, Peter Gabriel, Francesco Guccini, Ennio Morricone, Max Pezzali, Subsonica, Litfiba, Ligabue, Pooh, Finley, Negrita, Carmen Consoli, Nicola Piovani, Bandabard\u00f2, Caparezza, Gianna Nannini, Carlos Santana, Jovanotti, J-Ax e Fedez, ed \u00e8 stata la prima tappa del tour europeo di Vasco Rossi il 6 ottobre 2009. L'impianto ha anche ospitato manifestazioni WWE di wrestling nel 2004 e nel 2006. Il 13 dicembre 2014 Claudio Baglioni, si \u00e8 esibito per una tappa del Re-Tour. Inoltre il 16 marzo 2016, ha ospitato una tappa del tour \"Capitani Coraggiosi\" con la coppia Baglioni-Morandi. Nel corso dell'anno 2017, la ginnastica ritmica, \u00e8 stata al centro di due importantissimi eventi; infatti dal 7 aprile al 9 aprile, si \u00e8 svolta la Coppa del Mondo, invece, a partire dal 30 agosto 2017 e per 5 giorni consecutivi (per la prima volta in Italia) si sono svolti i Campionati mondiali di ginnastica ritmica.\nLa sua grande acustica ne fa una buona sede per grandi concerti e dal 2006 ospita il Rossini Opera Festival. \u00c8 fornita di tribuna stampa, una sala per videodati, il sistema per la ricezione satellitare, varie postazioni video e il sistema di controllo a circuito interno.\nA febbraio 2020 ospita la Final Eight di Serie A di pallacanestro maschile. "}
{"id": "718876", "revid": "486946", "url": "https://it.wikipedia.org/wiki?curid=718876", "title": "BPA Palas", "text": ""}
{"id": "718882", "revid": "1318658", "url": "https://it.wikipedia.org/wiki?curid=718882", "title": "Riversleigh", "text": "Riversleigh \u00e8 un'area ampia 100\u00a0km\u00b2 che si trova nel Queensland nord-occidentale, in Australia. Qui \u00e8 stato trovato un enorme numero di fossili risalenti all'oligocene e al pliocene.\nQuesto sito \u00e8 stato inserito nell'elenco dei Patrimoni dell'umanit\u00e0 dell'UNESCO nel 1994 e fa parte del Parco nazionale Boodjamulla.\nI fossili di Riversleigh sono intrappolati in formazioni calcaree, formatesi in tempi remoti nelle pozze d'acqua dolce che abbondavano in questa zona; questa regione australiana infatti ha subito enormi cambiamenti nel tempo, da un'antica foresta pluviale all'odierno ambiente semi-arido. Nel sito sono state identificate 35 specie fossili di pipistrello, il che lo rende il pi\u00f9 ricco del mondo da questo punto di vista.\nA Riversleigh \u00e8 inoltre stato trovato il teschio con la dentatura quasi completa di un antico monotreme (\"Obdurodon\"), ordine di cui fanno parte gli odierni ornitorinchi, ritrovamento che apre una finestra sulla particolare evoluzione di questo mammifero endemico dell'Australia. Oltre a questo sono stati trovati rari fossili di alcuni parenti del tilacino, un marsupiale noto come \"Tigre della Tasmania\".\nTra gli altri animali trovati a Riverslake ci sono: leoni marsupiali, cacatua, ratti canguro, wombat, bandicoot, il primo fossile mai registrato della famiglia degli Orthonychidae e antichi progenitori degli odierni coccodrilli."}
{"id": "718883", "revid": "102715612", "url": "https://it.wikipedia.org/wiki?curid=718883", "title": "Cascate in Alto Adige", "text": "Le cascate in Alto Adige sono diverse e si trovano su tutto il territorio, data la montuosit\u00e0 del territorio delle Alpi dolomitiche.\nPer le temperature critiche invernali, le cascate d'inverno, ghiacciandosi, diventano pareti verticali che molti alpinisti sfidano a scalare."}
{"id": "718885", "revid": "486946", "url": "https://it.wikipedia.org/wiki?curid=718885", "title": "Gedwey Ignasia", "text": ""}
{"id": "718889", "revid": "54253", "url": "https://it.wikipedia.org/wiki?curid=718889", "title": "Cerva di Cerinea", "text": "La cerva di Cerinea () era, nella mitologia greca, una cerva dalle corna d'oro e dalle zampe d'argento e di bronzo che era stata dedicata ad Artemide dalla ninfa Taigete quando la dea l'aveva salvata dall'inseguimento di Zeus.\nMitologia.\nLa cerva di Cerinea fuggiva senza mai fermarsi incantando chi la inseguiva, trascinandolo cos\u00ec in un paese dal quale non avrebbe pi\u00f9 fatto ritorno; poich\u00e9 era una cerva sacra, il suo sangue non poteva essere assolutamente sparso.\nQuando Eracle fu incaricato da Euristeo di catturarla, inizialmente si limit\u00f2 a inseguirla: la cerva si rifugi\u00f2 salendo su una montagna di nome Artemisio e cerc\u00f2 di attraversare il fiume Ladone, ma durante la traversata Eracle riusc\u00ec a catturarla colpendola con una freccia in un punto della zampa cartilagineo, quindi privo di vasi sanguinei; poi caricandosela sulle spalle la port\u00f2 in Arcadia. Lungo la strada Artemide ed Apollo lo fermarono e la dea lo rimprover\u00f2 di aver tentato di uccidere il suo animale sacro, ma l'eroe riusc\u00ec a placare le sue ire e ottenne da lei il permesso di portare la cerva ad Euristeo.\nLa cerva fu infine portata a Micene e l\u00ec fu liberata.\nVoci correlate.\nLa cerva "}
{"id": "718891", "revid": "767487", "url": "https://it.wikipedia.org/wiki?curid=718891", "title": "Glastenning", "text": "Il Glastenning, che comprendeva il territorio attorno e a ovest di Glastonbury (quindi gran parte dell'odierno Somerset), fu un sub-regno della Dumnonia. Dalla met\u00e0 del VI secolo fu per\u00f2 sotto il diretto controllo dei sovrani del Dogfeiling, sub-regno gallese del Gwynedd: tutto inizi\u00f2 con re Cyndrwyn Glas del Dogfeiling. Tra la fine del VI e gli inizi del VII secolo suo figlio Morfael regn\u00f2 anche sul Pengwern orientale, mentre la parte occidentale del Pengwern e il Dogfeiling andarono al fratello pi\u00f9 giovane, dopo la morte del padre. Attorno alla met\u00e0 del VII secolo sovrano del Glastenning era Morgan Glas. Il Glastenning cess\u00f2 di esistere nella seconda met\u00e0 del VII secolo. "}
{"id": "718892", "revid": "599013", "url": "https://it.wikipedia.org/wiki?curid=718892", "title": "Cascate di Vandoies", "text": "Le cascate di Vandoies (\"Obervintler Wasserf\u00e4lle\" in tedesco), sono delle cascate che si trovano nei pressi del paese di Vandoies, in Val Pusteria, in Alto Adige. Le cascate si trovano a est del centro abitato, lungo il sentiero con il segnavia n\u00b0 1. Seguendo il sentiero si giunge subito alla prima cascata, quella pi\u00f9 a valle, \u00e8 anche la pi\u00f9 grande, mentre risalendo il sentiero si pu\u00f2 arrivare alla seconda cascata, un po' pi\u00f9 piccola della prima."}
{"id": "718895", "revid": "289247", "url": "https://it.wikipedia.org/wiki?curid=718895", "title": "Shatt al-Arab", "text": ""}
{"id": "718897", "revid": "287204", "url": "https://it.wikipedia.org/wiki?curid=718897", "title": "Cipr\u00ec e Maresco", "text": "Cipr\u00ec e Maresco \u00e8 un duo formato dai registi, sceneggiatori, montatori e direttori della fotografia italiani Daniele Cipr\u00ec (Palermo, 17 agosto 1962) e Franco Maresco (Palermo, 5 maggio 1958).\nInizialmente scoperti dalle reti Fininvest, successivamente inseriti da Enrico Ghezzi all'interno del programma televisivo\" Blob\", in onda su Rai 3, si presentano come una variante delle teorie del trash del momento, comparendo con i loro sketch grotteschi e crudi. Ma il loro lavoro, sotto una visione di insieme, dimostra di acquistare un'autonomia, una continuit\u00e0, una forte familiarizzazione con i caratteristici personaggi.\nStoria.\nGli inizi.\nCipr\u00ec e Maresco iniziano a lavorare insieme nel 1986, producendo una serie di lavori sperimentali per una rete televisiva palermitana, la TVM. Dopo aver lavorato per la Fininvest col programma\" Isole Comprese\", iniziano a collaborare a \"Blob\" e \"Fuori orario. Cose (mai) viste\" su Rai 3 (1990). Lo stesso anno e anche l'anno dopo vincono al Festival di Bellaria, prima in una piccola sezione, poi portando a casa un Gabbiano D\u2019Oro. Intanto la collaborazione con Rai Tre continua. Dopo aver partecipato ad \"Avanzi\", iniziano a produrre una serie estrema e provocatoria, che sconvolger\u00e0 tutto l'ambiente televisivo italiano: \"Cinico TV\". Questo tipo di televisione \u00e8 quanto di pi\u00f9 cinematografico si possa all'epoca vedere sulle reti italiane.\nLa cinquantina di puntate prodotte sono composte da quadretti in bianco e nero girati in video che hanno per protagonisti dei veri e propri freaks. In \"Cinico TV\" vediamo uomini obesi e seminudi, vecchi siciliani che non riescono neanche a parlare, ragazzi afflitti da malattie mentali, smorfie e atteggiamenti che apparentemente non dicono niente di umano e logico, situazioni assurde e deliranti ripetute ossessivamente. Spiccano in questa serie gli attori, tutti non professionisti, che vi prendono parte, oltre al clima che la pervade, che resta in bilico tra il comico-demenziale e l'.\nPi\u00f9 probabilmente la vena cinica, intrisa di malinconica comicit\u00e0, dei due registi prende spunto dall'osservazione desolata della realt\u00e0 siciliana, trasposta in una caricatura grottesca, una durissima realt\u00e0 di emarginazione, di inconsapevole sofferenza, di incapacit\u00e0 di reagire propria di chi accetta passivamente ogni condizione, anche la pi\u00f9 umiliante, come se fosse un ineluttabile destino.\nQuesta serie \u00e8 stata premiata col Premio Aristofane a Saint-Vincent. Dopo vari cortometraggi che valgono la collaborazione di diversi grandi del cinema (Martin Scorsese, Samuel Fuller, Amos Gitai), dopo altri premi e retrospettive dedicategli (a Taormina e a Prato), Cipr\u00ec e Maresco dirigono il loro primo lungometraggio: \"Lo zio di Brooklyn\" del 1995.\nTot\u00f2 che visse due volte e la censura.\nNel 1998 girano \"Tot\u00f2 che visse due volte\", aprendo un vero e proprio caso sulla censura in Italia. La Commissione di revisione cinematografica tent\u00f2 di impedirne addirittura l'uscita nelle sale. Non riuscendoci invoc\u00f2 la denuncia per vilipendio alla religione e per tentata truffa, ma i registi e la produzione, dopo il processo, ne uscirono indenni, assolti dal tribunale di Roma. I due autori palermitani considerano \"una vittoria\" il divieto ai minori di 18 anni per il loro \"Tot\u00f2 che visse due volte\", perch\u00e9 hanno saputo resistere alle richieste della commissione.\n\u00abCi avevano chiesto\u00bb hanno spiegato \u00abdi 'alleggerire' un paio di scene, soprattutto quella in cui appare la Madonna con le natiche nude. Ma noi, insieme all'avvocato Calvi e al produttore, abbiamo detto un secco no. Ci sembrava assurdo che un adulto, che so, Norberto Bobbio o il presidente Scalfaro, non potessero vedere interamente la nostra opera. Noi non siamo degli autori cinematografici come gli altri, siamo davvero al di fuori dell'industria. Noi [...] facciamo quello che vogliamo e poi ne discutiamo. Del resto non abbiamo mai avuto problemi n\u00e9 quando lavoravamo con la Rai n\u00e9 quando abbiamo fatto questo film. Non abbiamo mai discusso con i produttori, che stanno bene attenti a eventuali problemi di censura per assicurarsi i passaggi televisivi (anzi spesso sono gli stessi produttori i padroni delle tv). Queste sono tutte altre forme di censura, delle quali non ci siamo mai preoccupati. Adesso vogliamo solo che il pubblico veda il film e lo giudichi\u00bb.\nIn seguito, il Consiglio dei Ministri ha approvato un disegno di legge che, secondo la proposta di Walter Veltroni, prevede al massimo il divieto ai minori di 18 anni. Il disegno di legge, composto di due articoli e intitolato \"Modifiche alla legge 21 aprile 1962, n\u00ba 161, in tema di revisione cinematografica\", ha lo scopo di evitare la possibilit\u00e0 che un organo amministrativo, quale la commissione per la censura cinematografica costituita presso il dipartimento dello spettacolo, impedisca totalmente, con un suo giudizio preventivo, la proiezione in pubblico di un film.\nLa massima prescrizione consentita quindi alla commissione sarebbe quella del divieto ai minori di 18 anni, una misura che gi\u00e0 impedisce che il film possa essere trasmesso alla televisione. La tutela del buoncostume, prevista dall'ultimo comma dell'articolo 21 della Costituzione, resta affidata, sul piano amministrativo, ai divieti imposti ai minori di assistere agli spettacoli; sul piano penale, ai reati previsti dagli articoli 528 e 668 del codice penale. Il disegno di legge approvato dal Governo ha preceduto di qualche ora la riunione della commissione di revisione cinematografica che si \u00e8 svolta al dipartimento dello spettacolo, e ha indotto la commissione a consentire l'uscita del film, nonostante tale disegno non sia mai poi effettivamente entrato in vigore in quanto non approvato dal Parlamento.\nIl jazz.\nEntrambi i registi sono musicofili appassionati e considerano il jazz uno dei pilastri fondamentali del loro lavoro. Nel 1999 hanno diretto un lungometraggio incentrato sulla figura del sassofonista jazz Steve Lacy che interpreta Duke Ellington. Il titolo del film \u00e8 appunto \"Steve plays Duke\".\nIl tributo a Franco e Ciccio.\nIl 2003 vede la luce \"Il ritorno di Cagliostro\", presentato alla 60\u00aa Mostra del Cinema di Venezia e successivamente, nel 2004 \"Come inguaiammo il cinema italiano - La vera storia di Franco e Ciccio\", omaggio a Franco Franchi e Ciccio Ingrassia, anch'esso presentato a Venezia. Gli autori mescolano materiale di repertorio ritrovato negli archivi Rai, grazie al prezioso aiuto di Tatti Sanguineti, sketch dei due comici, siparietti del tipo \"Cinico TV\" e interviste a personalit\u00e0 del mondo del cinema e dello spettacolo (tra i quali, Pippo Baudo, Bernardo Bertolucci, Lando Buzzanca, Lino Banfi).\nLa pellicola vanta inoltre uno stile documentaristico, ormai tipico dei due registi, che unisce all'aspetto didattico gag, umorismo e venature nostalgiche. Oltre ai numerosi corti e mediometraggi, hanno presentato a teatro lo spettacolo multimediale \"Palermo pu\u00f2 attendere\" (2002), prodotto per la Biennale di Venezia, in cui gli attori in scena interagiscono con attori e scenografia proiettati su tre schermi.\nLa separazione.\nLa coppia si \u00e8 sciolta nel 2008 e i due autori hanno proseguito la loro carriera singolarmente .\nAntologia di \"Cinico TV\".\nIl 31 marzo 2011, a cura della Cineteca di Bologna, \u00e8 uscito il cofanetto \"Cinico TV 1989-1992\", contenente tutti gli episodi, anche inediti, prodotti da negli anni 1989-1992. Il 18 aprile 2013 \u00e8 uscito \"Cinico TV 1993-1996\", ad integrazione dell'antologia integrale. Infine, nel 2016, \u00e8 uscito l'ultimo volume, che raccoglie gli episodi dal 1998 al 2007."}
{"id": "718898", "revid": "406204", "url": "https://it.wikipedia.org/wiki?curid=718898", "title": "Lingua cebuana", "text": "La lingua cebuana, o cebuano (in cebuano \"sugbuanon\"), \u00e8 una lingua austronesiana parlata nelle Filippine, il cui nome deriva da quello dell'isola filippina di Cebu. \u00c8 un sottogruppo del visayano, a sua volta facente parte del ramo delle lingue maleo-polinesiache (parlate nelle Filippine da circa persone). Il cebuano, nel quadro delle lingue parlate nella Repubblica delle Filippine, ha carattere di lingua ufficiale ausiliaria a livello regionale.\nAl 2019, \u00e8 parlata da 16,1 milioni di parlanti madrelingua.\nDistribuzione geografica.\nLa lingua cebuana \u00e8 parlata dalle popolazioni native delle province di Cebu, Bohol, Negros Orientale e in alcune zone della provincia di Leyte, dell'Isola di Samar, oltre che, ma in minor misura, nel Nord dell'isola di Mindanao. Alcuni dialetti del Cebuano danno differenti nomi al linguaggio. I residenti di Bohol la chiamano Bol-anon mentre nel Leyte il dialetto Cebuano \u00e8 chiamato Kana.\nGrammatica.\nIl cebuano, come la maggior parte delle lingue austronesiane, fa uso del noi inclusivo ed esclusivo. Questa distinzione, che non si trova in molte lingue indoeuropee, indica se il destinatario \u00e8 incluso o no nel pronome \"noi\".\nEsempio: Moadto kami sa sine.\n\"Noi (noialtri, cio\u00e8 io e qualcun altro, ma non tu) andremo al cinema.\"\nMoadto kita sa sine.\n\"Noi (io e te, e forse ma non necessariamente qualcun altro) andremo al cinema.\"\nI quattro casi sono nominativo, genitivo preposto, genitivo posposto e obliquo.\nSintassi.\nLa lingua cebuana \u00e8 una lingua VSO, nel senso che le frasi seguono un ordine Verbo Soggetto Oggetto. Le preposizioni sono pi\u00f9 usate delle posposizioni.\nI nomi vengono dopo gli aggettivi, ma prima dei genitivi o delle frasi relative, e sono flessi per la persona, il numero e il caso. Esempio di tale sintassi: \"mangio io la rossa mela\".\nCuriosit\u00e0.\nLa versione di Wikipedia in lingua cebuana al 2\u00ba posto per , dietro alla Wikipedia in lingua inglese e davanti alla Wikipedia in lingua svedese, quale risultato di attivit\u00e0 semiautomatiche di traduzione."}
{"id": "718899", "revid": "1318658", "url": "https://it.wikipedia.org/wiki?curid=718899", "title": "Parco nazionale delle grotte di Naracoorte", "text": "Il parco nazionale delle grotte di Naracoorte (Naracoorte Caves National Park) \u00e8 un'area naturale protetta dell'Australia si trova nel sudest dell'Australia Meridionale, nella regione turistica chiamata Limestone Coast.\nNel 1994 \u00e8 stato inserito nell'elenco dei Patrimoni dell'umanit\u00e0 dell'UNESCO per i numerosissimi ritrovamenti di fossili.\nAll'interno del Parco si trovano 6 km\u00b2 di vegetazione e 26 grotte.\nIl calcare di questa regione si \u00e8 formato grazie a coralli e altre creature marine 200 milioni di anni fa e, nuovamente, 20 milioni di anni fa, quando l'intera zona era sotto il livello del mare. Da quando Naracoorte si trova al di sopra del livello delle acque, l'erosione ha creato le caverne, che sovente si trovano appena al di sotto del suolo e possono essere pericolose trappole per gli imprudenti. Questa \u00e8 infatti la causa del grande numero di fossili che si trovano nelle grotte: mammiferi e altre creature terricole sono nei secoli cadute e rimaste intrappolate all'interno, senza possibilit\u00e0 d'uscita.\nI fossili sono stati preservati dal terriccio caduto all'interno e stratificatosi nel tempo. In alcune zone lo strato di limo \u00e8 spesso oltre 20 metri. Alcune di queste zone sono state preservate per essere studiate in futuro, quando saranno disponibili tecnologie e metodi pi\u00f9 avanzati per datare e ricostruire i fossili.\nTra le caverne di Naracoorte vi \u00e8 la \"Caverna dei Pipistrelli\", ove nidificano migliaia e migliaia di pipistrelli ogni anno"}
{"id": "718900", "revid": "39900", "url": "https://it.wikipedia.org/wiki?curid=718900", "title": "Toro di Creta", "text": "Il Toro di Creta (o Toro di Maratona dopo gli sviluppi della storia) era un mostro taurino della mitologia greca. Aveva l'aspetto di un toro di grandi dimensioni, e possedeva la capacit\u00e0 di soffiare fuoco dalle narici. Il Minotauro nacque da questo e da Pasifae.\nLa cattura del Toro di Creta fu la settima delle dodici fatiche di Eracle.\nIl mitico re di Creta, Minosse, concesse senza problemi all'eroe di portar via il feroce animale, dato che aveva creato problemi a Creta.\nEracle riusc\u00ec a catturarlo vivo soffocandolo con le mani, e lo port\u00f2 con s\u00e9 ad Atene. Qui Euristeo avrebbe voluto sacrificare l'animale ad Era, che odiava Eracle. Costei rifiut\u00f2 perci\u00f2 il sacrificio, per non riconoscere la gloria di Eracle. Il toro fu quindi lasciato libero di vagare, finch\u00e9 si ferm\u00f2 a Maratona, diventando noto come \"toro di Maratona\"."}
{"id": "718901", "revid": "254059", "url": "https://it.wikipedia.org/wiki?curid=718901", "title": "Cascate di Riva", "text": "Le cascate di Riva (\"Reinbach-Wasserf\u00e4lle\" o \"Reinbachf\u00e4lle\" in tedesco), anche note come Cascate di Campo Tures (data la loro posizione nei pressi di questa localit\u00e0) sono situate in Alto Adige. Esse si trovano nei pressi di Campo Tures, in Valle Aurina o pi\u00f9 precisamente in localit\u00e0 Cantuccio (in tedesco: \"Winkel\"), a ridosso del maso \"Garber\", all'inizio della Valle di Riva.\nVie d'accesso.\nIl sentiero per le cascate parte ad una quota di 864 metri s.l.m., nella localit\u00e0 bagni Winkel-Cantuccio (\"Bad Winkel\"), dove si trova un parcheggio a pagamento per macchine.\nQui in realt\u00e0 partono due sentieri pi\u00f9 o meno paralleli ed in parte sovrapposti: il \"sentiero delle cascate\" che risale il corso del torrente e una sorta di Via Crucis, dedicata a San Francesco d'Assisi. Lungo questa seconda via sono quindi presenti bellissime sculture in legno e alcune frasi prese dal Cantico delle Creature, da qui il nome \"Sentiero di San Francesco\" (in ted. \"Franziskusweg\") oppure anche chiamato \"Sentiero dei Cantici\".\nAlla fine della serie di piccole sacre nicchie, il sentiero termina in cima con una piccola chiesetta in granito, che apparteneva all'oramai inesistente castello di Toblburg (anche noto come \"castel Kofel\") a 1.172 metri. Per percorrere il sentiero (andata e ritorno) sono necessarie almeno 2 ore.\nLa cappella.\nIl comune di Campo Tures nel 1982 diede inizio ai lavori di restauro alla chiesetta, dove nel 1984 fu nuovamente possibile celebrare una messa, dopo molti secoli.\nGrazie ad una delibera del Consiglio Comunale del comune di Campo Tures, nel 1985 la cappella fu consegnata a scopo di manutenzione al \"Centro giovani del Decanato di Tures\" (\"Jugenddienst Dekanat Taufers\"), ed inaugurata e dedicata, seguendo la volont\u00e0 del Conte Hugo VI di Taufers del 1309, a Santa Chiara e San Francesco.\nPer i gruppi che volessero utilizzare la cappella per celebrare funzioni eucaristiche o quant'altro, questa \u00e8 lasciata apposta aperta giorno e notte; tuttavia \u00e8 consigliato mettersi in contatto con la Parrocchia di Tures.\nLe cascate.\nLe cascate di Riva sono per la precisione tre, e sono formate grazie alle acque del torrente Riva (in ted. \"Reinbach\"), che si ingrossa quando il ghiacciaio delle Vedrette di Ries si sgela parzialmente.\nSicuramente la pi\u00f9 bella cascata delle tre \u00e8 quella pi\u00f9 a monte (con un salto di ben 42 metri, dovuta a una diramazione artificiale del torrente che \u00e8 sfruttato per l'energia elettrica in localit\u00e0 \"Tobl\"), che lascia affascinati, anche grazie a un ponte sospeso sullo strapiombo, che si attraversa per arrivare alla fine del sentiero. Invece alla base della cascata bassa (che ha un salto di 10-15 metri), si trova una composizione artistica che raffigura una delle figure del Cantico delle Creature."}
{"id": "718908", "revid": "2014155", "url": "https://it.wikipedia.org/wiki?curid=718908", "title": "Roberto di Borgogna", "text": "Origine.\nCome ricordato dalla madre nel proprio testamento del 1328, Roberto era l'unico figlio maschio del Signore di Salins, Conte di Chalon e Conte di Borgogna, Ottone IV e dalla futura contessa regnante d'Artois, Matilde di Artois, che secondo le \"Gesta Philippi Tertii Francorum Regis\", era la figlia primogenita del conte d'Artois, Roberto II il Nobile (1250-1302) e della signora di Conches Amici di Courtenay figlia di Pietro di Courtenay (1218 - \u2020 1250), signore di Conches e di Mehun, e di Petronilla di Joigny, come ci conferma la \"Histoire g\u00e9n\u00e9alogique de la Maison royale de Courtenay\".&lt;br&gt;Ottone IV di Borgogna, secondo il documento n\u00b0 LIV del \"Monumenta Zollerana\", datato 1269, era figlio di Ugo di Ch\u00e2lon e della Contessa di Borgogna, Adelaide I, che, come risulta dal documento del contratto di matrimonio stipulato dai genitori, riportato nella \"Histoire g\u00e9n\u00e9alogique des Sires de Salins (Besan\u00e7on), Tome I\", era la figlia maggiore del duca d'Andechs e di Merania e Conte consorte di Borgogna, Ottone I d'Andechs e di Merania e della prima moglie, la Contessa di Borgogna, Beatrice II, che era la figlia secondogenita (secondo il \"Monacho Novi Monasterii Hoiensis Interpolata\" era l'unica figlia) del Conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\") Margherita di Blois (1170-1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\".\nBiografia.\nNel 1302, alla morte di suo nonno, il conte d'Artois, Roberto II il Nobile, alla Battaglia di Courtrai, a causa della morte prematura dei due suoi zii (fratelli di Matilde), Roberto ancora bambino, nel 1272, e Filippo, nel 1298, la contea d'Artois, venne contesa tra sua madre, Matilde, ed il nipote, ancora minorenne, Roberto, figlio di Filippo, che rivendicava il feudo, in quanto discendente della linea maschile. Ebbe la meglio Matilde.\nNel 1303 rimase orfano di padre. Infatti Ottone IV mor\u00ec il 7 marzo 1303, a Melun, a seguito delle ferite riportate nella battaglia di Cassel, del 5 dicembre 1302, a seguito della spedizione voluta dal re di Francia, Filippo il Bello, di cui Ottone IV era a capo, in quanto come nuovo conte d'Artois dovette combattere contro le truppe dei fiamminghi, del Principato vescovile di Liegi.&lt;br&gt;Roberto succedette al padre, divenendo conte all'et\u00e0 di 3 anni, avendo come tutore la madre, Mahaut, che dovette far fronte, tra il 1314 e il 1315, alle sollevazioni della piccola novilt\u00e0 di Artois e di Borgogna, schierandosi con il sovrano di Francia, Filippo IV il Bello e, dopo la sua morte, con Luigi X l'Attaccabrighe.\nNel frattempo, sua madre, Matilde, donna energica e determinata, si era dovuta difendere nei processi di fronte alla corte di Parigi, contro suo nipote Roberto III d'Artois, che continuava a rivendicare la contea. Nonostante le rivendicazioni del parente, i diritti di Mahaut sullo Staterello furono confermati, in due processi successivi, nel 1308 e, dato che i nobili dell'Artois, nel 1314, si erano ribellati appoggiando il nipote, fu accusata di atti criminali, ma fu confermata nella contea, nel 1317.\nRoberto mor\u00ec, a Parigi, nel settembre 1315, all'et\u00e0 di 15 anni e fu tumulato nella Chiesa dei Cordiglieri, come ci viene confermato dalla \"Chronique parisienne anonyme du XIVe si\u00e8cle\".Gli succedette la sorella Giovanna, moglie di Filippo il Lungo, futuro re di Francia e fratello del re di Francia, Luigi X l'Attaccabrighe.\nDiscendenza.\nDi Roberto non si conosce nessuna discendenza"}
{"id": "718911", "revid": "7336", "url": "https://it.wikipedia.org/wiki?curid=718911", "title": "Veline", "text": ""}
{"id": "718912", "revid": "124390891", "url": "https://it.wikipedia.org/wiki?curid=718912", "title": "Bette Midler", "text": "Spumeggiante attrice comica ed ottima cantante, nel corso della sua carriera Bette Midler ha vinto tre Grammy, tre Emmy, due Tony Award, quattro Golden Globe ed \u00e8 stata candidata due volte al Premio Oscar alla migliore attrice. Ha venduto oltre 30 milioni di dischi in tutto il mondo.\nBiografia.\nDi origini ebraiche e italiane, \u00e8 terza di quattro figli, la madre la chiam\u00f2 cos\u00ec in onore dell'attrice Bette Davis. Inizia a frequentare la University of Hawaii e si mantiene lavorando come operaia in un conservificio di ananas. Debutta con un piccolo ruolo nel film \"Hawaii\". Successivamente si trasferisce a New York per prendere lezioni all'Actor's Studio, all'epoca diretto da Lee Strasberg.\nDal 1970 al 1980.\nComincia a lavorare a Broadway nello spettacolo \"Il violinista sul tetto\" che porter\u00e0 in scena fino al 1969. Durante quel periodo la sorella pi\u00f9 grande, Judith, la va a trovare per assistere alla sua rappresentazione, ma viene uccisa in un taxi. Nel 1970 riceve un Tony Award per il suo lavoro a Broadway, e inizia a cantare in alcuni locali e nei bar di alcune saune gay di New York. In quell'occasione conosce Barry Manilow, con cui nasce una forte amicizia, nonch\u00e9 un sodalizio artistico grazie al quale nel 1972 Midler pubblica il suo primo album \"The Divine Miss M\", per il quale vince un Grammy Award nel 1973. Ha duettato con Tom Waits nel brano \"I Never Talk To Strangers\" dell'album \"Foreign Affairs\" del 1976.\nIntanto nel 1979 debutta al cinema, e viene nominata come miglior attrice agli Oscar per la sua interpretazione della cantante rock \"dannata\" nel film \"The Rose\", ispirato alla vita di Janis Joplin, in cui Midler si esibisce cantando con la propria voce.\nDal 1980 al 2000.\nNel 1985 partecipa al brano \"We Are the World\", progetto umanitario per USA for Africa, e partecipa al Live Aid tenutosi a Filadelfia. Nel 1986 firma un contratto con la Touchstone Pictures e recita nel film \"Su e gi\u00f9 per Beverly Hills\". Nel 1991 ottiene la seconda nomination agli Oscar per la sua interpretazione in \"Giorni di gloria... giorni d'amore\". Nel 1993 ha interpretato Rose Hovick nel film TV \"Gypsy\", per cui ha vinto il Golden Globe per la miglior attrice in una mini-serie o film per la televisione.\nSuccessivamente inizia una serie di successi come attrice da commedia. Interpreta infatti ruoli da spumeggiante protagonista in una serie di film esilaranti, come \"Affari d'oro\" (1988), \"Il club delle prime mogli\" (1996), con Goldie Hawn e Diane Keaton, e \"Questo pazzo sentimento\" (1997). Nel 1988 si cala anche in un ruolo drammatico nel film \"Spiagge\", e balza alla n\u00ba1 delle classifiche statunitensi con il brano \"Wind Beneath My Wings\", tema portante del film.\nDal 2000 a oggi.\nNegli ultimi anni continua a mietere successi in teatro e a concedersi al cinema in alcune brillanti partecipazioni come in \"What Women Want - Quello che le donne vogliono\" (non accreditata), del 2000, con Mel Gibson e ne \"La donna perfetta\", del 2004, con Nicole Kidman.\nDopo aver partecipato come protagonista, insieme a Billy Crystal alla commedia \"Parental Guidance\" (uscito in Italia l'11 luglio 2013), la casa discografica \"A &amp; F Music\" e \"MBST Entertainment\", hanno stipulato un contratto con l'artista per nuovi progetti teatrali, cinematografici e soprattutto musicali. L'attrice \u00e8 stata protagonista a Broadway di una nuova opera teatrale, dal titolo \"I'll Eat You Last: A Chat With Sue Mengers\", dello sceneggiatore John Logan e successivamente ha iniziato le registrazioni di un nuovo album in uscita nel 2014. Intanto, il 14 febbraio 2013, ha partecipato, come giudice, al programma americano Project Runway, in onda sul canale Lifetime.\nIl 23 settembre 2014, il sito statunitense di Billboard ha ufficializzato l'uscita di un album studio della cantante, il primo dopo otto anni, col titolo \"It's the Girls!\", pubblicato il 4 novembre 2014. L'album contiene 15 tracce ed \u00e8 una raccolta di canzoni di gruppi femminili che hanno segnato gli ultimi 7 decenni della musica, completamente rivisitati e riarrangiati da Marc Shaiman. In contemporanea all'uscita dell'album, il sito ufficiale della cantante, ha annunciato le prime date del tour americano, partito da Hollywood l'8 maggio 2015.\nNel 2017 torna a Broadway a cinquant'anni dal debutto nel musical Il violinista sul tetto: interpreta Dolly Levi in un revival del musical di Jerry Herman \"Hello, Dolly!\" e per la sua performance vince il Tony Award alla miglior attrice protagonista in un musical.\nNel 2019 presta la voce alla Nonna nel nuovo film di animazione in CGI \"La famiglia Addams\" (\"The Addams Family\"). Ridoppiata in italiano da Loredana Bert\u00e8.\nVita privata.\nBette Midler \u00e8 sposata dal 1984 con l'artista Martin von Haselberg, di origine argentine, con cui ha avuto una figlia nel 1986, Sophie Frederica Alohilani Von Haselberg. Negli anni settanta \u00e8 stata anche compagna dell'attore Peter Riegert. Midler \u00e8 la fondatrice della fondazione non-profit \"New York Restoration Project\", attiva dal 1995, che si occupa di ripristinare e rivitalizzare gli spazi aperti nella citt\u00e0 di New York.\nDoppiatrici italiane.\nNelle versioni in italiano delle opere in cui ha recitato, Bette Midler \u00e8 stata doppiata da:\nDa doppiatrice \u00e8 sostituita da:"}
{"id": "718914", "revid": "86587", "url": "https://it.wikipedia.org/wiki?curid=718914", "title": "Velina", "text": ""}
{"id": "718919", "revid": "125920180", "url": "https://it.wikipedia.org/wiki?curid=718919", "title": "Gabriele Cioffi", "text": "Carriera.\nGiocatore.\nGli esordi.\nCresciuto nella Sestese, esordisce con la squadra di Sesto Fiorentino nel Campionato Nazionale Dilettanti nella stagione 1992-93 giocando, non ancora maggiorenne, le sue prime 3 partite in prima squadra. Nelle quattro stagioni disputate con la squadra toscana scende in campo in 77 occasioni, segnando 2 reti, anche se nella stagione 1995-96 rimane vittima di un infortunio al legamento crociato anteriore che lo tiene a lungo lontano dai campi di gioco.\nLe prime stagioni da professionista.\nNella stagione 1996-97 passa al dove gioca 10 partite, salvo poi passare a gennaio al Marsala, dove esordir\u00e0 da professionista in Serie C2, giocando 12 partite e mettendo a segno due gol.\nNelle stagioni successive gioca anche con lo Spezia (2 campionati, 55 presenze, 1 gol), col quale va vicino due volte alla promozione in serie C1, l' (2 campionati, 19 presenze), col quale esordisce nella terza divisione italiana, ed il (1 campionato, 5 presenze).\nIn questi anni per\u00f2 non ha modo di esprimersi al meglio anche per colpa dei numerosi infortuni, tra i quali due occorsi ai legamenti crociati (prima al destro, poi al sinistro) che lo hanno costretto a lunghi e forzati stop.\nNovara e Mantova.\nDopo aver iniziato la preparazione alla stagione 2002-03 col , si trasferisce a settembre al Novara, dove al suo primo anno contribuisce con 30 presenze e 3 reti alla promozione in serie C1 della propria squadra. Con i piemontesi disputa, nelle due stagioni successive, altre 44 partite marcando 5 reti.\nNel gennaio 2005 passa al allenato da Di Carlo, dove, grazie alla sua determinazione, diventa subito un beniamino dei tifosi e nella sua prima stagione in biancorosso gioca 16 partite e segna 2 gol, conquistando con la squadra, tramite i play-off, la promozione in Serie B, categoria che da quelle parti mancava da 32 anni.\nEsordisce nella serie cadetta il 4 settembre 2005 in occasione della partita -, terminata 1-0 per i virgiliani. Nel corso della stagione regolare 2005-06 gioca come titolare fisso e totalizza 44 presenze e 4 reti, mettendosi in mostra come uno dei migliori difensori centrali del campionato e concludendo con la squadra il campionato al quarto posto, utile per disputare i play-off per la promozione in Serie A. Dopo aver sconfitto il nelle semifinali, i biancorossi affrontano in finale il , ma nonostante la vittoria dell'andata per 4-2, dove anche lo stesso Cioffi aveva segnato, la squadra non riesce ad ottenere la promozione perdendo nella gara di ritorno per 3-1 ai supplementari.\nL'arrivo al Torino.\nDurante il calciomercato estivo del 2006 il \u00e8 alla ricerca di un rinforzo per la difesa, e memore anche delle ottime prestazioni di Cioffi nella finale dei play-off della stagione appena conclusasi, decide di ingaggiare il difensore fiorentino, svincolatosi dal dopo la scadenza del contratto.\nDopo le prime cinque partite trascorse come riserva, l'allenatore Zaccheroni lo fa esordire in Serie A il 15 ottobre 2006, all'et\u00e0 di 31 anni, schierandolo dal primo minuto nella partita casalinga vinta dai granata per 1-0 contro il ChievoVerona, che corrisponde anche alla prima vittoria per la squadra in questa stagione. Guadagnatosi la fiducia del suo tecnico, diventa titolare della squadra piemontese e il 23 dicembre segna anche il suo primo gol nella massima serie nella partita esterna contro il (terminata col punteggio di 1-1). Finisce la stagione collezionando complessivamente 18 presenze in campionato e due in Coppa Italia\nIl trasferimento ad Ascoli.\nDopo un'annata in maglia granata, il club di Torino decide di cedere a titolo definitivo il cartellino di Cioffi all' in cambio dell'intero cartellino dell'attaccante croato Sa\u0161a Bjelanovi\u0107 acquistato dal Torino in compropriet\u00e0 dall'Ascoli nel giugno dello stesso anno.\nAlbinoLeffe.\nDopo essere rimasto senza squadra per met\u00e0 stagione, nel gennaio 2010 passa a parametro zero all'AlbinoLeffe dov ha collezionato diciotto presenze su 21 partite ed una rete nella vittoriosa trasferta di .\nCarpi.\nNella stagione agonistica 2010-11 si accasa a parametro zero al Carpi, militante in Lega Pro Seconda Divisione, ottenendo la promozione in Lega Pro Prima Divisione. Il 6 luglio 2011 rinnova il contratto col Carpi fino al 30 giugno 2013. Nella stagione 2011-2012 diventa capitano della squadra e il 4 settembre 2011, durante la prima giornata di campionato, segna il gol del 4-0 contro la Tritium. Si ripete poi nella 9\u00aa giornata nel derby con la conclusa per 3-1 a favore dei biancorossi. Al termine della stagione il Carpi finisce al 3\u00ba posto una grande stagione e partecipa ai play-off per la B, dove arriva in finale, battendo il grazie al miglior piazzamento in classifica, salvo poi perdere la finale con la Pro Vercelli in casa per 1-3 dopo lo 0-0 dell'andata.\nAllenatore.\nIl 1\u00ba luglio 2012 decide di chiudere la carriera da calciatore e l'11 luglio seguente diventa il vice allenatore proprio nel . Il 19 febbraio viene esonerato assieme al tecnico Tacchini, sorprendentemente da quarto in classifica con una squadra costruita per la zona play-off. Il 6 luglio successivo viene scelto dal come nuovo tecnico, ma il 4 novembre seguente viene esonerato per divergenze di obiettivi con la societ\u00e0.\nDopo due anni di assenza dal calcio italiano, dove lavora in Australia come tecnico delle giovanili per l'Eastern United di Adelaide e collabora con l' come direttore tecnico dei centri estivi organizzati in Italia, torna ad allenare il 9 novembre 2015, diventando il nuovo mister della formazione Berretti del , in sostituzione del dimissionario Marco Bertoncini. Il 10 dicembre risolve consensualmente il contratto con il club, per sottoscrivere un accordo con l', club di Abu Dhabi, come assistente di Henk ten Cate. Il club emiratino si risolleva dalle ultime posizioni della classifica, raggiungendo una comoda salvezza, e dopo 12 anni di assenza conquista la fase a gironi della Champions League asiatica vincendo la Coppa del Presidente degli Emirati Arabi Uniti, che mancava al club da ben undici anni.\nIl 14 dicembre 2016 viene ingaggiato dal , nella Championship inglese, come collaboratore del mister Gianfranco Zola. Dopo le dimissioni del tecnico a due giornate dalla fine, lascia il club con tutto il resto dello staff.\nNel dicembre del 2017 firma come assistente per l', team di Abu Dhabi, invischiato nella zona retrocessione. Grazie anche al suo lavoro, la squadra si salva e fa esordire diversi giovani calciatori.\nDal 2018 allena il in quarta serie inglese, salvandolo nella prima stagione e programmando la successiva con la firma di diversi giovani calciatori svincolati dal Birmingham City oppure in prestito dal medesimo club. Il 3 ottobre di quell'anno ottiene l'abilitazione da allenatore di prima categoria. Confermato anche nella stagione successiva, \u00e8 il primo allenatore nella storia del club a vincere al suo debutto casalingo e il primo a battere una squadra di Premier League nella English Football League Cup, eguagliando il miglior risultato del club (quarto turno). Allo stesso modo eguaglia il miglior posizionamento della storia del club nella FA Cup, raggiungendo il secondo turno. Porta la squadra in una posizione stabile di alta classifica, cosa che non accadeva da anni al club e valorizza molte giovani promesse provenienti dal calcio dilettantistico inglese. Il 4 dicembre 2019, dopo una serie di risultati deludenti nel mese di novembre, anche a causa di infortuni traumatici di ben quattro titolari, risolve consensualmente il contratto con il club.\nIl 6 settembre 2020 accetta l'offerta dell' come vice dell'allenatore Luca Gotti. L'8 dicembre 2021 viene nominato allenatore \"ad interim\" dei friulani, in seguito all'esonero dello stesso Gotti, che lascia la squadra al 14\u00ba posto in classifica con 16 punti raccolti in altrettante partite. Tre giorni dopo pareggia con il per 1-1, venendo confermato in panchina fino al termine della stagione. Il 14 dicembre successivo si qualifica agli ottavi di Coppa Italia battendo il per 4-0 (verr\u00e0 poi eliminato ai quarti dalla dopo i tempi supplementari) per poi, in campionato, infliggere la medesima sconfitta anche al Cagliari di Walter Mazzarri.\nStatistiche.\nStatistiche da allenatore.\n\"Statistiche aggiornate al 20 febbraio 2022\"."}
{"id": "718922", "revid": "1543377", "url": "https://it.wikipedia.org/wiki?curid=718922", "title": "Fiera di Milano", "text": "La Fiera di Milano \u00e8 il sistema fieristico della citt\u00e0 e dell'area metropolitana di Milano.\nStoria.\nNel 1881 si svolse a Milano la grande Esposizione Nazionale ai Giardini Pubblici di Porta Venezia la realizzazione fu affidata alla Carpenteria A.Brambilla di Milano. Ed \u00e8 sempre ai Bastioni che, nel 1920 si svolge la prima fiera campionaria, organizzata da un ente apposito, il regio Ente Autonomo Fiera Internazionale di Milano. Tre anni pi\u00f9 tardi l'Ente sposta in via definitiva l'esposizione nella \"Nuova Piazza d'Armi\", zona che da allora e per decenni verr\u00e0 conosciuta come Fiera Campionaria di Milano, vicino all'attuale stazione della metropolitana di Piazza Amendola.\nTale area della citt\u00e0 gi\u00e0 aveva accolto un evento similare, nel 1906, in occasione dell'apertura del Traforo del Sempione, quando Milano ospit\u00f2 l'Esposizione Universale. Questa venne distribuita dalle autorit\u00e0 su due zone, la \"Vecchia Piazza d'Armi\", oggi Parco Sempione, piantumata proprio in quest'occasione, e la \"Nuova Piazza d'Armi\". Le due zone, distanti un paio di chilometri e divise da uno scalo merci ferroviario, erano collegate da un trenino elettrico. Attualmente lo scalo merci e il trenino d'unione non esistono pi\u00f9.\nNei padiglioni della Nuova Piazza d'Armi trovarono posto tematiche pi\u00f9 tecniche e commerciali, mentre nella Vecchia Piazza d'Armi si punt\u00f2 pi\u00f9 sull'arte e la scienza. In quest'ultima area, nove anni prima, nel 1894, si tennero le \"Esposizioni Riunite\".\nAncora oggi al Parco Sempione ha sede l'Acquario, una delle ultime vestigia che componevano questa sezione dell'Esposizione, anche perch\u00e9 costruito in pietra, mentre numerosi padiglioni vennero costruiti in legno, come la sezione Architettura e Belle Arti, che venne distrutta da un incendio (assieme ai cimeli della Fabbrica del Duomo).\nLa Fiera Campionaria.\nNel 1920 ebbe luogo ai bastioni di Porta Venezia la prima edizione di quella fiera che divenne nota come \"Fiera Campionaria\", e che dal 1923 fu trasferita nel 1923 tra piazza Giulio Cesare e Largo Domodossola, l'area che costituiva la Nuova Piazza d'Armi cittadina, che divenne il nuovo quartiere fieristico di Milano, fino al 1990 anno dell'ultima fiera campionaria \nNel 1928, all'inaugurazione della IX edizione della Campionaria, un attentato dinamitardo: una bomba, posta in un lampione in Piazza Giulio Cesare, uccise 20 persone che erano in attesa del passaggio del re Vittorio Emanuele III che doveva transitare per inaugurare la Fiera.\nL'edizione del 1968, apertasi il 14 Aprile, giorno di Pasqua, e durata 10 giorni ebbe 13687 espositori distribuiti su un'area di 471000 mq, provenienti da 67 nazioni, tra cui per la prima volta paesi d'oltre cortina e africani e venne visitata da pi\u00f9 di 4 milioni di persone, tra le autorit\u00e0 politiche italiane ci fu la visita di Giulio Andreotti come ministro dell'industria e del commercio e di Aldo Moro primo ministro in carica. \nNel 1985 il parco espositivo cambi\u00f2 nome in Gran Fiera d'aprile, ma nel 1991 il calendario raggiunge l'anno solare.\nNel 1997 vennero aperti altri padiglioni in zona Nord-Ovest al Portello (ex \"area Alfa Romeo\"). Sono questi ultimi nati che, in vista di un ulteriore allargamento della Fiera nel comune di Rho, sono diventati l'unica zona attiva del vecchio quartiere, attualmente (dal 2007) in fase di rinnovamento in base al progetto CityLife.\nAttualmente la Fiera di Milano \u00e8 costituita dai due poli espositivi di Fieramilano (situato in un'area al confine tra i comuni di Rho e di Pero) e di Fieramilanocity (situato nel quartiere Portello del comune di Milano).\nEstendendosi per 753.000 m\u00b2 di superficie complessiva \u00e8 il polo fieristico pi\u00f9 grande d'Europa.\nPoli fieristici.\nPolo Fieramilanocity.\nDella vecchia Fiera Campionaria \u00e8 rimasto il polo Fieramilanocity, situato in zona Portello, nell'area nord-occidentale del comune di Milano, costruito negli anni novanta. Il polo \u00e8 servito dalla fermata Lotto della linea 1 e dalla fermata Portello della linea 5 della metropolitana di Milano e dalla fermata delle linee suburbane Milano Domodossola (linee S3 ed S4).\nL'area espositiva storica, ormai inglobata nel tessuto urbano cittadino, divenuta economicamente molto interessante per costruzioni immobiliari civili, venne abbandonata dal suo originale utilizzo come spazio fieristico espositivo, gli edifici esistenti abbattuti tra il 2007 e il 2008, il 25 maggio 2008 \u00e8 stato fatto brillare il padiglione 20. L'area venne demolita per lasciare il posto al progetto CityLife, che prevede la creazione di tre grattacieli e di un parco pubblico.\nL'ospedale COVID-19.\nNel marzo 2020, in occasione della pandemia di COVID-19, Fondazione Fiera Milano, per volere della Regione Lombardia, in collaborazione con Fondazione IRCCS Ca' Granda Ospedale Maggiore Policlinico, ha messo a disposizione i padiglioni 1 e 2 del Portello a Fieramilanocity per affrontare l'emergenza della relativa carenza di posti letto nei reparti di rianimazione negli ospedali della Lombardia, per un totale di 25.000 metri quadri di superficie. Nei padiglioni sono stati allestiti 4 moduli ospedalieri appositamente attrezzati per i malati acuti, e tutti i servizi necessari per il personale medico-ospedaliero, per un totale di 205 posti letto, gestiti dal Policlinico di Milano.\nSi tratta di un ospedale a tutti gli effetti, in grado di essere operativo a 360 gradi. Non solo una degenza per i ricoverati da coronavirus, ma una struttura in grado di curare ogni altra patologia correlata.\nPolo Fieramilano Rho/Pero.\nIl polo Fieramilano \u00e8 situato in un'area al confine tra i comuni di Rho, Pero e Milano, a ridosso dell'autostrada A4, vicina alla Tangenziale Ovest e alla ferrovia Torino-Milano. \u00c8 collegata al centro cittadino con la linea 1 della metropolitana, fermata Rho Fieramilano. \u00c8 attiva anche la stazione ferroviaria di Rho Fiera, che \u00e8 fermata delle linee ferroviarie suburbane (S5, S6 ed S11) e di alcune linee dell'Alta Velocit\u00e0.\nInaugurato nel 2005, il complesso progettato dall'architetto Massimiliano Fuksas prevede otto padiglioni che mettono a disposizione un totale di 345.000 metri quadrati lordi espositivi coperti e sessantamila all'aperto. All'esterno si trova un parcheggio da 14.000 posti auto.\nNelle vicinanze ed all'interno del complesso \u00e8 stato predisposto anche l'Expo 2015.\nIl 6 luglio 2011 ha ospitato il gran raduno dei \"The Big 4\" del thrash metal, ovvero Metallica, Slayer, Megadeth e Anthrax."}
{"id": "718924", "revid": "484362", "url": "https://it.wikipedia.org/wiki?curid=718924", "title": "Alessandro Tassoni", "text": "Biografia.\nAlessandro Tassoni nacque il 28 settembre 1565, in una famiglia dell'aristocrazia modenese, figlio del conte Bernardino Tassoni e della nobildonna Sigismonda Pellicciari. Orfano di entrambi i genitori quando era ancora giovanissimo, rimase affidato al nonno materno e a uno zio, che lo avviarono allo studio del diritto. Frequent\u00f2 le universit\u00e0 di Bologna, Pisa e Ferrara dove, forse, si laure\u00f2. Gi\u00e0 nel 1589 era ascritto all'Accademia della Crusca, con il nome accademico di \"Brullo\". Nel 1597 decise di lasciare Modena, per recarsi a Roma a cercarvi fortuna adeguata al suo ingegno. Entrato al servizio del potente cardinale Ascanio Colonna (1599), al suo seguito si rec\u00f2 in Spagna nel 1600. Risale a questo periodo la sua traduzione in volgare della \"Politica\" di Giusto Lipsio, rimasta manoscritta fino al 1990, anno in cui \u00e8 stata pubblicata, all'interno dell'ampia e completa edizione dell'opera del Tassoni in pi\u00f9 volumi, a cura di Pietro Puliatti. Tassoni torn\u00f2 in Italia una prima volta nel 1602 per svolgere una missione per conto del cardinale; quindi, nel 1603, definitivamente, dimorando quasi sempre a Roma. Mentre si trovava in Spagna venne a sapere che il vicario della Santa Inquisizione di Modena gli aveva intentato un processo per stregoneria, per avere regalato a una donna un'ampollina contenente un diavoletto (si trattava di un giocattolo). Si difese con acre arguzia inviando il 9 febbraio 1602, da Valladolid, al vicario dell'Inquisizione modenese, una delle sue lettere pi\u00f9 notevoli. Per ragioni che ignoriamo, alla fine del 1603, o all'inizio del 1604, Tassoni lasci\u00f2 la corte del Colonna per vivere libero in Roma, dove attese a scritture che destarono violente polemiche, ma gli procurarono anche fama e onori, come l'iscrizione, col nome accademico di \"Bisquadro\", all'Accademia degli Umoristi, della quale fu Principe tra il 1606 e il 1607. Ospite per parecchi anni del munifico cardinale Bartolomeo Cesi, e del cardinale Alessandro d'Este, e vanamente proposto nel 1614 come segretario di Papa Paolo V, s'illuse di avere maggior fortuna rivolgendosi alla casa di Savoia. Ammiratore del duca Carlo Emanuele I, nel quale vedeva la salvezza d'Italia dal giogo spagnolo, si fece, da Roma, informatore politico della corte di Torino, scrivendo ai suoi amici conte di Polonghera e conte di Verrua, gi\u00e0 ambasciatori sabaudi presso il papa, numerose lettere, dense di acute osservazioni e di utili notizie. In compenso ebbe da Carlo Emanuele I promesse di doni in denaro e di una pensione; ma dovette attendere sino al 1618 per ottenere la nomina di segretario dell'ambasciata sabauda in Roma e di gentiluomo ordinario del cardinale Maurizio di Savoia. Per essere pi\u00f9 libero accett\u00f2 solo la carica di gentiluomo. Grazie ai buoni uffici del Verrua, nel 1619 fu invitato a trasferirsi a Torino come \"primo segretario delle lettere e de' complimenti\" del cardinale Maurizio; ma la gelosia di altri segretari, e la sua nota avversione alla politica ispanofila, che in quel momento il duca seguiva, gli resero il soggiorno torinese difficile e amaro. Si trasfer\u00ec allora a Saluzzo, finch\u00e9, nel febbraio del 1621, si vide rimandato a Roma con il cardinale Maurizio, che tuttavia gi\u00e0 nel luglio lasciava bruscamente, tenendo poi verso di lui un contegno cos\u00ec sprezzante che il principe, col pretesto che avesse divulgato un oroscopo poco onorevole a suo riguardo, lo fece bandire dalla citt\u00e0. Per la clemenza del papa, l'esilio ebbe la durata di dieci giorni soltanto, ma Tassoni non pot\u00e9 pi\u00f9 attendersi nulla dalla corte di Torino. Intorno a queste sfortunate sue relazioni con i principi di Savoia stese, nel 1626, un \"Manifesto\", il quale, piuttosto che essere una giustificazione, \u00e8 un violento atto d'accusa contro la casa sabauda; il testo rimase inedito per pi\u00f9 di due secoli e fu pubblicato soltanto nel 1850 da Giuseppe Campori nel tomo VII dell\"'Appendice all'Archivio storico italiano\".\nRitiratosi a vita privata, cerc\u00f2 rifugio negli studi e nel lavoro solitario nell'orto-giardino preso in affitto alla Lungara, che coltivava egli stesso per domare \"l'ambizione con la vanga\"; ma il cuore gli doleva, e tornava alle corti. Gi\u00e0 nel 1621 era in trattative per entrare al servizio del cardinale Ludovico Ludovisi, nipote di Papa Gregorio XV, che nel 1626 lo prese al suo servizio con lo stipendio annuo di 400 scudi romani. Alla morte del Ludovisi, Tassoni pass\u00f2 a Modena, dove lo aveva richiamato fin dal 1632 il duca Francesco I come \u00abgentiluomo di belle lettere\u00bb. Placido tramonto dunque; pur lo riprese l'umore litigioso e vendicativo, anche in quegli anni ultimi. Sopravvennero malanni fisici, i quali non gli tolsero l'umor bizzarro che si rivela anche nei testamenti. Ben sette se ne contano fra il 1609 e il 1635, e nel primo sono gi\u00e0 parole molto significative perch\u00e9 scritte a 44 anni: \"Ringrazio Dio creatore del tutto e fonte di tutte le cause, che m'abbia fatto nascere uomo e non bestia; maschio e non femmina; Italiano e non Barbaro\". Mor\u00ec a Modena il 25 aprile 1635, e fu sepolto nella Chiesa di San Pietro dei Monaci davanti all'altare di San Paolo, nella tomba dei Tassoni.\nOpere.\nI \"Pensieri diversi\" e le \"Considerazioni sopra le rime del Petrarca\".\nLa prima opera che Tassoni diede alle stampe fu un libretto intitolato \"Parte de' quesiti del Sig. Alessandro Tassoni modenese\" (Modena, 1608), raccolta di pensieri audaci, lucidi e acuti, riedita in edizione accresciuta e migliorata con il titolo \"Variet\u00e0 di pensieri\" (Modena, 1612 e 1613), e, con l'aggiunta di un decimo libro, in edizione definitiva con il titolo \"Dieci libri di pensieri diversi\" (Carpi, 1620). I primi quattro libri trattano di scienza, i seguenti quattro di costume e di morale; il nono di \"Cose poetiche, istoriche e varie\", mentre il decimo, aggiunto nel 1620, contiene un \"Paragone degl'ingegni antichi e moderni\". Quest'opera, dalla quale Tassoni si aspettava fama grande e duratura, \u00e8 notevolissima nella storia del pensiero italiano: se in alcuni quesiti, infatti, Tassoni si oppone alle nuove teorie di Copernico e Galileo, in altri preannuncia lo spirito moderno mettendo in discussione Aristotele e il principio di autorit\u00e0, afferma il diritto alla libert\u00e0 di pensiero e di giudizio, e \u00abcolla guida di una critica acuta e severa, cerca di penetrare i secreti della natura e alcuni ne svela: verit\u00e0 o presentimenti di verit\u00e0 che mostrano la rara potenza del suo ingegno\u00bb. Nel decimo libro, il \"Paragone degl'ingegni antichi e moderni\", introduce per primo, e discute minutamente la questione che, sotto il titolo di \"Querelle des Anciens et des Modernes,\" doveva fare tanto rumore in Francia dopo la met\u00e0 del Seicento; e non \u00e8 da escludere che l'opera del Tassoni abbia avuto diretta influenza sul pensiero francese: \u00ab\u00e8 noto, infatti, almeno fin da quando Hippolyte Rigault pubblic\u00f2 nel 1856 la sua bella \"Histoire de la Querelle des anciens et des modernes\", che i letterati francesi promotori del razionalismo critico, Charles Perrault ed altri, conobbero l'opera del Tassoni e a questa attinsero direttamente.\u00bb Tassoni \u00e8 per la superiorit\u00e0 dei moderni, in base ad argomentazioni di carattere nazionale o religioso, che erano del resto gi\u00e0 state anticipate da alcuni cinquecentisti come Ortensio Lando. Nel quesito 11 del Libro IX dei \"Pensieri\" (\u00abSe Omero nell'Iliade sia quel sovrano poeta che i Greci si danno a credere\u00bb) si accanisce in particolare contro Omero, concludendo, dopo una critica feroce, che \u00abOmero, componendo a caso, se mai disse nulla di buono, lo disse a caso\u00bb.\nOltre ai \"Pensieri Diversi\", sono dovute allo spirito ribelle del Tassoni anche le \"Considerazioni sopra le rime del Petrarca\", stese nell'inverno 1602-1603, in forma di postille prima che di disteso discorso critico, e poi riprese pi\u00f9 volte con molta pazienza fino a lasciarne quattro redazioni, due delle quali date alle stampe nel 1609 e nel 1611. Le \"Considerazioni\" sono un commento al \"Canzoniere\" e ai \"Trionfi\" di Petrarca, dedicato a \u00abnotar le cose non imitabili, additar le pi\u00f9 nobili, dichiarar passi oscuri, e difendere il poeta da varie opposizioni\u00bb; ma siccome lo mossero a scrivere certe \u00abzucche secche, che non vogliono che sia lecito dir cosa non detta da Petrarca, n\u00e9 diversamente da quello ch'egli la disse\u00bb, cos\u00ec mise insieme, meglio che un commento, un'opera letteraria originale, piena di sali, ricca di digressioni, di citazioni, di raffronti con altri poeti (anche con i trovatori provenzali). Tassoni identifica nell'archetipo trecentesco \u00abla forma, la storia, la scienza da cui i \u00abmoderni\u00bb si debbono svellere, il modello da dissolvere, il padre da uccidere\u00bb. Sui singoli componimenti di Petrarca ha spesso osservazioni critiche e postille acute e calzanti, di cui tennero e tengono conto i commentatori posteriori; tuttavia data l'indole del Tassoni non \u00e8 da stupirsi che si abbandonasse a un linguaggio irrispettoso, non solo nei riguardi dei petrarchisti e dei marinisti, ma dello stesso Petrarca. Ne nacque uno scandalo che ebbe vasta eco in tutta Italia. Tommaso Stigliani critic\u00f2 aspramente quei poeti che, scostandosi dal Petrarca e dai petrarchisti, plaudevano all'opera del Tassoni, chiamato dallo Stigliani \u00abmarinista e ignorante\u00bb. Giuseppe degli Aromatari, studente venticinquenne di medicina all'Universit\u00e0 di Padova, forse, come sospett\u00f2 lo stesso Tassoni, sostenuto dai suoi professori Cesare Cremonini e Paolo Beni, diede alle stampe, nel 1611, un volumetto di \"Risposte alle Considerazioni del Sig. Alessandro Tassoni\". In poco pi\u00f9 di due mesi Tassoni compose e pubblic\u00f2 una sua violenta difesa col titolo \"Avvertimenti di Crescenzio Pepe di Susa al Sig. Giosefo degli Aromatari\" (Modena 1611); e poich\u00e9 due anni dopo l'Aromatari os\u00f2 tornare alla carica con certi tediosi \"Dialoghi di Falcidio Melampodio\" (Venezia 1613), Tassoni gli scagli\u00f2 contro, alla fine di quello stesso anno, un altro vivace e mordace libro: \"La Tenda rossa, risposta di Girolamo Nomisenti ai dialoghi di Falcidio Melampodio\" (Modena 1613). La polemica ebbe anche strascichi giudiziari.\nLe \"Filippiche\".\nVerso la fine del 1614 uscirono anonime, senza indicazione di luogo n\u00e9 di anno di stampa, le due \"Filippiche contra gli Spagnoli\", veementi orazioni \"ai principi e cavalieri d'Italia\", che fanno parte della vasta letteratura politica antispagnola sorta allora intorno a Carlo Emanuele I, e sono anzi, di quella letteratura, le pagine pi\u00f9 eloquenti e pi\u00f9 belle. Le \"Filippiche\", due brevi libelli di 8 pagine non numerate, ebbero larghissima diffusione, come ci attestano le testimonianze dei contemporanei. Ritraggono in poche linee efficaci la triste condizione degli stati italiani e la decadenza della Spagna, confutano le accuse mosse al duca di Savoia, ed esortano i principi italiani ad aiutarlo a liberare l'Italia. Echeggiando il famoso giudizio sulla dominazione romana che Tacito (Agricola, 30) fa pronunciare a Calgaco, Tassoni si scaglia contro i dominatori Spagnoli \u00abavari e rapaci, se il suddito \u00e8 ricco; insolenti, s'egli \u00e8 povero; insaziabili in guisa che non basta loro n\u00e9 l'oriente n\u00e9 l'occidente; infestano e sconvolgono tutta la terra cercando miniere d'oro; corseggiano tutti i mari, tutte le isole mettono a sacco. Indarno si cerca mitigare la loro superbia con l'umilt\u00e0: le rapine chiamano proveccio, la tirannide ragion di stato; e saccheggiate e disertate che hanno le province, dicono di averle tranquillate e pacificate.\u00bb\nIl fervido patriottismo che emerge dalle \"Filippiche\" guadagn\u00f2 a Tassoni le lodi entusiastiche della critica risorgimentale, in particolar modo di Foscolo e Carducci. \u00abIl Tassoni parve pi\u00f9 del Boccalini divinare i futuri destini della sua patria. Per lui l'idea di Dante e del Machiavelli si rinnovava: il salvatore d'Italia; non \u00e8 pi\u00f9 il veltro che far\u00e0 morir di doglia la lupa, non \u00e8 pi\u00f9 il principe, forte cos\u00ec da toglier di mezzo gli altri signori italiani e farsi dei loro cadaveri scala al trono, ma \u00e8 una lega di principi italiani intorno a Carlo Emanuele, anzi \u00e8 Carlo Emanuele, combattente a difesa del nazionale decoro. Egli, che ha gi\u00e0 cominciata l'opera della riscossa, si sostituisce al veltro ed al principe, che vivono come enti astratti o come enti desiderati nella mente di Dante e del Machiavelli: non siamo pi\u00f9 nel campo dell'idea o dell'azione possibile, siamo in quello dell'azione reale.\u00bb\nSi \u00e8 discusso a lungo se le \"Filippiche\" debbano ritenersi opera del Tassoni, il quale, nel \"Manifesto\" sopra ricordato, giur\u00f2 di non esserne l'autore e le attribu\u00ec a quel \"Fulvio Savoiano, che ha composte altre Scritture ancora pi\u00f9 pungenti di quelle contra gli stessi Spagnuoli\". Ma, dati i pericoli di vendetta da parte degli Spagnoli a cui si sarebbe esposto confessando la sua paternit\u00e0, quel giuramento \u00e8 tutt'altro che probativo, e resta sempre altamente verosimile che le \"Filippiche\" siano opera sua, e non di Fulvio Testi, come ritenne, tra gli altri, Francesco Bartoli. Sicuramente sua \u00e8 poi un'altra opera antispagnola uscita anonima nel 1617, la \"Risposta al Soccino Genovese\", in cui il Tassoni aveva difeso la politica antispagnola di Carlo Emanuele I contro lo scrittore genovese volto a esaltare la funzione della Spagna in Italia. La \"Risposta\" \u00e8, per eloquenza e sagacia polemica, degna sorella delle \"Filippiche\". \u00abil Tassoni scrive \"cos\u00ec alla semplice, essendo professore di schiettezza non di eloquenza\", confutando le capziose ragioni dell'avversario e insistendo nella celebrazione del principe di Savoia. Si \u00e8 per\u00f2 notato come, mentre il sentimento d'italianit\u00e0 sia sempre vivo in questo documento, pi\u00f9 temperate e caute vi appaiono le espressioni relative al Re Cattolico, mentre lo scrittore ripone ora la sua fiducia non pi\u00f9 nella lega dei principi italiani, ma nell'appoggio della monarchia francese al Piemonte.\u00bb\n\"La Secchia rapita\".\nIntorno al 1614 Tassoni concep\u00ec il suo capolavoro: \"La Secchia rapita\", poema eroicomico in ottave, e lo stese rapidamente fra il 1614 e il 1615, in dieci canti, che sottopose poi a un lungo e paziente labor limae. Nel 1617 il poema crebbe di mole, con l'aggiunta di altri due canti, inseriti fra il nono e il decimo. Stampata per la prima volta a Parigi nel 1622 sotto pseudonimo grazie all'interessamento di Jean Chapelain, gi\u00e0 autore della prefazione de \"L'Adone\" di Marino, e in edizione definitiva a Venezia nel 1630, l'opera ottenne subito rapida fortuna che durer\u00e0 oltre la vita dell'autore, e nei secoli successivi, ed \u00e8 attestata, oltre che dalle molte edizioni, anche dalle traduzioni in tutte le principali lingue straniere, e dalle imitazioni che ne fecero poeti mediocri e insigni. Nicolas Boileau, all'inizio del suo celebre poema \"Le Lutrin\", invoca la musa ispiratrice di Tassoni; mentre il titolo del \"magnum opus\" di Alexander Pope, \"The Rape of the Lock,\" \u00e8 un'ovvia allusione al titolo della \"Secchia\" di Tassoni nella traduzione inglese di Ozell (\"The Rape of the Bucket\").\nLa poesia epica, che era stata cos\u00ec importante nel secolo precedente, entr\u00f2 in crisi nel periodo barocco quando gli ideali eroici non solo tramontarono definitivamente ma furono apertamente ridicolizzati (basti solo pensare al \"Don Chisciotte\" di Cervantes o al \"Roman comique\" di Scarron). In Italia questo clima antieroico diede vita al ricco filone del poema eroicomico, di cui il maggiore esempio \u00e8 \"La Secchia rapita\".\nL'argomento del poema prende le mosse da un fatto storico, poich\u00e9 i Modenesi rapirono davvero un'umile secchia ai Bolognesi inseguendoli fin sulle soglie della loro citt\u00e0 dopo la battaglia di Zappolino nel 1325; ma della storia e della cronologia il poeta si serve con tutta libert\u00e0, piegandole ai giochi della sua fantasia per trarne un gustoso guazzabuglio. I Modenesi, che non vogliono rendere la secchia, si rivolgono a Federico II (morto, come si sa, quasi un secolo avanti), e ottengono che mandi loro in aiuto il figlio Enzo, re di Sardegna. Arde la guerra, a cui partecipano anche gli dei dell'Olimpo. I Modenesi prendono Castelfranco (fatto storico del 1323); poi, abbandonati da Marte per volont\u00e0 di Giove, sono sconfitti in campo aperto, e lasciano re Enzo in mano ai nemici (Battaglia di Fossalta, 1249). Il conte di Culagna, guerriero pronto sempre a scappare davanti al pericolo, corre ad annunziare il disastro a Modena atterrita; ma un'eroina, Renoppia, alla testa di una schiera di donne, aiutata dal capitano Gherardo, riesce a mettere in fuga i Bolognesi. Questi, impensieriti perch\u00e9 Ezzelino si prepara ad assalirli (evento del 1247), offrono pace. Segue una tregua di dieci giorni, durante la quale un misterioso cavaliere sfida a tenzone i migliori campioni dei due campi: il vincitore avr\u00e0 in premio la bella Renoppia. Sennonch\u00e9 tutti gli eroi sono sbalzati di sella, tranne il conte di Culagna, fra la meraviglia generale, che si muta in alte risa quando si apprende che il cavaliere misterioso non poteva essere vinto che dal maggior codardo che fosse al mondo. Ma il conte \u00e8 ormai innamorato di Renoppia, e decide perci\u00f2 di sbarazzarsi col veleno della propria moglie. Ed ecco che va a confidare il suo disegno proprio all'amante di lei, il guerriero romanesco Titta; cos\u00ec il veleno, che per fortuna \u00e8 solo un energico drastico, finisce in corpo al conte, mentre la moglie si rifugia nella tenda di Titta, dove, non riconosciuta, viene dal marito stesso esortata a darsi all'amante. Quando scopre la beffa, il conte sfida a duello Titta, e al primo colpo scambia per effetto di mortale ferita il rosseggiare di un nastro scioltosi sulla sua armatura. Finita la tregua, la guerra \u00e8 ripresa, i Bolognesi sono vinti, e il legato del papa riesce a concludere la pace a condizione che i Modenesi si tengano la secchia e i Bolognesi re Enzo.\nA questa materia Tassoni volle dare la forma di un poema epico regolare con unit\u00e0 d'azione, fondamento storico, uso del meraviglioso, rassegne d'eserciti, ecc., tenendo naturalmente presenti, anche per particolari episodi, Omero e Virgilio, nonch\u00e9 l'Ariosto e il Tasso. Nel tempo stesso credette di avere inventato una nuova specie di componimento \"tutto misto\", cio\u00e8 composto di parti serie e di parti facete, che fossero giustificate pienamente, le une e le altre, dall'argomento; ma \u00e8 superfluo avvertire che l'originalit\u00e0 dell'opera non \u00e8 nelle apparenze formali.\nSi \u00e8 discusso e si discute sulla genesi precisa del poema, ma in realt\u00e0, dal giorno in cui Venceslao Santi ha con pazienti indagini dimostrato che i personaggi e i fatti della \"Secchia\" non sono altro che il travestimento di fatti e personaggi contemporanei del Tassoni (rivalit\u00e0 e liti e zuffe fra Modenesi e Bolognesi per questioni d'acque e di confini), \u00e8 impossibile negare al poema la finalit\u00e0 precipua di dileggiare la boria, la vilt\u00e0 e la ribalderia dei suoi tempi (nel conte di Culagna \u00e8 ferocemente deriso Alessandro Brusantini, nemico personale del poeta): satira, dunque, che se anche non rispecchia idealit\u00e0 ben ferme e alte, che invano si richiederebbero alla tempra morale del Tassoni, e fa suo bersaglio preferito la gretta societ\u00e0 modenese del primo Seicento, non dimentica peraltro di sollevarsi oltre i confini regionali per colpire i mali che affliggevano la vita di tutta la nazione, come lo spagnolismo vacuo e pomposo, e le magagne del clero, dai cardinali ai curati di campagna. Satira sociale, che del resto non esclude, ma comprende, anche la satira letteraria; e in questo campo i colpi del Tassoni vanno non solo ai poemi eroici e cavallereschi, allora pullulanti d'ogni parte, ma alla stessa lirica marinistica.\nQuanto alla satira personale, ignoriamo le vere ragioni dell'odio che animava Tassoni contro Alessandro Brusantini; ma che il poema sia nato soprattutto da quell'odio \u00e8 da escludere, anche per il solo fatto che l'epopea burlesca del conte \u00e8 narrata proprio nei due canti aggiunti alla prima stesura.\nNei rispetti dell'arte il poema non poteva non risentire delle intenzioni pratiche dell'autore. Ritrarre sotto la maschera del Medioevo la societ\u00e0 e la cronaca contemporanea, era gi\u00e0 porsi dei limiti duri. Altri gli vennero dallo stesso impegno di affiancare pagine serie a pagine comiche, mentre l'indole del Tassoni era soprattutto incline al sarcastico e al beffardo. Le parti serie, tranne l'episodio di Diana ed Endimione nel canto VIII, non valgono infatti molto pi\u00f9 di quelle che ci offrono gli innumerevoli poemi epici del Seicento; n\u00e9 i frequenti trapassi dal serio al ridicolo, cio\u00e8 i tratti pi\u00f9 propriamente eroicomici, sono sempre indovinati. Ma \u00e8 fuori di dubbio che bastano a salvare l'opera d'arte le parti in cui rifulge la capacit\u00e0 del poeta di cogliere il comico dei personaggi e degli atti con poche note brevi ed essenziali, che valgono a disegnare vere e proprie caricature.\nNeanche gli manca la capacit\u00e0 superiore di creare caratteri; come dimostra soprattutto il conte di Culagna, che \u00e8 figura viva al di fuori della realt\u00e0 storica ond'\u00e8 germogliato, anche se per qualche tratto possa ricordare Don Chisciotte, del quale egli stesso si vanta di essere nipote (\"Secchia\" IX 72, 2-8). Accanto a lui, sebbene abbiano un minore rilievo, vivono il suo antagonista Titta, romanesco vanaglorioso, e il Potta, e Renoppia.\nComplesso di movenze e di motivi, espressione di uno spirito bizzarro aperto agli stimoli e agli interessi pi\u00f9 disparati, dai quali si lascia volentieri sedurre, il poema manca innegabilmente di vera e salda unit\u00e0 estetica; tuttavia rimane leggibile e godibile, non solo negli episodi pi\u00f9 felici, come il concilio degli dei (canto II) o le imprese del conte di Culagna (canti X e XI), ma in tutti i canti, perch\u00e9 in tutti il poeta riesce a rompere la monotonia delle gesta serie con lo scoppiettio della sua risata, che \u00e8 schietta anche quando, per difetto di sentimento, si rivela superficiale, grottesca, o magari inopportuna.\nOpere minori.\nAnaloghe attitudini di artista del comico appaiono in un manipolo di sonetti satirici, alcuni dei quali devono dirsi veramente felici. Incompiuto rimase invece l\"'Oceano\", poema serio sulla Scoperta dell\u2019America, scritto sul modello dell'Odissea, cominciato prima della \"Secchia rapita\", ma interrotto alla seconda ottava del canto II. Tassoni biasima Tommaso Stigliani che, nel suo \"Mondo Nuovo\" aveva imitato l'opera di Tasso e Virgilio, trascurando l'Odissea che, secondo lui, doveva servire da faro a chi voleva scrivere un poema epico sulla navigazione di Colombo. E ad Omero sono ispirate \u00able settantasei ottave che egli lasci\u00f2 del primo ed unico canto dell'incompiuto Oceano (...) imperniate su \u00abincanti di maghi\u00bb, \u00abcontrasti e macchine di demoni\u00bb, \u00abdiscordie e ribellioni de' suoi\u00bb con ben due preghiere di Cristoforo Colombo e due diretti interventi angelici.\u00bb\nTassoni lasci\u00f2 inediti altri scritti, che furono pubblicati solo in tempi moderni. Notevole fra essi la \"Difesa di Alessandro Macedone\" (1595) e il \"Ragionamento... intorno ad alcune cose notate nel duo-decimo dell'Inferno di Dante\" (1597). Intorno a Dante e ad altri poeti lasci\u00f2 postille non prive d'interesse; inediti tuttora il compendio e la continuazione degli \"Annales Ecclesiastici\" di Cesare Baronio. Ma non si tratta di lavori che possano mutare la fisionomia del Tassoni quale \u00e8 ormai fissata per merito della \"Secchia rapita\": quella cio\u00e8 del maggiore umorista italiano del secolo XVII.\nBelle e importanti sono le lettere, che hanno ricevuto particolare attenzione da parte della critica pi\u00f9 recente. Esse rispecchiano non soltanto la vita del poeta, ma anche il suo animo beffardo, ricco di contrasti, incline spesso alla malignit\u00e0 e al paradosso, ma non cattivo; e sono scritte con la stessa vivacit\u00e0, sobriet\u00e0 e arguzia che ammiriamo nelle \"Filippiche\" e nelle prose polemiche."}
{"id": "718926", "revid": "599013", "url": "https://it.wikipedia.org/wiki?curid=718926", "title": "Fabrizio Ficini", "text": "Carriera.\nLa sua carriera \u00e8 passata in maggior parte nella squadra toscana di Empoli (14 stagioni, cinque in Serie A, quattro in Serie B e cinque in Serie C1, con all'attivo tre promozioni in massima serie), all'infuori di tre esperienze: alla , al e alla (in due differenti periodi).\nDal gennaio 2008 gioca per la nel campionato di Serie C1.\nAd agosto 2008 partecipa al ritiro con i disoccupati a Coverciano, dove trova anche Francesco Baiano e Giacomo Banchelli. Il 24 settembre 2008 firma con il Montemurlo, societ\u00e0 dell'Eccellenza toscana ove, durante una partita della stagione 2008-2009, viene espulso per 8 giornate per bestemmie.\nIn carriera ha totalizzato complessivamente 150 presenze in Serie A e 128 in Serie B."}
{"id": "718931", "revid": "701660", "url": "https://it.wikipedia.org/wiki?curid=718931", "title": "Cavalle di Diomede", "text": "La cattura delle cavalle di Diomede fu l'ottava delle dodici fatiche di Eracle.\nVicenda.\nNella mitologia greca le \"cavalle di Diomede\" o \"cavalle della Tracia\" erano quattro feroci giumente che si nutrivano di carne umana. Bestie splendide e incontrollabili, appartenevano al gigante Diomede, re della Tracia, figlio di Ares e Cirene, che viveva sulle rive del Mar Nero. Si diceva che le giumente si nutrissero della carne dei soldati caduti in battaglia, e che quando non era in guerra Diomede avesse risolto il problema dando ogni giorno una grande festa nel suo palazzo per poi uccidere i suoi ospiti, dandoli in pasto ai feroci animali. La leggenda volle poi che Bucefalo, il cavallo di Alessandro Magno, fosse un discendente di tali cavalle.\nL'ottava fatica.\nIncaricato di rubare le giumente, Eracle port\u00f2 con s\u00e9 Abdero, uno dei suoi eromenoi, ed alcuni altri giovani. Essi riuscirono a rubare le cavalle e furono perci\u00f2 inseguiti da Diomede e dai suoi uomini. Eracle non sapeva per\u00f2 della pericolosit\u00e0 delle cavalle, e quindi incaric\u00f2 l'amico Abdero di sorvegliarle mentre lui uccideva Diomede; Abdero fu cos\u00ec divorato dalle giumente. Per vendetta, Eracle diede in pasto Diomede ai suoi stessi animali. In memoria del ragazzo fond\u00f2 poi la citt\u00e0 di Abdera sul sito della sua tomba."}
{"id": "718966", "revid": "1652635", "url": "https://it.wikipedia.org/wiki?curid=718966", "title": "Lattosio", "text": "Il lattosio \u00e8 un disaccaride e uno zucchero riducente destrogiro, forma un osazone ed esiste nelle forme anomeriche \"\u03b1\" e \"\u03b2\" che danno mutarotazione. Esso costituisce il 5% circa del latte dei mammiferi con diversa distribuzione nelle diverse specie e soprattutto diverso contributo calorico percentuale del latte stesso.\nLa molecola del lattosio \u00e8 costituita da una molecola di \"D\"-galattosio e da una di \"D\"-glucosio unite da un legame glicosidico (acetalico) \"\u03b2\"(1\u22124). \u00c8 l'unit\u00e0 del glucosio ad avere il gruppo aldeidico \"libero\" responsabile delle propriet\u00e0 riducenti del lattosio che con fenilidrazina forma l'osazone ed \u00e8 ossidato ad acido. La molecola di glucosio d\u00e0 l'equilibrio di anomerizzazione e pertanto il lattosio \u00e8 uno zucchero riducente e d\u00e0 mutarotazione. Il lattosio nel latte umano \u00e8 considerato particolarmente prezioso. I carboidrati azotati contenuti in questo latte contribuiscono alla rapida crescita di colonie di lattobacilli, che proteggono l'organismo da tutti i tipi di funghi e parassiti.\nFonti.\nIl lattosio rappresenta il 98% degli zuccheri presenti nel latte.\nIl lattosio \u00e8 contenuto oltre che nel latte, circa il 40% della massa secca del latte vaccino e il 3,5-4% del tal quale, anche nei suoi derivati (formaggi e yogurt) e in prodotti a base di siero di latte. In particolare nel siero il lattosio costituisce circa il 70% della massa secca e il 4,2% sul tal quale e pu\u00f2 essere isolato per concentrazione e successiva cristallizzazione.\nNel latte vaccino intero \u00e8 presente dal 4,9 al 5,3% in peso, mentre nel latte umano raggiunge il 7%.. \nAlcuni derivati del latte mantengono percentuali di lattosio simili (p.es. lo yogurt intero 4,3%, la panna 3,4%, la ricotta vaccina 3,5%), altri minori anche se non trascurabili (p.es. il burro 1,1%, la mozzarella 0,7%). Tra i formaggi, alcuni hanno ancora percentuali significative (p.es. emmenthal 3,6%) mentre altri hanno percentuali basse (p.es. il gorgonzola 1,0%) o del tutto trascurabili (p.es. parmigiano, brie, stracchino).\nVa anche segnalato che lo yogurt, pur contenendo lattosio, contiene anche un enzima affine alla lattasi, prodotto dallo \"Streptococcus thermophilus\", che ne facilita la digestione da parte delle persone intolleranti.\nIntolleranza.\nL'introduzione del latte extraspecie nell'alimentazione umana \u00e8 un fatto cronologicamente piuttosto recente, da riferirsi a una mutazione genetica occorsa in certe popolazioni umane in un periodo non posteriore agli ultimi 7.000 anni, indispensabile per la digestione (idrolisi) del disaccaride in zuccheri semplici e quindi per l'utilizzo del lattosio da parte del nostro organismo. La distribuzione nell'uomo di questa mutazione non \u00e8 omogenea, ma varia considerevolmente per individuo ed etnia.\nNon si tratta quindi di un'allergia che al contrario nei soggetti predisposti viene scatenata dalle proteine contenute nel latte, ma di una difficolt\u00e0 pi\u00f9 o meno accentuata nella digestione del lattosio, causata dalla mancata persistenza di lattasi in et\u00e0 adulta.\nIn molte pubblicit\u00e0 commerciali di latte e latticini viene evidenziata l'assenza di lattosio per una maggiore digeribilit\u00e0 del prodotto anche in assenza di conclamati sintomi di intollerabilit\u00e0 da parte del consumatore. Tale assenza viene garantita trattando industrialmente il latte con l'enzima lattasi, che ne causa l'idrolisi convertendolo in glucosio e galattosio."}
{"id": "718967", "revid": "2110845", "url": "https://it.wikipedia.org/wiki?curid=718967", "title": "Nikki R. Keddie", "text": "Anita Ragozin, nota come \nLa studiosa \u00e8 autrice di numerosi libri riguardanti la storia e la politica dell'Iran classico e contemporaneo.\nBiografia.\nDopo gli studi superiori si \u00e8 laureata \"magna cum laude\" al Radcliffe College in storia europea moderna e letteratura, con una tesi finale sulla filosofia della storia di Giambattista Vico.\nIl suo Ph.D. fu conseguito all'Universit\u00e0 della California, Berkeley, su un tema di storia europea e al tempo stesso medio-orientale dal titolo \"The Impact of the West on Modern Iranian Social History\" (l'impatto dell'Occidente sulla storia sociale moderna iraniana).\nLa sua carriera inizi\u00f2 all'Universit\u00e0 dell'Arizona, Tucson, e poi come professore assistente (\"assistant professor\") allo Scripps College di Claremont. Nel 1961 divenne \"visiting assistant professor\" all'UCLA, quindi divenne \"assistant professor\" nel 1963 anche alla UCLA, poi professore associato e infine cattedratico nel medesimo ateneo californiano. \nNel 1994 \u00e8 stata eletta membro dell'American Academy of Arts and Sciences. Nel 2000 ha ricevuto una menzione d'onore dalla Middle East Studies Association di cui era membro. Nel 2001 ha avuto consimile riconoscimento dalla Middle East Studies Association (MESA), di cui \u00e8 anche componente e, nello stesso anno, ha ricevuto un riconoscimento per la sua attivit\u00e0 di studiosa dall'American Historical Association. Nel 2002 ha ricevuto il Persian History award dall'Encyclopedia Iranica Foundation. Ha fondato e diretto la rivista \u201cContention: Debates in Society, Culture, and Science\u201d.\n\u00c8 stata infine insignita nel 2004 del Premio Balzan."}
{"id": "718970", "revid": "729019", "url": "https://it.wikipedia.org/wiki?curid=718970", "title": "Heldenplatz", "text": "La Heldenplatz (\"Piazza degli Eroi\") \u00e8 una piazza storica del centro di Vienna. Nel 1938 Adolf Hitler annunci\u00f2 alla folla riunita nella piazza l'annessione dell'Austria al Terzo Reich.\nLa piazza.\nLa \"Heldenplatz\" \u00e8 la piazza esterna dell'Hofburg e fu realizzata sotto il regno dell'imperatore Francesco Giuseppe come parte del \"Kaiserforum\" (foro imperiale) che non fu mai completato. A nord-est \u00e8 delimitata dal Tratto Leopoldino dell'Hofburg, a sud-est dal Neue Hofburg e a sud-ovest dalla Ringstra\u00dfe da cui \u00e8 separata tramite la \"\u00c4u\u00dferes Burgtor\" (\"Porta esterna del castello\") in cui si trova la tomba del Milite Ignoto. Il lato nord-ovest, senza edifici, offre una vista della Ringstra\u00dfe con il Parlamento, il Municipio e il Burgtheater. \nNella piazza vi sono due statue equestri del Principe Eugenio di Savoia e dell'Arciduca Carlo d'Austria, importanti condottieri dell'Impero austriaco.\nNella piazza, ci sono due statue equestri disegnate da Anton Dominik Fernkorn e collocatevi da Eduard van der N\u00fcll. La statua dell'arciduca Carlo d'Austria, modellata su un dipinto popolare di Johann Peter Krafft, fu inaugurata gi\u00e0 nel 1860, doveva glorificare la dinastia degli Asburgo come grandi capi militari austriaci e sottolineare la leadership dell'Austria all'interno della Confederazione tedesca, nonostante avesse appena subito una sconfitta schiacciante nella sanguinosa battaglia di Solferino e San Martino. La seconda statua del principe Eugenio di Savoia fu inaugurata nel 1865, un anno prima della sconfitta austriaca nella Battaglia di K\u00f6niggr\u00e4tz.\nHitler proclama l'Anschluss.\nIl 15 marzo 1938 Adolf Hitler cinque giorni dopo il referendum sull'annessione, proclam\u00f2 dal balcone del Neue Hofburg ad una folla di oltre 100000 persone radunate nella Heldenplatz l'Anschluss dell'Austria \" al Reich tedesco . Nell'opera teatrale Heldenplatz il drammaturgo Thomas Bernhard si riferisce a questo evento confermando il grande seguito che il popolo austriaco diede al nazionalsocialismo, dall'annessione al tragico evolversi degli eventi. Allo stesso modo, il famoso poeta viennese Ernst Jandl, cattura nelle sue liriche l'atmosfera euforica degli austriaci durante il discorso di Hitler ad Heldenplatz.\nLetteratura.\nNonostante la piazza sia stata utilizzata per molti altri eventi pubblici l'importanza storica del discorso di Hitler fa s\u00ec che il luogo venga tuttora associato con l'Anschluss. Per questa ragione la piazza \u00e8 stata soggetto di molte opere letterarie tra le quali la pi\u00f9 nota sono l'opera teatrale di Thomas Bernhard \"Heldenplatz\" e la poesia di Ernst Jandl intitolata \"wien: heldenplatz\"."}
{"id": "718973", "revid": "5786424", "url": "https://it.wikipedia.org/wiki?curid=718973", "title": "L\u00e9opoldville", "text": ""}
{"id": "718974", "revid": "729019", "url": "https://it.wikipedia.org/wiki?curid=718974", "title": "Gonzalo Pizarro", "text": "Origini.\nGonzalo Pizarro nacque a Trujillo intorno al da Gonzalo Pizarro Rodriguez de Aguilar, colonnello di fanteria, detto \"El Largo\" da Maria de Viedna, amante del medesimo. Per quanto fosse nato fuori dal matrimonio, Gonzalo fu riconosciuto dal padre naturale e pot\u00e9 portare il nome dei Pizarro. In questo si trov\u00f2 assimilato ai numerosi fratelli che il suo prolifico genitore aveva generato e, parimenti, riconosciuto. Tra questi vi erano, il quasi coetaneo Juan e il pi\u00f9 maturo Francisco, entrambi di madre diversa. Faceva eccezione Hernando che godeva di piena legittimit\u00e0 essendo nato dalla moglie ufficiale del \"colonnello\".\nQuando Francisco, veterano delle Indie, venne a Trujillo per reclutare dei volontari, Gonzalo, al pari degli altri fratelli, fu tra questi e, nel 1530, part\u00ec con loro alla volta di Panama pieno di sogni di gloria e di ricchezze.\nLa Conquista del Per\u00f9.\nGonzalo era un giovane prestante, esperto nel maneggio delle armi, coraggioso ed eccellente cavallerizzo che sarebbe stato, in seguito, riconosciuto come la \"miglior lancia\" del Per\u00f9. In occasione della Conquista ebbe modo di mettersi in evidenza per le sue doti militari e partecip\u00f2 a tutte le azioni di un certo rilievo che videro impegnata la cavalleria spagnola.\nTerminata la fase delle operazioni militari si trov\u00f2 confrontato ad altre esigenze, pi\u00f9 propriamente civili, per le quali non era minimamente portato. Assieme al fratello Juan, fu deputato alla reggenza del Cuzco e con la sua condotta irresponsabile concorse, con il fratello ugualmente avventato, a provocare la ribellione di Manco.\nIl giovane sovrano Inca era stato, infatti, affidato alle loro attenzioni, ma sottoposto a tutta una serie di vessazioni, inutili quanto crudeli, era stato esasperato al punto di decidersi a scatenare la rivolta della sua gente.\nL'insurrezione degli Inca aveva permesso a Gonzalo di ritrovarsi nel suo elemento naturale e il giovane cavaliere si era distinto, ancora una volta, per la sua maestria e per il coraggio in battaglia. Suo fratello Juan era caduto nel mezzo della lotta, ma Gonzalo aveva continuato, impavido, a difendere la citt\u00e0 assediata.\nPrime guerre civili.\nIl suo coraggio, per\u00f2, nulla aveva potuto contro l'attacco di Diego de Almagro che, tornato da Cile, aveva investito il Cuzco con le sue truppe. Gonzalo era stato catturato assieme al fratello superstite, Hernando, ma era riuscito a fuggire ed aveva raggiunto, a Lima, l'altro fratello Francisco.\nNella successiva guerra tra Hernando Pizarro e Diego de Almagro, Gonzalo si trov\u00f2 ovviamente a fianco del fratello, ma non rest\u00f2 personalmente compromesso nella successiva uccisione di Almagro, che sarebbe costata lunghi anni di prigionia ad Hernando, ritenuto, a ragione, il responsabile della scandalosa esecuzione.\nMentre Hernando si apprestava a tornare, suo malgrado, in Spagna per affrontare la giustizia imperiale, Gonzalo si distinse ancora per un'impresa ragguardevole. Su incarico del Governatore, suo fratello, diresse infatti una spedizione contro Manco, rifugiato a Vilcabamba e, per poco, non riusc\u00ec a catturare l'Inca insorto.\nGoverno di Quito e spedizioni nella giungla.\nRappacificata la colonia con la morte di Almagro, Francisco Pizarro si dette ad un'opera di normalizzazione dei territori a lui affidati. Tra i compiti che gli erano stati destinati, vi era quello di esplorare le terre ancora ignote, nella speranza che nascondessero ricchezze ancora maggiori di quelle degli Inca. A Gonzalo venne affidato il territorio di Quito con l'incarico di visitare i confini orientali di quel paese, cosa che egli si apprest\u00f2 a fare con la massima lena.Nel 1540, una vera e propria armata si apprest\u00f2 a discendere la catena delle Ande, verso la foresta amazzonica, forte di trecentocinquanta uomini e di quattromila indigeni di supporto. La spedizione era magnificamente equipaggiata ed era dotata di innumerevoli viveri, di un proporzionato branco di suini e di circa mille cani. La foresta era, per\u00f2, implacabile con il suo clima umido e soffocante e i viveri si deteriorarono in fretta, mentre il bestiame si rivel\u00f2 insufficiente, anche perch\u00e9 la maggior parte si dilegu\u00f2 nel meandro degli alberi giganti. La strada era lenta e faticosa e la barriera di liane richiedeva uno sforzo immane, costringendo gli uomini ad aprirsi la strada con le asce, cosicch\u00e9, in capo a pochi mesi, gli Spagnoli si trovarono costretti a cibarsi dei cani e dei cavalli, mentre gli indigeni perivano a centinaia.\nLa disperazione aguzz\u00f2 l'ingegno e, poich\u00e9 erano giunti sulle rive di un grande fiume, il Rio Napo, si decise di costruire una zattera per inviare un piccolo contingente a cercare cibo e notizie.\nCon i ferri dei cavalli divorati si fecero dei chiodi e, in breve tempo, un galleggiante di strana fattura, si lanci\u00f2 nella corrente, con una cinquantina di uomini a bordo, sotto il comando di Francisco de Orellana, un \"hidalgo\" di provata audacia. La storia di questo \"brigantino\" e della sua straordinaria navigazione, che attravers\u00f2 tutto il continente sudamericano, merita una narrazione a parte, ma per la truppa rimasta sulle rive del Napo, la singolarit\u00e0 della sua avventura non sarebbe stata di grande sollievo, anche se fosse stata conosciuta. Dopo due mesi di attesa, visto che nessuna notizia giungeva dal grande fiume, fu giocoforza arrendersi all'evidenza. I loro compagni erano periti o impossibilitati a tornare e non restava che un'unica soluzione: tornare a Quito.\nLa via del ritorno si rivel\u00f2, ovviamente, un vero calvario e, a prezzo di un incredibile numero di vittime, i pochi superstiti riapparvero nel giugno del 1542 nell'altopiano di Quito. Gli Spagnoli erano solo un'ottantina, scarni, seminudi e tutti appiedati; gli indigeni invece non raggiungevano i duemila.\nMorte del marchese Pizarro.\nQuando Gonzalo rientr\u00f2 a Quito apprese delle notizie sconcertanti. Suo fratello, il marchese Francisco Pizarro, Governatore del Per\u00f9, era stato ucciso il 26 giugno del 1541. I responsabili del suo assassinio erano i \"Cileni\", cos\u00ec venivano chiamati i seguaci del defunto Almagro, che avevano vendicato il loro capo ucciso, a suo tempo, da Hernando.\nIl Per\u00f9 era retto da un nuovo governatore, Vaca de Castro, che stava preparando un esercito per fronteggiare quello dei ribelli che si era dato per capo: il figlio di Almagro, Diego de Almagro il giovane.\nMalgrado le passate vicissitudini Gonzalo fece pervenire a Vaca de Castro un'offerta di aiuto, ma questi rifiut\u00f2. Stava, proprio allora, esplorando le ultime possibilit\u00e0 di risolvere pacificamente la questione e la presenza di un Pizarro non avrebbe di certo favorito le trattative. Gonzalo accus\u00f2 il colpo, ma non pot\u00e9 fare altro che restare a Quito per seguire, da l\u00ec, lo sviluppo della vicenda. Il 16 settembre del 1542, la battaglia di Chupas risolse la questione. Le truppe dei \"Cileni\" furono sconfitte e il loro giovane capo affront\u00f2 il patibolo nella grande piazza del Cuzco dove gi\u00e0 suo padre aveva perso la vita.\nGonzalo, che si era recato a Lima, dove si lamentava apertamente dell'operato del governatore, ebbe ancora un affrontamento con Vaca de Castro. Convocato al Cuzco gli fu richiesta la ragione delle sue lamentele e, dopo le sue imbarazzate risposte, gli fu ingiunto di occuparsi dei territori che gli erano stati affidati, cosa che fece, seppur a malincuore.\nContro il vicer\u00e9 Blasco Nu\u00f1ez.\nVaca de Castro aveva ricondotto la giovane colonia all'obbedienza, ma quando si tratt\u00f2 di governarla il suo operato diede luogo a delle critiche, prontamente recepite dalla madre patria.\nL'attenzione sui possedimenti d'oltremare era quantomai viva in Spagna, ove era accesissimo il dibattito morale sulle condizioni degli indigeni, sollevato da Bartolomeo de Las Casas.\nLa conquista dei territori americani era stata lasciata a degli avventurieri, spesso rozzi e spregiudicati, che avevano procurato, gratuitamente, una vera fortuna alla Corona, ma, altrettanto gratuitamente, con i loro comportamenti inumani, avevano concorso a determinare un'immagine sinistra e, francamente immeritata, per la cattolicissima nazione iberica.\nLe istanze dei suoi figli migliori erano state recepite dal monarca spagnolo che aveva decretato una serie di drastiche misure a salvaguardia dei suoi sfortunati sudditi indigeni del Nuovo Mondo. Queste disposizioni, dette Leggi nuove, prevedevano, che gli \"indios\" non potessero essere costretti al lavoro se non consenzienti e che, in ogni caso, dovessero essere retribuiti equamente per la loro opera. Per quel che riguardava il Per\u00f9, trasformato in vicereame, vi si contemplava una drastica riduzione dei \"ripartimientos\" e la revoca di ogni beneficio per quanti si fossero macchiati di delitti nella guerra civile che aveva opposto gli Almagro ai Pizarro, da qualsiasi parte avessero militato.\nL'applicazione delle nuove norme era affidata al nuovo vicer\u00e9, Blasco N\u00fa\u00f1ez Vela, un funzionario rigido e determinato che era stato incaricato di rilevare Vaca de Castro, richiamato in patria.\nAncora prima dell'arrivo del nuovo vicer\u00e9, la notizia delle nuove leggi aveva sconvolto i coloni spagnoli del Per\u00f9 che vedevano tramontata, con queste disposizioni, l'egenomia faticosamente raggiunta nei territori strappati agli Inca. Gonzalo Pizarro era diventato il naturale punto di riferimento degli scontenti e non si era sottratto alle nuove responsabilit\u00e0. Blasco Nu\u00f1ez, appena arrivato in Per\u00f9, non aveva mostrato alcun'intenzione di applicare con moderazione gli ordini ricevuti e si era, anzi, subito scontrato con gli esponenti del potente tribunale di Lima. Si era arrivati a un punto di rottura . \"Vaca de Castro\" era stato arrestato e lo stesso \"Blasco Nu\u00f1ez\" era stato costretto alla fuga dai giudici del tribunale, che, peraltro, erano stati, infine, esautorati, a loro volta, da Gonzalo che, forte dell'appoggio di tutti i coloni, aveva raccolto un esercito, grazie al quale, aveva potuto occupare Lima.\nIl vicer\u00e9 avrebbe potuto riguadagnare la madre patria, ma la sua natura determinata lo spinse a resistere. Con l'appoggio dei sudditi fedeli alla Corona, organizz\u00f2 un esercito e si prepar\u00f2 a fronteggiare Gonzalo. Questi da parte sua era, ormai, andato troppo oltre per potersi sottrarre allo scontro e la battaglia si rivel\u00f2 inevitabile. Gonzalo poteva contare sull'aiuto di Francisco di Carbajal, un cavaliere ottantenne, feroce e determinato, per niente limitato dall'et\u00e0 avanzata, che era denominato il \"demonio delle Ande\". Il vicer\u00e9 aveva, invece l'appoggio di Sebastian de Benalcazar, l'antico conquistatore di Quito, ora governatore di Popayan. Lo scontro avvenne a A\u00f1aquito, nei pressi di Quito, il 18 gennaio del 1546. Blasco Nu\u00f1ez diresse personalmente le sue truppe e fece prodigi di valore, ma non pot\u00e9 evitare la sconfitta. Ferito al capo, fu finito dai suoi avversari e la sua testa, spiccata dal busto da uno schiavo negro, fin\u00ec esposta su una picca nella citt\u00e0 di Quito.\nGonzalo Pizarro era il nuovo signore del Per\u00f9 e si apprest\u00f2 a dirigere i suoi nuovi domini con il titolo di Governatore.\nContro La Gasca.\nLa notizia della rivolta, la pi\u00f9 importante dall'epoca della guerra delle \"comunidades\", sconvolse la Spagna. La prima reazione del governo fu quella di preparare un'armata da inviare in Per\u00f9 per ricondurre alla ragione gli insorti, ma una pi\u00f9 attenta indagine del problema consigli\u00f2 di assumere atteggiamenti pi\u00f9 ponderati. In primo luogo si consider\u00f2 che la distanza dalla madrepatria avrebbe reso difficile la condotta di operazioni militari. Alla luce di quanto avveniva anche in altre colonie dell'impero si riconobbe, infine, che le nuove misure, in favore degli indigeni, erano state assunte troppo repentinamente e senza quella progressivit\u00e0 che la situazione avrebbe consigliato. Si decise, pertanto, di intervenire con fermezza, ma anche con cautela e si esaminarono i candidati per condurre a termine una missione cos\u00ec delicata.\nLa scelta cadde su Pedro de la Gasca, un ecclesiastico che aveva dato, pi\u00f9 volte, prova delle sue qualit\u00e0, anche al di fuori delle pratiche teologiche. In giovent\u00f9 aveva tenuto una porta della citt\u00e0 di Alcal\u00e0 contro i \"comuneros\" e, gi\u00e0 maturo, aveva confermato questo genere di attitudini, organizzando la difesa di Valencia contro il pirata moresco Ariadeno Barbarossa. Sempre a Valencia, era stato membro dell'Inquisizione e aveva mostrato tanta imparzialit\u00e0 e moderazione, nell'esercizio della delicata funzione, da essere nominato \"visitador\" con l'incarico di ispezionare le corti di giustizia e la situazione delle finanze del paese.\nLa Gasca, interpellato, accett\u00f2 la nomina, prestigiosa quanto delicata, ma pose delle condizioni. Rinunciava ad ogni pompa, rifiutava ogni compenso, ma pretendeva i pieni poteri per non dover essere costretto a interrogare la madrepatria su ogni scelta da adottare, con le lungaggini che la distanza comportava. Carlo V approv\u00f2 le sue richieste e, il 16 febbraio del 1546, gli concesse i poteri assoluti che aveva richiesto. Con il titolo di Presidente del Regio Tribunale, La Gasca, il 26 maggio dello stesso anno, part\u00ec per il Nuovo Mondo deciso ad affrontare Gonzalo Pizarro e i suoi seguaci.\n\"La Gasca\" giunse a Panama senza alcuna pompa e si present\u00f2 semplicemente ai maggiorenti della citt\u00e0, dove sostava, alle ancore, la flotta di Gonzalo. Quando era partito dalla Spagna, ancora non si sapeva della fine di \"Blasco Nu\u00f1ez\" , ma questa notizia non parve impensierire il Presidente pi\u00f9 di tanto. Lungi dall'aggredire o minacciare i suoi interlocutori egli fece sapere che, come era in suo potere di fare, intendeva promulgare un'amnistia completa per tutti coloro che si fossero riconciliati con la Corona e che avrebbe, immediatamente, sospeso l'applicazione delle \"Nuove Leggi\" che tanti guasti avevano causato. Le sue proposte suscitarono sconcerto tra i seguaci di Gonzalo che si erano aspettati un'azione violenta nei loro confronti. A poco a poco, tutti si avvidero che lo scopo della rivolta era stato raggiunto e che continuare a resistere con le armi non avrebbe avuto pi\u00f9 scopo. Offerte dell'identico tenore vennero inviate a Lima a Gonzalo Pizarro, ma questi, inorgoglito dal successo e invaghito del potere acquisito, era restio ad accettarle. Carbajal per la verit\u00e0 lo spingeva ad rinunciare alla lotta, ma Gonzalo, spinto da altri mestatori, decise di continuare per la propria strada.\nLa maggior parte dei suoi fedeli non era, per\u00f2, dello stesso parere e, dapprima sommessamente, poi sempre pi\u00f9 clamorosamente un numero sempre crescente di coloni abbandonava le sue file per raggiungere quelle del Presidente La Gasca. La stessa flotta di Gonzalo pass\u00f2 dalla parte della Corona e La Gasca fu in grado di imbarcarsi verso Lima. A Gonzalo non rest\u00f2 altro da fare che evacuare la citt\u00e0 alla testa di un, pur sempre consistente esercito, con lo scopo dichiarato di raggiungere il Cile, fuori dalla giurisdizione dell'incaricato reale.\nLa strada per il Cile passava per\u00f2 per il Titicaca e l\u00ec lo aspettava un imponente esercito di \"realisti\", comandato da un fedele della corona, il capitano Centeno. Pizarro tent\u00f2 di raggiungere un accordo, ma tutto fu inutile e il 26 ottobre del 1547 le due truppe spagnole si scontrarono nella pianura di Huarina. La battaglia rest\u00f2 incerta per ore, ma l'audacia e la maestria di Carbajal fecero, infine, la differenza e la vittoria arrise a Gonzalo, seppur a caro prezzo. Il successo, sofferto e inaspettato, inorgogl\u00ec di nuovo Gonzalo che rinunci\u00f2 ai suoi piani di fuga verso il Cile e ripieg\u00f2 invece sul Cuzco incustodito che occup\u00f2, senza colpo ferire. La partita non era ancora conclusa.\nLa notizia della sconfitta di Centeno lasci\u00f2 allibiti gli spagnoli schierati con La Gasca, ma non impression\u00f2 altrettanto il Presidente che osserv\u00f2, tranquillamente che non era la prima volta che la Provvidenza elevava i reprobi prima di abbatterli.\nForte del suo buon diritto La Gasca riprese le sue manovre di ricerca di proseliti e, in breve tempo, riun\u00ec un esercito forte di pi\u00f9 di duemila uomini. I pi\u00f9 noti comandanti del Per\u00f9 si trovarono uniti sotto le sue bandiere che potevano contare sull'apporto di Benalcazar, di Hinojosa e di Valdivia.\nQuando la stagione lo permise le forze del Presidente marciarono verso il Cuzco alla ricerca della battaglia decisiva . La strada si snodava tra gole paurose e i ponti sui fiumi impetuosi erano stati abbattuti, per cui la marcia fu lunga e faticosa, ma la colonna si apr\u00ec comunque il cammino.\nAl Cuzco, Carbajal avrebbe voluto abbandonare la citt\u00e0 e dirigersi verso le montagne per condurvi un'azione di guerriglia, ma Gonzalo, sempre pi\u00f9 fiducioso nella sua buona stella, si ostin\u00f2 nel voler giocare tutto in una grande battaglia campale. Le schiere di La Gasca poterono cos\u00ec giungere indisturbate nei pressi della citt\u00e0, superando, senza troppi problemi, persino le impervie gole dell'Apurimac lasciate incautamente incustodite.\nNei pressi di Xaquixaguana, il villaggio in cui era stato bruciato Chalcochima, il prestigioso generale di Atahuallpa, i due eserciti si trovarono di fronte il 9 aprile del 1548. Quello di Gonzalo era inferiore per numero, ma ancora sufficientemente poderoso da poter contendere la vittoria. Il morale delle opposte schiere era, per\u00f2, completamente diverso. Gonzalo Pizarro aveva assistito negli ultimi giorni a numerose defezioni, tuttavia sperava che, al momento dello scontro i suoi uomini si sarebbero fatti onore. Carbajal imbronciato e disilluso si era rifiutato di comandare la sua truppa e il suo posto era stato assunto dall'infido Cepeda. Costui, improvvisamente, diresse il suo cavallo verso le truppe nemiche e, presto, fu chiaro che aveva l'intenzione di arrendersi. Il suo comportamento divenne un segnale e molti lo imitarono, compreso il famoso capitano Garcilaso de la Vega, il padre dell'omonimo illustre storico della civilt\u00e0 Inca. In breve le truppe si sbandarono e la battaglia si trasform\u00f2 in una resa. Gonzalo, allibito, non pot\u00e9 fare altro che assumere l'atteggiamento pi\u00f9 dignitoso possibile e consegnare la propria spada ai cavalieri nemici. Carbajal invece tent\u00f2 la fuga, ma, forse per la prima volta nella sua vita, cadde con il cavallo in una pozza di fango e venne catturato.\nL'avventura della famiglia Pizarro, nel Per\u00f9 degli Inca, era terminata.\nMorte di Gonzalo Pizarro.\nLa Gasca si dimostr\u00f2 magnanimo verso gli sconfitti, ma la sorte dei capi era segnata. Carbajal venne condannato ad essere squartato e Gonzalo Pizarro ad essere decapitato. Entrambi dimostrarono una grande dignit\u00e0 nell'ora del supplizio, seppure interpretando diversamente la loro parte. Carbajal fu sprezzante fino all'ultimo, Gonzalo invece affront\u00f2 il boia con compostezza e rassegnazione. Le loro teste, comunque, furono entrambe esposte su delle picche agli sguardi dei loro concittadini. Gonzalo Pizarro venne sepolto nel convento di Nostra Signora della Misericordia al Cuzco, dove, ironia della sorte, riposavano anche le spoglie mortali dei due Almagro, padre e figlio.\nGonzalo Pizarro aveva avuto tre figli da concubine indigene. I maschi Juan e Francisquito erano morti, ma la figlioletta In\u00e9s, di tredici anni, era ancora in vita. Nel 1556 sarebbe andata in sposa a Francisco Pizarro Yupanqui, suo cugino, figlio illegittimo del marchese Francisco Pizarro, ma il matrimonio non avrebbe prodotto discendenti.\nBibliografia.\nSulla Conquista\nOpere generali\nSulle guerre civili"}
{"id": "718977", "revid": "1632387", "url": "https://it.wikipedia.org/wiki?curid=718977", "title": "Peloponneso", "text": "Il Peloponn\u00e8so (in greco \u03a0\u03b5\u03bb\u03bf\u03c0\u03cc\u03bd\u03bd\u03b7\u03c3\u03bf\u03c2; Mor\u00e8a \u00e8 il toponimo veneziano medievale) \u00e8 una regione storica-geografica () della Grecia meridionale, che forma un'isola tra il mar Ionio e il mar Egeo (precedentemente penisola prima della costruzione, nell'istmo omonimo, del canale di Corinto).\nPer circa i due terzi del suo territorio \u00e8 ricompresa nella regione amministrativa omonima, mentre la parte rimanente \u00e8 amministrata dalla regione della Grecia occidentale (prefetture di Acaia ed Elide) e per una piccola parte dalla regione dell'Attica (parte della prefettura del Pireo). Le citt\u00e0 principali sono Argo-Mykines, Corinto, Calamata, Patrasso, Pirgo, Sparta, Tripoli.\nGeografia.\nIl Peloponneso \u00e8 una penisola che copre un'area di e costituisce la parte pi\u00f9 meridionale della Grecia continentale. Tuttavia, tecnicamente andrebbe considerata alla stregua di un'isola dalla costruzione del canale di Corinto nel 1893, largo e lungo , che ha separato il Peloponneso dal resto dello Stato ellenico. Nella prassi, si conserva la tradizionale classificazione del Peloponneso come penisola. I collegamenti terrestri con il resto della Grecia sono due: quello nei pressi dell'istmo di Corinto, di cui si \u00e8 appena detto, e il ponte Rion Antirion, i cui lavori per la realizzazione sono terminati nel 2004: con i suoi metri, \u00e8 il ponte strallato pi\u00f9 lungo del mondo.\nLa penisola ha un interno montuoso e coste profondamente frastagliate. Il Peloponneso possiede tre penisole rivolte a sud a forma di indice, medio ed anulare rovesciati: la Messenia, quella pi\u00f9 ad ovest, la Maina al centro e Capo Malea. A nord-est vi \u00e8 una quarta penisola, quella dell'Argolide. La catena montuosa del Taigeto, situata a sud nei pressi della valle di Sparta, \u00e8 la pi\u00f9 elevata del Peloponneso: la cima pi\u00f9 alta \u00e8 costituita dal Profitis Ilias, alto Altri monti importanti sono il Monte Cillene nel nord-est (), l'Aroania nel nord (), l'Erimanto (), la catena montuosa del Panachaiko nel nord-ovest, il Menalo al centro () e il Parnone nel sud-est (). L'intera penisola \u00e8 soggetta a terremoti, cos\u00ec come la Grecia intera e l'Europa meridionale.\nIl fiume pi\u00f9 lungo \u00e8 l'Alfeo a ovest (), seguito dall'Eurota a sud () e il Peneo, anche a ovest (). Il Peloponneso ospita numerose spiagge incontaminate che attraggono turisti nei mesi estivi.\nAl largo della costa del Peloponneso si trovano due gruppi di isole: le isole Saroniche ad est e le Ionie meridionali ad ovest. L'isola di Citera, la pi\u00f9 grande attorno al Peloponneso, \u00e8 situata al largo della penisola dell'Epidauro Limera a sud. L'isola di Cervi faceva parte della penisola, ma fu \"separata\" in seguito al terremoto di Creta del 365.\nNell'antichit\u00e0, il Peloponneso era solitamente diviso in sette regioni principali: Acaia (nord), Corinzia (nord-est), Argolide (est), Arcadia (centro), Laconia (sud-est), Messenia (sud-ovest), e l'Elide (ovest). Ognuna di queste regioni vedeva un centro abitato principale.\nStoria.\nAbitato fin dal Neolitico, il Peloponneso prende il suo nome da Pelope, figlio del re di Lidia Tantalo, che conquist\u00f2 la regione. Qui si stabil\u00ec la civilt\u00e0 micenea (XV \u2013 XI secolo a.C.), che in seguito cancell\u00f2 e sostitu\u00ec quella minoica, originaria di Creta. Vide l'invasione di popolazioni elleniche (2000 a.C.) e successivamente dei Dori, all'incirca nel XII secolo a.C.. Il predominio di Sparta si impose tra il X secolo a.C. e l'VIII secolo a.C. e resistette fino all'invasione dei Macedoni (366 a.C. circa). In seguito i Romani presero possesso della regione nel 140 a.C.\nIl principato di Morea.\nA partire dal XII secolo, il Peloponneso fu chiamato Morea dai Crociati e dai Veneziani a causa della forma della penisola, somigliante ad una foglia di gelso, ma anche a causa dell'importanza che aveva quell'albero nella penisola.\nNella spartizione dell'Impero bizantino, seguita alla conquista di Costantinopoli del 1204 al termine della quarta crociata, il Peloponneso fu assegnato al marchese Bonifacio I del Monferrato, designato re di Tessalonica (Salonicco). Il compito di conquistare la penisola fu dato da Bonifacio a Guglielmo di Champlitte, al quale si un\u00ec quale vassallo Goffredo I di Villehardouin, nipote del cronista, il quale, alla notizia della caduta di Costantinopoli, si era precipitato dalla Siria nel Peloponneso per cercare di ritagliarsi un dominio personale.\nI due conquistarono Patrasso e quindi procedettero sistematicamente alla conquista, senza incontrare resistenza da parte delle autorit\u00e0 bizantine. Soli seri oppositori furono alcuni potenti nobili (arconti) dell'interno dell'Arcadia e della Laconia, timorosi di perdere le loro terre. La sconfitta dei greci a Kondura pose per\u00f2 fine ad ogni resistenza, cos\u00ec che Guglielmo pot\u00e9 sottomettere l'intera Arcadia, mentre Villehardouin, ottenuto in feudo l'importante porto di Calamata, si impadron\u00ec della Messenia.\nAl termine del 1205, Champlitte assunse il titolo di principe d'Acaia con il consenso di Bonifacio di Monferrato. Per consolidare il proprio potere egli cerc\u00f2 di accordarsi con la nobilt\u00e0 greca, alla quale lasci\u00f2 il possesso dei loro vasti latifondi, mantenendo una ferrea disciplina all'interno del suo esiguo numero di cavalieri franchi, cos\u00ec da evitare disordini e violenze. La sua correttezza e il suo alto senso della giustizia gli permisero cos\u00ec di affermare uniformemente il proprio potere su tutto il Peloponneso, sebbene nel 1206 avesse dovuto accettare che i Veneziani occupassero le due piazzeforti di Modone e Corone, in quella parte della penisola che era stata loro assegnata nella spartizione del 1204.\nPer compensare la perdita di queste due terre, Champlitte cedette a Villehardouin l'Arcadia, facendone cos\u00ec il pi\u00f9 potente barone del principato. Fu pertanto naturale che, quando nel 1208 Champlitte fu costretto a fare ritorno in Borgogna per recuperare l'eredit\u00e0 del proprio fratello maggiore, Villehardouin fu da lui lasciato quale balivo per governare il principato in sua assenza. Champlitte mor\u00ec nel corso del viaggio verso la Francia e di l\u00ec a poco la stessa sorte tocc\u00f2 al nipote Ugo, da lui designato quale suo luogotenente, cos\u00ec che l'intera eredit\u00e0 degli Champlitte ricadde su un bambino di neppure un anno.\nVillehardouin, con il consenso dei baroni franchi, si proclam\u00f2 allora principe e la sua auto-elezione fu ratificata dal Papa e dall'imperatore latino di Costantinopoli.\nIl Despotato bizantino di Morea.\nPer una migliore gestione amministrativa, i governanti dell'Impero bizantino frammentarono i propri possedimenti in una serie di province: tra di esse, figurava la Morea.\nL'imperatore Giovanni VI Cantacuzeno, riorganizz\u00f2 il territorio nella met\u00e0 del XIV secolo, cedendolo in appannaggio per suo figlio Manuele e nominandolo despota (ovvero \"signore\") della Morea nel 1349, per evitare ulteriori tumulti in un impero che era sull'orlo di una nuova guerra civile dopo pochi anni.\nA seguito della presa di potere dei Paleologi, la Morea riusc\u00ec ad acquisire una certa autonomia gestionale. La particolare posizione geografica della penisola faceva gola agli Ottomani e ai Veneziani: fu da queste potenze che despotato di Morea con capitale a Mistra dovette difendersi, riuscendo a sopravvivere fino al 1461, quando l'ultimo possedimento del despotato e quindi dell'impero romano, Salmen\u00eckon, venne ceduto ai veneziani dal generale romano Graziano Paleologo.\nLa dominazione veneziana (1685 - 1715).\nDopo il 1460, la Morea fu divisa tra veneziani e turchi e tale situazione politica, tra alterne vicende, si mantenne in siffatta maniera per circa due secoli.\nNel 1684, scoppiata una nuova guerra tra la Repubblica di Venezia e l'Impero ottomano, la repubblica indirizz\u00f2 i suoi maggiori sforzi proprio nel Peloponneso, decisa a sottometterlo interamente una volta per tutte. Sotto il comando di Francesco Morosini, i veneziani espugnarono nel giugno 1685 la piazza di Corone, inducendo gli abitanti della regione della Maina a ribellarsi al dominio ottomano. L'anno successivo fu conquistata anche Navarino (Pylos), seguita poco dopo da Modone, Argo e Nauplia, capitale della penisola. Nel 1687 caddero in mano a Morosini anche Patrasso, Corinto ed Atene, cos\u00ec che ai turchi rimase solo il possesso della munita rocca di Malvasia (Monemvasia), che cadde nel 1690. Queste conquiste furono ratificate dal trattato di Carlowitz che riconobbe alla repubblica di Venezia il possesso di tutto il Peloponneso fino all'istmo di Corinto, compresa l'isola di Egina.\nIl nuovo acquisto, con il nome di \"Regno di Morea\", venne pertanto annesso al dominio veneto ed al suo governo il Senato destin\u00f2 il Provveditore generale da Mar, con sede a Nauplia, dai Veneziani chiamata \"Napoli di Romania\". Il resto della penisola fu diviso in quattro province: Romania (con capoluogo la stessa Nauplia), Laconia (Malvasia), Messenia (Navarino) e Acaia (Patrasso). A Nauplia e Patrasso, quali sedi pi\u00f9 importanti, vennero nominati a reggere le rispettive province un Provveditore per sovrintendere agli affari militari e un Rettore per l'amministrazione della giustizia, che esercitava con l'assistenza di due consiglieri anch'essi veneziani, oltre a un Camerlengo per la riscossione delle entrate fiscali. A Malvasia e Navarino vennero invece destinati semplici Provveditori, mentre le fortezze di Modone e Corone furono rette da castellani e da due consiglieri.\nIl nuovo dominio appena acquistato dai veneziani, che secondo una relazione del 1692 comprendeva 1459 tra citt\u00e0, borghi e villaggi e 116.000 abitanti, fu oggetto di notevoli cure da parte della Repubblica, che cerc\u00f2 in qualche modo di far fronte alla grave situazione economica e demografica prodotta dalle distruzioni della guerra. A Corone e Modone furono fatti tentativi per impiantarvi colonie di popolamento e fu iniziata una rilevazione catastale della penisola.\nIl dominio veneto non ebbe comunque modo di impiantarsi stabilmente, anche perch\u00e9 la popolazione greca, che sotto la signoria turca aveva goduto di larga autonomia, mostr\u00f2 insofferenza verso le misure accentratrici e burocratiche dei provveditori veneziani, acuita dal tradizionale sospetto verso i latini. Cos\u00ec quando nel 1715 i Turchi ripresero le ostilit\u00e0 contro Venezia, il Peloponneso cadde nelle loro mani quasi senza resistenza, viste le scarse forze militari presenti nell'isola e il mancato aiuto dei greci.\nIl secondo dominio ottomano (1715 - 1821).\nLa conquista turca fu, come detto, largamente favorita dalla connivenza della popolazione, lasciando alla penisola una larga autonomia. Ogni villaggio disponeva infatti di un consiglio di notabili, incaricato delle questioni locali. Questi consigli inviavano dei delegati all'assemblea di provincia che, a sua volta, nominava dei deputati al senato peloponnesiaco, nel quale erano discusse le questioni fiscali e amministrative riguardanti l'intero Peloponneso. Due membri del senato, insieme a due consiglieri turchi formavano poi il consiglio privato (divano) del governatore generale della regione, un beylerbey con titolo di pasci\u00e0 che si stabil\u00ec a Tripolitsa. Sotto di lui furono istituiti dei vilayet aventi per capoluoghi Mistr\u00e0, Corinto e Lepanto.\nIn Peloponneso e in specie dalla provincia laconica del Mani, cominci\u00f2, sul continente, la rivolta anti-turca che port\u00f2 alla carta costituzionale di Astros del 1823. Nel 1825, tuttavia, un'armata ottomana sbarc\u00f2 a Methoni, fortezza rimasta turca, recuperando la Morea. Seguirono alterne vicende fino agli anni 1829/30 quando i turchi sgombrarono.\nXX secolo e oggi.\nAll'inizio degli anni Quaranta, il Peloponneso serv\u00ec come testa di ponte per le truppe greche e quelle inglesi per dirigere le proprie operazioni militari in Epiro, Focide e in generale nella Grecia settentrionale durante la campagna di Grecia (1940-1941) avviata dall'esercito del Regno d'Italia. A seguito dell'intervento della Wehrmacht in supporto degli italiani, in profonda difficolt\u00e0, la Grecia peninsulare fin\u00ec in gran parte sotto il controllo dei tedeschi.\nLa guerra del Peloponneso nei primi anni duemila \u00e8 stata pi\u00f9 volte vittima di studi toponomastici da parte di alcuni studiosi tra cui spicca il nome di Michele Ugenti, noto per essersi espresso in particolare sulla guerra del Peloponneso rinominandola guerra del \"Peloponnesso\", la cui doppia \"s\" \u00e8 per sua giustificazione il termine pi\u00f9 corretto per riferirsi a tale regione storica. Dopo tale affermazione, in molti si sono dichiarati stupiti non riconoscendo tale origine del nome. \nAttualmente, il Peloponneso \u00e8 amministrativamente diviso in due periferie: la periferia omonima (centro-sud) e Grecia Occidentale (nel nord).\nLa citt\u00e0 pi\u00f9 popolosa \u00e8 Patrasso (circa abitanti), in Acaia, seguita da Calamata (circa ) in Messenia.\nSiti archeologici micenei, classici, medievali.\ne molti altri."}
{"id": "718979", "revid": "2166030", "url": "https://it.wikipedia.org/wiki?curid=718979", "title": "Lemno", "text": "Lemno () \u00e8 un'isola greca localizzata nella parte settentrionale del Mar Egeo. Ha un'estensione di , e ha abitanti. \u00c8 in gran parte collinosa con qualche fertile valletta. Il centro pi\u00f9 importante \u00e8 Mirina sulla costa occidentale con un ottimo porto naturale. Un centro di minore importanza \u00e8 Mudro. \nL'isola \u00e8 un'importante base militare in virt\u00f9 della sua posizione poco lontana dagli stretti del mar di Marmara.\nDa un punto di vista amministrativo, Lemno appartiene alla periferica dell'Egeo Settentrionale (unit\u00e0 periferica di Lemno)\nStoria.\nSecondo Omero i primi abitanti dell'isola furono i Sintii, popolazione della Tracia. Nel VI secolo a.C. divenne possedimento ateniese grazie a Milziade che l'espugn\u00f2. A questi seguirono i Macedoni, i Romani e quindi i Bizantini.\nDopo la quarta crociata, i bizantini persero il dominio dell'isola, che pass\u00f2 nelle mani dei veneziani. Per un secolo i bizantini riuscirono nuovamente a riprendere il dominio dell'isola, ma poi pass\u00f2 ai genovesi, e nel 1479 fu conquistata dagli ottomani, che ne furono i padroni fino al 1913, anno in cui pass\u00f2 sotto il dominio dei greci.\nNel 1915 l'isola fu base di un tentativo di sbarco alleato sulla costa europea dell'Impero ottomano; la spedizione si concluse ben presto in un disastro con l'enorme sacrificio dei soldati australiani e neozelandesi (A.N.Z.A.C.). \u00c8 ancora riconoscibile e ben conservata la grande villa dove allora abit\u00f2 Winston Churchill, giovane Primo Lord dell'Ammiragliato.\nMirina, il capoluogo.\nMirina \u00e8 un piccolo borgo assai pittoresco con un porto naturale dominato da un promontorio collegato con la terraferma da un breve istmo. Sul promontorio si trovano i ruderi dell'antico kastro bizantino, della fortezza costruita dai veneziani nel XIII secolo, quindi delle difese turche che vennero distrutte nel 1770 dalla flotta russa che assediava l'isola allora sotto dominio ottomano.\nMirina (o Myrina) ha un piccolo ma interessante museo archeologico dove sono raccolti i reperti di scavi di Poliochni, Kaveirio Efestia e Koukonisile.\nScavi archeologici.\nPolichni.\n\"Poliochni\" \u00e8 un sito archeologico sulla costa orientale di Lemno, scoperto dalla Scuola Archeologica Italiana di Atene nel 1930. Gli scavi furono effettuati in due fasi: dal 1930 al 1936 e dal 1951 al 1956. Nel 1994 si procedeva a restaurare le mura di cinta. Il nucleo originale dell'abitato era costituito da capanne dalla inconsueta forma ellittica. Al villaggio si sostitu\u00ec per gradi una piccola citt\u00e0 protetta da mura anche dal versante marino. Fu costruito un edificio pubblico, il cosiddetto \"Bouleuterion\", dalle funzioni ancora ignote, e un deposito di grano. All'ultima fase della vita della citt\u00e0 risale la scoperta del cosiddetto Tesoro di Poliochni, simile al tesoro di Priamo scoperto a Troia.\nKaminia.\nNella parte sud est di Lemno, in localit\u00e0 \"Kaminia\", incorporata nella colonna di una chiesa, fu trovata una stele con una doppia epigrafe che fu portata in seguito al museo archeologico di Atene. Il linguaggio usato, denominato lingua lemnia, scritto con l'ausilio di caratteri greci, rivel\u00f2 affinit\u00e0 con quello degli Etruschi.\nMitologia.\nL'isola di Lemno viene descritta nelle avventure degli Argonauti, gli eroi leggendari della spedizione per il recupero del vello d'oro. Lemno rappresent\u00f2 la prima tappa e la prima vicenda della loro avventura. Si trattava di un'isola abitata da sole donne: tutti gli uomini, infatti, erano stati sterminati dalle loro donne, come conseguenza di una punizione proveniente da Afrodite, offesa dalla trascuratezza in cui versava il suo culto. Le Lemniadi furono anche condannate dalla dea a trasudare un cattivo odore dalla pelle che le rendeva inavvicinabili.\nLe donne del luogo, mosse dall'intenzione di ricreare la stirpe, si unirono agli eroi inconsapevoli di quanto accaduto. La regina Ipsipile, innamoratasi di Giasone, si un\u00ec a lui generando i gemelli Euneo (o Eveno) e Nebrofono (o Toante).\nIn futuro toccher\u00e0 proprio al figlio di Giasone, Euneo, il compito di prendere il comando sull'isola e purificarla dalle colpe delle genitrici.\nSull'isola di Lemno \u00e8 anche ambientata la tragedia sofoclea \"Filottete\", che tratta di un mito riguardante l'omonimo eroe, abbandonato sull'isola durante la celeberrima Guerra di Troia."}
{"id": "718981", "revid": "1745361", "url": "https://it.wikipedia.org/wiki?curid=718981", "title": "Licaone (figlio di Pelasgo)", "text": "Licaone () \u00e8 un personaggio della mitologia greca. Fu sovrano dell'Arcadia e fu ritenuto in quasi tutte le versioni del mito come un uomo empio.\nGenealogia.\nFiglio di Pelasgo e dell'oceanina Melibea o Deianira. \nSpos\u00f2 una ninfa naiade di nome Cillene (che in alcuni casi viene indicata come sua madre).\nLicaone fu padre di almeno tre figlie Callisto, Dia, Psophis e fu padre di cinquanta figli (di cui molti divennero eponimi di citt\u00e0) ed avuti da diverse concubine. \nAcaco, Acontes, Aegaeon, Alipherus, Ancyor, Archebates. Aseatas. Bucolione, Caneto, Carteron . Caucone. Charisius, Cleitor, Corethon. Cromus. Cynaethus. Daseatas. Dauno, Eleuther. Enotro, Evemone, Eumetes, Eumon, Fineo, Genetore, Haemon, Harpaleus, Harpalycus, Helix. Lebadus. Leon, Lino, Lycius, Lycos, Macareo, Macedone, Maenalus, Mantineus, Nittimo, Orcomeno. Oresteo. Pallade. Peraethus. Peucezio, Phassus. Phigalus. Phthius, Physius, Plato, Polichus, Portheus, Prothous, Socleus, Stymphalus, Teleboas. Tegeate. Thesprotus. Thocnus, Thyreus. Titanas. Trapezeus e Tricolonus.\nIl mito.\nZeus, desiderando accertarsi dell'empiet\u00e0 di Licaone, and\u00f2, travestito da contadino, a chiedere ospitalit\u00e0 al sovrano. Il re per sapere se l'ospite fosse veramente una divinit\u00e0 decise di servire al banchetto in suo onore con le carni del nipote Arcade o in un'altra versione, quelle di un prigioniero. \nIl dio inorridito fulmin\u00f2 l'empio e tutti i suoi 49 figli, eccettuato Nittimo, salvato dalla dea Gea, il quale pot\u00e9 cos\u00ec succedere al padre.\nUn'altra versione del mito, narrata da Publio Ovidio Nasone \"Metamorfosi\", racconta che per la sua empiet\u00e0 Licaone fu punito con la trasformazione in un \"feroce lupo\", destinato a cibarsi di carne umana. Questa versione viene messa in rapporto con i sacrifici umani che si svolgevano in Arcadia in onore di Zeus Liceo, quando una vittima umana veniva immolata e i celebranti, che si erano cibati delle viscere, venivano trasformati in lupi per otto anni. Scaduto questo termine potevano ritornare umani, a patto che non avessero mangiato carne umana.\nL'empiet\u00e0 di Licaone fu causa della furia di Zeus, che decise, assieme agli altri dei, di seppellire la terra sotto al Diluvio, al quale sopravvisse Deucalione, figlio di Prometeo e sua moglie Pirra."}
{"id": "718985", "revid": "1354930", "url": "https://it.wikipedia.org/wiki?curid=718985", "title": "Memorial Marco Pantani 2006", "text": "Il Memorial Marco Pantani 2006, terza edizione della corsa, si svolse il 3 giugno 2006, per un percorso totale di 176,6\u00a0km. Venne vinto dall'italiano Daniele Bennati che termin\u00f2 la gara in 4h32'32\"."}
{"id": "718986", "revid": "49022", "url": "https://it.wikipedia.org/wiki?curid=718986", "title": "Athrwys ap Meurig", "text": ""}
{"id": "718990", "revid": "9", "url": "https://it.wikipedia.org/wiki?curid=718990", "title": "FNSI", "text": ""}
{"id": "718994", "revid": "439868", "url": "https://it.wikipedia.org/wiki?curid=718994", "title": "Castiglion Fosco", "text": "Castiglion Fosco \u00e8 una frazione del comune di Piegaro (PG).\nIl paese \u00e8 collocato sulla sommit\u00e0 di un piccolo colle, all'altezza di 350 , lungo la strada che conduce da Tavernelle a Collebaldo. Il paese \u00e8 abitato da 154 residenti.\nStoria.\nIl nome del paese deriva da quello di un certo soldato \"Fuscus\" o \"Fuscius\", che ricevette in dono il borgo dall'imperatore Ottone II, quale ricompensa per aver partecipato alla sfortunata spedizione contro i saraceni di Abul Kasem a Stilo, in Calabria. I suoi successori costruirono in quel luogo un castello, che da allora venne identificato come \"Castrum Filiorum Fusci\".\nNel 1258 i signori Fusci risultano essere assoggettati a Perugia, che pu\u00f2 nominare un procuratore nel paese. Intorno al 1282, il numero di abitanti era superiore alle 500 unit\u00e0.\nNel 1388, i soldati bretoni dell'antipapa Clemente VII assediarono il paese, ma dovettero desistere di fronte all'inespugnabilit\u00e0 delle mura e lo abbandonarono dopo aver subito ed inflitto numerose perdite.\nNel 1428 fu la sede del terzo capitanato di contado perugino, presieduto dal magistrato Carlo di Jacopo Bani, i cui eredi lo abitarono per i successivi 150 anni.\nNel 1467 venne ricostruito l'ospedale, e fu assegnato alla confraternita di Santa Maria per le loro opere di carit\u00e0. A partire dal 1511 venne autorizzata la ricostruzione delle mura, e un tale Aurelio Foschi fu nominato controllore delle rocche e dei castelli del contado perugino.\nNel 1540, sub\u00ec l'assalto dell'esercito del figlio del papa Pier Luigi Farnese, durante la \"Guerra del sale\" tra Perugia e Paolo III. A causa dei gravi danni inflitti e per via della donazione di una certa somma al papa, il paese venne esonerato dal pagamento delle gabelle; solo alla fine del Seicento, dopo aspre contese e liti giudiziarie, i castiglionesi furono obbligati a riversare le loro imposte nelle casse perugine.\nDurante la ricostituzione dello Stato Pontificio, nel 1817, assieme ai centri viciniori di Oro e Collebaldo, fu aggregato alla citt\u00e0 di Piegaro.\nEconomia e manifestazioni.\nI dintorni sono caratterizzati da un buon sviluppo agricolo e agrituristico.\nNella prima settimana di agosto vi si svolge la \"Festa della Torre\" e la \"Sagra dei fagioli\"."}
{"id": "718995", "revid": "1272592", "url": "https://it.wikipedia.org/wiki?curid=718995", "title": "Licurgo", "text": "Biografia.\nNon si \u00e8 appurato se Licurgo sia esistito veramente, se fosse visto come uomo ed eroe storico in seguito divinizzato, oppure se sia stato, per i Greci, un dio prima eroizzato come uomo e poi decaduto come divinit\u00e0. Gli unici dati sicuri su Licurgo sono quelli relativi all'esistenza di un santuario a lui dedicato nel II secolo d.C., e la pratica diffusa a Sparta di offrire ogni anno sacrifici in suo onore. Era anche il re dei \"Sinti\": alto ceto sociale della Sparta antica. Grazie a questo suo potere autoritario insieme al legato Sfiscers I e sua moglie Akali nel 735 a.C. modifica il nome del ceto in: \"Paguri\" in greco: \"\u03ba\u03b1\u03b2\u03bf\u03cd\u03c1\u03b9\u03b1 \u03b5\u03c1\u03b7\u03bc\u03b9\u03c4\u03ce\u03bd\". \nA Licurgo la tradizione attribuisce l'ordinamento politico e sociale di Sparta, ma tutto quanto si conosce su di lui si pu\u00f2 dire controverso, cos\u00ec come affermato da Plutarco all'inizio della \"Vita\" dedicata allo spartano, in cui \u00e8 messo a confronto col re di Roma Numa Pompilio.\nLe riforme legislative gli sarebbero state suggerite da un responso oracolare di Delfi, chiamato rhetra; tra le istituzioni a lui attribuite sono il consiglio degli anziani (gherus\u00eca), formato da 30 membri compresi i due re, e l'assemblea popolare (apella).\nAvrebbe preso varie misure volte a intervenire sulla vita sociale degli spartani, comprimendone la sfera privata, con l'istituzione dei \"sissizi\" (pasti comuni a cui erano obbligati a partecipare tutti gli spartiati, vecchi e giovani) e con l'obbligo dei giovani, sin dall'et\u00e0 di 7 anni, di sottoporsi all'agogh\u00e9, un severo regime di istruzione pubblica, civile e militare.\nLa legislazione attribuitagli era contraria all'accumulo di ricchezze: Licurgo affermava che gli spartiati non dovevano maneggiare denaro, altrimenti questo li avrebbe spinti a superarsi in potenza l'un l'altro. Questo, a sua volta, avrebbe portato alla crisi del sistema politico di Sparta (che prevedeva un'uguaglianza tra tutti gli spartiati), poich\u00e9 la disuguaglianza economica avrebbe causato squilibri di potere.\nPermetteva per\u00f2, come scappatoia, l'utilizzo di pesanti monete di ferro, in modo che per l'accumulo di ricchezza fosse necessario accumulare un numero elevatissimo di monete."}
{"id": "718999", "revid": "287204", "url": "https://it.wikipedia.org/wiki?curid=718999", "title": "Bakuretsu Hunter", "text": " \u00e8 una light novel e uno \"sh\u014dnen\" manga del 1993, in tredici volumi, scritto da Satoru Akahori e illustrato da Rei Omishi.\nIl manga \u00e8 stato pubblicato in Italia, tra il luglio 1998 e il luglio 1999, con il titolo Bakuretsu Hunter - Cacciatori di stregoni sulla rivista \"Letteratura illustrata\" edita da Comic Art, ma la pubblicazione si \u00e8 interrotta ai primi due capitoli del volume 6 (in Italia uscito come volume 11) a causa del fallimento della casa editrice.\nLo studio Xebec ne ha realizzato un anime in 26 episodi che sono stati trasmessi dalla televisione giapponese tra il 1995 e il 1996. Nel 2001, la serie televisiva completa \u00e8 stata pubblicata su VHS (7 videocassette di 100 minuti l'una) e successivamente in DVD (per un totale di 6 dischi) per il mercato italiano da Yamato Video con il titolo Bakuretsu Hunter - I cacciastregoni.\nTre episodi successivi sono stati pubblicati da Xebec (e successivamente da Yamato Video) solo tramite DVD come OAV.\nTrama.\n\"Bakuretsu Hunter\" \u00e8 ambientato nel fantastico continente di \"Spooner\" (o \"Spurna\" a seconda delle edizioni) la cui popolazione umana \u00e8 suddivisa in due classi distinte: una maggioranza priva di poteri magici chiamata \"Personer\" \u00e8 vessata e schiavizzata da una ridotta \u00e9lite di stregoni detti \"Sorcerer\".\nMa sotto il comando di \"Big Mama\" (\"Big Mum\"), una creatura magica di grande potere, agisce una squadra (anche se i personaggi, per i legami interpersonali, si considerano tutti come un'unica famiglia) di cinque \"cacciatori di stregoni\" che combattono per la libert\u00e0 dei Personer.\nIl manga (e allo stesso modo l'anime per quanto ritenuto generalmente meno riuscito) ha un impianto marcatamente umoristico che parodizza sia gli stereotipi della narrativa fantasy sia alcuni aspetti della cultura pop giapponese. Un episodio, per esempio, \u00e8 interamente dedicato alla satira di una nota trasmissione televisiva giapponese di cucina \"Ry\u014dri no tetsujin\", e gli stessi protagonisti hanno dei nomi buffi tutti ispirati ad alcuni tipi di dolce; altri episodi, invece, ironizzano sui videogiochi e gli stessi anime. Sono ricorrenti ed esplicite, inoltre, le tematiche sessuali sia nella trattazione dei personaggi che nello svolgimento delle storie.\nPersonaggi.\nProtagonisti.\nHaz Knights.\nGli Haz Knights sono dei cacciatori di stregoni elitari, dotati di poteri straordinari ed armi magiche.\nNemici.\nI Maghi di cristallo, che trasformano gli esseri umani in gemme utilizzate per le proprie magie.\nMedia.\nLight novel.\nLa serie di light novel ad opera di Satoru Akahori, \u00e8 stata pubblicata dal 15 agosto 1993 al 20 aprile 1996 per un totale di sei volumi. Successivamente uscirono tre volumi speciali ispirati a \"Bakuretsu Hunter\".\nManga.\nIl manga di \"Bakuretsu Hunter\" scritto da Satoru Akahori e disegnato da Rei Omishi \u00e8 iniziato sulle pagine della rivista \"Dengeki Comic Gao!\" della MediaWorks nel 1993 ed \u00e8 andato avanti sino al 1998, per poi essere raccolto in tredici volumi tank\u014dbon. Il manga \u00e8 stato licenziato in lingua inglese dalla MixxZine, in lingua francese dalla Taifu Comics, in lingua cinese dalla Sharp Point Press ed in lingua italiana dalla Comic Art, ma la pubblicazione si \u00e8 interrotta ai primi due capitoli del volume 6 (in Italia uscito come volume 11) a causa del fallimento della casa editrice.\nDrama-CD.\nSono state prodotte tre serie di drama-CD legate a \"Bakuretsu Hunter\", e tutte pubblicate dalla Star Child. la prima intitolata \"Whip\" si \u00e8 articolata in cinque volumi pubblicati fra il giugno 1994 ed il marzo 1995. In ogni volume della serie sono presenti anche alcuni brani musicali, fra cui \"Until Strawberry Sherbet\" interpretata da Megumi Hayashibara. La seconda serie di CD drama intitolata \"Second Season\" \u00e8 iniziata ad agosto 1995 ed \u00e8 terminata nel novembre dello stesso anno, andando avanti per cinque volumi. La terza serie intitolata \"SP Gakuen Hen\" \u00e8 iniziata ad agosto 1996 ed \u00e8 terminata a novembre dello stesso anno. La serie \u00e8 stata suddivisa in tre volumi.\nAnime.\nLa serie televisiva di \"Bakuretsu Hunter\", adattata dal manga di Satoru Akahori e Rei Omishi \u00e8 stata prodotta dallo studio Xebec ed \u00e8 andata in onda su TV Tokyo dal 3 ottobre 1995 al 3 marzo 1996 per ventisei episodi con la regia di K\u014dichi Mashimo. Diversi mesi dopo la fine delle trasmissioni televisive, sono stati pubblicati tre episodi OAV della durata di mezzora l'uno a partire dal 21 dicembre 1996. Le sigle d'apertura e chiusura della serie televisiva sono rispettivamente \"What's Up Guys?\" cantata da Shinnosuke Furumoto e Megumi Hayashibara e \"MASK\" interpretata da Masami Okui e Kasumi Matsumura mentre nella serie OAV sono state impiegate \"Shoot! Love Hunter\" di Mari Sasaki in apertura e \"Whip on Darling\" di Y\u016bko Mizutani e Megumi Hayashibara in chiusura.\nNel 1999 \u00e8 stato prodotto \"Sheevas 1-2-3 Il Dio Perduto di Ikaros\", serie OAV di due episodi, spin-off di \"Bakuretsu Hunter\". \nLa serie \u00e8 stata licenziata in lingua inglese dalla ADV Films, in lingua italiana dalla Yamato Video ed in lingua francese dalla Kaz\u00e9. \nNel 2007 la serie \u00e8 stata trasmessa sul canale pay-per-view La 7 Cartapi\u00f9 e nel 2012 su Man-ga.\nVideogiochi.\nIl primo videogioco \u00e8 stato pubblicato il 26 aprile 1996 dalla I'Max per Sega Saturn ed \u00e8 un gioco d'avventura omonimo della serie. Al momento dell'uscita, i quattro recensori della rivista \"Famits\u016b\" hanno dato un punteggio di 19/40 mentre \"Sega Saturn Magazine\" gli assegn\u00f2 come voto un 5. In seguito il 25 ottobre dello stesso anno la Banpresto distribuisce un altro titolo, questa volta per PlayStation, e si tratta di un puzzle intitolato . Un altro videogioco d'avventura, intitolato \u00e8 invece uscito l'11 aprile 1997 sempre per PlayStation. Infine la King Records ha pubblicato l'8 agosto 1997 il videogioco per Sega Saturn. Quest'ultimo ha ottenuto un punteggio di 18/40 dalla testata \"Famits\u016b\" e un 4.33 da \"Sega Saturn Magazine\"."}
{"id": "719008", "revid": "124963903", "url": "https://it.wikipedia.org/wiki?curid=719008", "title": "Muwatalli II", "text": "Muwatalli re: preparativi allo scontro con gli Egizi.\nFiglio maggiore ed erede designato del re Mur\u0161ili II e della regina Gassulawiya, Muwatalli ascese al trono alla morte del padre avvenuta nel 1295 a.C., ereditando un impero vasto e pacificato, ma le cui periferie nord e ovest erano in fermento, come consuetudine della storia ittita. \nQuasi simultaneamente Seti I sal\u00ec al trono d'Egitto, l'altra superpotenza del tempo, e le sue prime azioni chiarirono l'intenzione di riprendere la politica espansionistica nella ricca area siriana, punto di contatto e di frizione dei due imperi.\nCos\u00ec Muwatalli comprese che presto sarebbe stato chiamato a uno scontro epocale, e tutti i suoi primi atti da sovrano andarono in tal senso: prima tent\u00f2 di ripopolare il Nord, da sempre vittima delle devastanti incursioni delle trib\u00f9 barbare dei Kaska, che spesso dai monti del Ponto anatolico si spingevano fino alla capitale \u1e2aattu\u0161a; compreso come il territorio fosse troppo difficilmente controllabile, e temendo di essere colpito alle spalle durante il probabile scontro con gli Egizi (che presumibilmente sarebbe avvenuto in Siria) Muwatalli prese una decisione senza precedenti: spost\u00f2 la capitale da \u1e2aattu\u0161a a Tar\u1e2bunta\u0161\u0161a, nell'Anatolia sud-orientale (nei pressi dell'odierna Hatip) in una zona molto pi\u00f9 tranquilla e controllabile, e assai pi\u00f9 prossima al fronte siriano.\nTale azione tuttavia, per quanto strategica, fu percepita quasi come una profanazione dalla nobilt\u00e0 ittita, legatissima a doppio filo a \u1e2aattu\u0161a, insediamento storico, capitale e punto di riferimento degli Ittiti; \u1e2aattu\u0161a era inoltre il luogo dove si trovava la \"Casa di Pietra\", sepolcro ancora oggi non individuato ove riposavano le ceneri di tutti i sovrani ittiti, una sorta di \"Sancta Sanctorum\", data la concezione di monarchia assoluta del popolo e la correlata divinizzazione dei re dopo la morte.\nMuwatalli si alien\u00f2 cosi i favori di una fetta ampia del proprio ceto nobile, creando tensioni e divisioni nella sua stessa corte. Come non bastasse, il sovrano di fatto divise il regno in due parti, nominando suo fratello Hattu\u0161ili III governatore del Nord dalla citt\u00e0 di Hakpis.\nIl faraone Seti I dette inizio alle ostilit\u00e0 attorno al 1290-1288 a.C., attaccando con successo la citt\u00e0 di Amurru, sottratta all'Egitto dal nonno di Muwatalli, \u0160uppiluliuma I, solo pochi decenni prima e posta proprio nell'area di contatto tra i due imperi; anzich\u00e9 reagire Muwatalli, non sentendosi ancora pronto per il grande scontro, scelse la via diplomatica e sottoscrisse un trattato col faraone, una tregua momentanea tra i due imperi.\nLa questione A\u1e2b\u1e2biyawa.\nNel frattempo sul fronte occidentale dell'impero l'attivit\u00e0 espansionistica del regno miceneo di A\u1e2b\u1e2biyawa era al suo apice: per mezzo di avventurieri locali e sobillatori il non meglio identificato regno egeo tentava di alimentare moti indipendentistici da parte del mondo Arzawa, nel chiaro intento di espandere se non il proprio dominio almeno la propria influenza commerciale in un'area che difficilmente, stante l'apparato bellico e politico degli Ittiti, avrebbe potuto diversamente penetrare.\nParticolarmente attivo era un tale Piyama-Radu, per diversi decenni autentica spina nel fianco di sovrani ittiti, a tal punto da essere perfino citato in orazioni e aruspici di sovrani e regine come una piaga da cui esser liberati.\nProprio Piyama-Radu, con un colpo di mano improvviso e il supporto di A\u1e2b\u1e2biyawa, umilia il re-vassallo ittita della Terra del fiume Seha Manhapa-Tarhunta, occupa il suo regno installandovi come reggente suo genero Atpa, e poi marcia indisturbato sull'altro regno vassallo ittita di Wilusa/Troia che conquista, rimuovendo il sovrano filo ittita (1285-80 a.C. circa).\n\u00c8 molto probabile che un contingente di A\u1e2b\u1e2biyawa guidato da Piyama-Radu abbia dunque presidiato Wilusa/Troia, sottraendola al controllo ittita, episodio narrato nella cosiddetta \"Lettera di Manhapa-Tarhunta\", una tavoletta in lingua ittita giunta quasi intatta sino a noi.\nL'episodio narrato, per coincidenza cronologica quasi assoluta con i testi classici e per lo svolgimento dei fatti, potrebbe essere alla base della leggenda omerica, o almeno \u00e8 l'episodio storico pi\u00f9 vicino alla leggendaria guerra di Troia.\nLa reazione di Muwatalli non si fece attendere: il sovrano invi\u00f2 immediatamente un contingente agli ordini del generale Kassu che, anche contando sull'appoggio militare di Kupanta-Kurunta re di Mira, riconquist\u00f2 sia Terra del fiume Seha sia Wilusa, reinstallando su quest'ultima un nuovo re-vassallo, Alaksandu, il trattato di pace stipulato con il quale (1280 a.C.) \u00e8 giunto fino ai giorni nostri.\nIl sovrano ittita rimosse ed esili\u00f2 anche l'inetto Manhapa-Tarhunta, sostituendolo sul trono della Terra del fiume Seha con il figlio Mashturi, cui a suggello dell'alleanza dette forse in sposa sua sorella Massanauzzi.\nLa guerra con l'Egitto: la seconda battaglia di Kadesh (1274 a.C.).\nE cos\u00ec, pacificati gli instabili confini, Muwatalli pot\u00e9 dedicarsi allo scontro epocale con gli Egizi, al cui trono era nel frattempo asceso uno dei pi\u00f9 longevi faraoni della storia, il figlio di Seti I, il grande Ramses II.\nDopo alcune scaramucce in area siriana provocate dal faraone (1275 a.C.), Muwatalli scese con il fratello Hattu\u0161ili per lo scontro finale, che avvenne l'anno seguente a Kadesh, punto di contatto dei due imperi.\nIl sovrano ittita riusc\u00ec a formare una coalizione composta da un gran numero di trib\u00f9 locali. Secondo fonti egizie, gli alleati formavano un esercito composto da 30 000 soldati e 3 000 carri, mentre l'esercito egizio era invece formato da 20 000 fanti e 2 500 carri da guerra.\nMuwatalli orchestr\u00f2 una trappola: mand\u00f2 incontro all'esercito egizio due persone a lui fedeli, che, dopo essere state catturate, comunicarono agli Egizi che l'esercito ittita era lontano da Kadesh. Ramses, credendo a quanto raccontato, divise le sue forze: l'armata di Amon si accamp\u00f2 vicino a un bosco, l'armata di Seth, invece, vicino al primo guado lontano da Kadesh, quelle di Ra e Ptah al secondo guado vicino alla roccaforte.\nMuwatalli allora fece scattare la sua trappola: i soldati nascosti nel bosco attaccarono l'accampamento, decimando l'armata di Seth e indebolendo quella di Amon. Nei documenti egizi - le uniche fonti pervenuteci che riferiscono dettagliatamente della battaglia - ben poco imparziali nella loro caratteristica autocelebrazione, si narra che, mentre l'esercito egizio era in fuga, Ramses da solo and\u00f2 all'attacco, risollevando gli animi dei soldati e riuscendo a sconfiggere le forze ittite, per conseguire una vittoria che fino a poco prima sembrava del tutto impossibile. Volendo cercare di indagare l'esito finale della battaglia in un modo che sia maggiormente vicino alla realt\u00e0, si osserver\u00e0 che lo scontro (peraltro il pi\u00f9 grande dell'antichit\u00e0 fino alle guerre persiane) si risolse in sostanza senza vincitori n\u00e9 vinti. \u00c8 probabile che Ramses, al di l\u00e0 di quanto ci riferisce nei suoi documenti autocelebrativi, riusc\u00ec a contenere l'esercito avversario grazie al tempestivo arrivo della terza divisione (la quarta quasi sicuramente neppure arriv\u00f2 in tempo per prendere parte alla battaglia) e di un contingente proveniente dal paese alleato di Amurru, il cui re Benteshina aveva tradito gli Ittiti ed era passato dalla parte degli Egizi.\nLo scontro pare essersi concluso con perdite enormi su ambo i fronti e senza un netto vincitore.\nResta, comunque, il dato di fatto che Kadesh rest\u00f2 sotto il dominio ittita e Amurru e Aba (Damasco) vi ritornarono, come dato dirimente su chi debba essere considerato il vincitore dello scontro; Benteshina fu deposto, portato a \u1e2aattu\u0161a e sostituito con un nuovo sovrano, Shapili.\nUna successione complicata: l\"'affaire\" Danuhepa.\nSul finire del regno il sovrano fu alle prese con supposti intrighi di palazzo: temeva infatti che la Regina Regnante Danuhepa, Sposa Reale di suo padre nell'ultima parte della vita dopo la morte di Gassulawiya, potesse, secondo la ricostruzione di alcuni studiosi, avvantaggiare i propri figli rispetto a quelli del sovrano nella corsa alla futura successione regale.\nStante il suo ufficio di Regina in carica, i figli di Danuhepa cui si fa riferimento nei testi ittiti potevano essere solo del Re Mur\u0161ili II, padre di Muwatalli. In tal caso si trattava quindi di eredi di Primo Rango, mentre quelli di Muwatalli non lo erano.\nNon ci \u00e8 giunto in alcun testo il nome della sposa reale del sovrano, che non fu mai Regina Regnante e, per quanto noto oggi, nemmeno gli dette figli maschi; sappiamo invece che Muwatalli ne ebbe almeno due, probabilmente da spose secondarie, cui fu imposto un nome hurrita: Mur\u0161ili III e Kurunta.\nUrhi-Teshub, l'erede designato ed effettivo successore asceso poi al trono col nome di Mur\u0161ili III, era certamente figlio di una consorte secondaria o di una concubina, criterio non escludente per la successione ma considerato penalizzante; e probabilmente anche Ulmi-Teshub, che poi la storia ricorder\u00e0 come Kurunta, lo era.\nTaluni storici, in particolare Singer, hanno avanzato l'ipotesi che Kurunta possa esser stato figlio di primo rango, cio\u00e8 di Muwatalli e della regina Danuhepa, ma che fosse troppo giovane per regnare e che per questo suo padre avrebbe scelto Mur\u0161ili come \"tuhkanti\"; se tale ipotesi fosse vera, il re avrebbe sposato la vedova di suo padre, circostanza senza precedenti nella storia ittita oppure sarebbe stato lui stesso (e non Mur\u0161ili II come generalmente accettato) il marito di Danuhepa.\nEntrambe le circostanze comunque mal si conciliano sia col processo cui il re poi sottoporr\u00e0 la regina (ne cadrebbe il motivo) sia soprattutto con le evidenze archeologiche dei sigilli rinvenuti che associano il nome Danuhepa ad un \"Gran Re Mur\u0161ili\" che gran parte del mondo accademico riconosce come Mur\u0161ili II, identificandolo pertanto come marito di Danuhepa.\nNon \u00e8 invece da escludere del tutto che Kurunta potesse essere figlio della ignota sposa reale di Muwatalli, e quindi di primo rango; mancano tuttavia evidenze in tal senso.\nMuwatalli comunque sia, forse temendo per la propria progenie, decise perci\u00f2 di tenere a corte con s\u00e9 solo il \"tuhkanti\" designato, Urhi-Teshub appunto, e invi\u00f2 invece il secondogenito Kurunta a Hakpis, lontano da corte, dal fratello Hattu\u0161ili, affinch\u00e9 lo crescesse.\nSe lotte dinastiche vi furono, Muwatalli riusc\u00ec a domarle: mise sotto processo strumentalmente Danuhepa per atti profanatori, ne ottenne la condanna (e possibilmente l'uccisione del figlio maggiore), la rimosse da Regina Regnante e la allontan\u00f2 da corte.\nGli ultimi anni di regno di Muwatalli, fatta la scelta di Mur\u0161ili III come erede, furono contraddistinti da una forte presenza del figlio nella gest\u00econe attiva dell'impero, tanto da fare ipotizzare ad alcuni (Klengel e Cammarosano) addirittura un periodo di co-reggenza, mentre i pi\u00f9 (tra cui Hawkins, Bryce e Houwink ten Cate) ritengono che il \"tuhkanti\" abbia solo svolto \"de facto\" funzioni solitamente di pertinenza del re; a dispetto di ci\u00f2, le frizioni tra padre e figlio appaiono evidenti dai testi che ci sono giunti, che ci mostrano un Mur\u0161ili III timoroso della propria posizione, preoccupato del pensiero della nobilt\u00e0 ittita e in disaccordo con indirizzi politici presi da Muwatalli, soprattutto in relazione allo spostamento della capitale e alle questioni di culto connesse.\nL'eredit\u00e0 di Muwatalli.\nEntrambi i figli di Muwatalli svolgeranno un ruolo importante nella storia ittita: Urhi-Teshub diverr\u00e0 re alla sua morte con il nome di Mur\u0161ili III e regner\u00e0 per 7 (anni tra il 1272 a.C. e il 1265 a.C.) prima di essere deposto, al termine di una rapida guerra civile, dallo zio Hattu\u0161ili III; Kurunta sar\u00e0 sovrano di Tar\u1e2bunta\u0161\u0161a, mantenendo una posizione di primissimo piano sia durante il regno di Hattu\u0161ili III sia durante il regno del figlio e successore di quest'ultimo, Tud\u1e2baliya IV, e secondo taluni studiosi sar\u00e0 egli stesso brevemente re di \u1e2aattu\u0161a, originando comunque con la propria secessione la diaspora dell'impero.\nForte, rude e astuto, Muwatalli fu uno dei grandi sovrani dell'impero ittita: mor\u00ec in seguito a cause sconosciute, nel 1272, pochi anni dopo la seconda battaglia di Kadesh, lasciando un impero vasto e solido, al proprio zenith; eppure, paradossalmente, proprio alla sua divisione dei territori in due zone, alla creazione di una nuova capitale, Tar\u1e2bunta\u0161\u0161a, e all'avere affidato il figlio Kurunta al fratello, va ascritta la creazione del germe che presto avrebbe minato l'unit\u00e0 della famiglia reale, contribuendo in maniera significativa al collasso finale.\nMuwatalli \u00e8 anche il protagonista di alcune delle missive pi\u00f9 celebri della storia anatolica: il destinatario della gi\u00e0 citata Lettera di Manhapa-Tarhunta, fonte di importanti notizie sulla realt\u00e0 e il contesto storico della omerica Guerra di Troia e secondo una parte degli studiosi l'autore dell'altrettanto celebre Lettera di Tawagalawa."}
{"id": "719009", "revid": "1568601", "url": "https://it.wikipedia.org/wiki?curid=719009", "title": "Mawson Peak", "text": "Mawson Peak \u00e8 una montagna situata su Heard Island, un territorio australiano nei Mari antartici. Con i suoi 2.745 metri \u00e8 la seconda vetta pi\u00f9 alta di tutti i territori australiani, compresi i territori cosiddetti \"esterni\", preceduto dal Monte McClintock, alto 3.492\u00a0m e situato nel Territorio antartico australiano, e seguito dal Monte Kosciuszko situato sul continente australiano, alto 2.228\u00a0m.\nMawson Peak \u00e8 un vulcano attivo, la cima del massiccio chiamato Big Ben. Il vulcano venne cos\u00ec battezzato nel 1948 in onore di Sir Douglas Mawson, che guid\u00f2 una spedizione su Heard Island nel novembre-dicembre 1929."}
{"id": "719012", "revid": "123490656", "url": "https://it.wikipedia.org/wiki?curid=719012", "title": "Pandosia Bruzia", "text": "Pandosia nel Bruzio \u00e8 un'antica citt\u00e0 citata dagli storici antichi e situata nei pressi dell'attuale Castrolibero, o pi\u00f9 probabilmente nell'attuale territorio della citt\u00e0 di Acri. Pandosia viene descritta dallo storico Strabone (VI 1,-5) quale antica capitale del popolo degli Enotri, dovette quindi essere un centro importante tra l'et\u00e0 del Bronzo e quella del Ferro citazione (\"La Magna Grecia\", Guida Archeologica Laterza), in et\u00e0 pi\u00f9 recente \u00e8 ricordata perch\u00e9 presso il fiume Acheronte, che scorreva nelle sue vicinanze, fu assassinato il re d'Epiro Alessandro il Molosso (\"Magna Grecia\", edizioni Guide Archeologiche Laterza pag. 64).\nNel centro storico come nel territorio della citt\u00e0 di Acri notevoli ritrovamenti archeologici analizzati al carbonio 14 hanno evidenziato la costante frequentazione del territorio a partire dal Pre-Eneolitico fino all'Eta del Ferro, inoltre successive scoperte mostrano la frequentazione fino all'Et\u00e0 Classica.\nFonti numismatiche.\nAgli inizi del V secolo a.C. furono coniati stateri con lo stesso tipo della citt\u00e0 di Crotone, alla quale Pandosia era sottoposta. Simili monete furono emesse anche da Crotone con Sibari e con Temesa.\nUn secondo statere emesso nel 435-425 a.C. dalla sola Pandosia, riporta sul verso il dio del fiume Crati. Agli inizi del IV secolo a.C. si riferiscono uno statere, una dracma e un triobolo emessi dalla sola Pandosia.\nL'identificazione della citt\u00e0.\nDai resoconti delle fonti antiche si evince che la citt\u00e0 si trovava presso un fiume che aveva all'epoca il nome di Acheronte, che era al confine tra Bruzi e Lucani. E stata l'antica capitale dei re Enotri, situata nell'interno, era annoverata a mezza strada tra Sibari e Temesa, un po' sopra a Cosenza. Talora posta tra le citt\u00e0 del Tirreno, o in quelle del versante Jonico. Citate nella Pariegesi di Pseudo-Scimmo vv . 326-329: nel Pseudo Scilace e ciatata semplicemente fra le citt\u00e0 greche e lucane. Attualmente le evidenze e i ritrovamenti archeologici pi\u00f9 prominenti situano Pandosia nei pressi dell'attuale citt\u00e0 di Acri o nei pressi dell'attuale citt\u00e0 di Castrolibero.: dista pochi chilometri da Cosenza nei pressi di Castrolibero e sembra concordare con il racconto liviano della fine di Alessandro il Molosso, secondo il quale parte del suo corpo, straziato dai nemici, venne trasportato a Cosenza ovviamente a dorso di mulo. La citt\u00e0 di Cosenza doveva essere molto vicina tenuto conto dei mezzi di trasporto di allora. Castrolibero fu inizialmente una fortezza (Castelfranco e prima ancora Pandosia) situata nei tenimenti di Mendicino. I centri storici dei comuni di Mendicino e di Castrolibero, che confinano tra loro, si trovano a pochi chilometri di distanza l'uno dall'altro. In un documento del 1267 \"In tenimento Mendicini\" si trovava il casale di \"Pantosa\" (infatti all'epoca il complesso Pantosa-Castelfranco faceva parte dei tenimenti di Mendicino). Il documento venne emanato in Viterbo, l'8 febbraio del 1267, decima indizione, da papa Clemente IV. In un altro documento del 1278 (documenti della cancelleria Angioina) il toponimo \u00e8 indicato indifferentemente come \"Pantose\" o \"Pandose\", indicando una possibile sopravvivenza del nome dell'antica citt\u00e0 di Pandosia. Nel 1412 il casale di Pantosa risulta disabitato in quanto era stato abbandonato a favore di Castelfranco. A conferma della identit\u00e0 Castelfranco=Pandosia, la chiesa di San Nicola, al confine tra Castrolibero e Marano Principato, viene citata nel 1545 (F. Russo, \"Regesto Vaticano per la Calabria\", nn. 18965 e 18976) come \"S. Nicolai de Pantusa de Castrofranco\", la chiesa di San Salvatore, ora Parrocchia nel centro storico di Castelfranco, \u00e8 citata nel 1567 in un documento del \"notar\" Giordano G. Andrea (Cosenza, 6-5-1563) f. 299 come \"Santis Salvatoris de Pantusa\". Quindi Pantosa-Pantusa e Castelfranco erano intimamente legati. A Castelfranco sono stati rinvenuti, in localit\u00e0 \"Palazzotto\" i resti di strutture difensive e nel 1877 vi venne trovata una moneta dell'antica Pandosia."}
{"id": "719015", "revid": "712828", "url": "https://it.wikipedia.org/wiki?curid=719015", "title": "Droideka", "text": ""}
{"id": "719019", "revid": "89688", "url": "https://it.wikipedia.org/wiki?curid=719019", "title": "Jean-Jacques Rousseau", "text": "Nato da un'umile famiglia calvinista di origine francese, ebbe una giovinezza difficile ed errabonda durante la quale si convert\u00ec al cattolicesimo (per poi tornare al calvinismo e approdare infine al deismo), visse e studi\u00f2 a Torino e svolse diverse professioni, tra cui quella della copia di testi musicali e quella di istitutore. Trascorse alcuni anni di tranquillit\u00e0 presso la nobildonna Fran\u00e7oise-Louise de Warens; quindi, dopo alcuni vagabondaggi tra la Francia e la Svizzera, si trasfer\u00ec a Parigi, dove conobbe e collabor\u00f2 con gli enciclopedisti. Nello stesso periodo inizi\u00f2 la sua relazione con Marie-Th\u00e9r\u00e8se Levasseur, da cui avrebbe avuto cinque figli, lasciati all'orfanotrofio pubblico a causa delle condizioni di ristrettezza economica, ma cui reale paternit\u00e0 \u00e8 discussa vista la possibile infertilit\u00e0 di Rousseau, dovuta a una patologia.\nIl suo primo testo filosofico importante, il \"Discorso sulle scienze e le arti\", vinse il premio dell'Accademia di Digione nel 1750 e segn\u00f2 l'inizio della sua fortuna.\nDal primo \"Discours\" emergevano gi\u00e0 i tratti salienti della filosofia rousseauiana: un'aspra critica della civilt\u00e0 come causa di tutti i mali e le infelicit\u00e0 della vita dell'uomo, con il corrispondente elogio della natura come depositaria di tutte le qualit\u00e0 positive e buone. Questi temi sarebbero stati ulteriormente sviluppati dal \"Discorso sull'origine e i fondamenti della diseguaglianza tra gli uomini\" del 1754: da questo secondo \"Discours\" emergeva la concezione di Rousseau dell'uomo e dello stato di natura, la sua idea sull'origine del linguaggio, della propriet\u00e0, della societ\u00e0 e dello Stato. Un altro testo, il \"Contratto sociale\" del 1762, conteneva la proposta politica di Rousseau per la rifondazione della societ\u00e0 sulla base di un patto equo \u2013 costitutivo del popolo come corpo sovrano, solo detentore del potere legislativo e suddito di s\u00e9 stesso. Questi e altri suoi scritti (soprattutto l\"Emilio\", sulla pedagogia) vennero condannati e contribuirono a isolare Rousseau rispetto all'ambiente culturale del suo tempo. Le sue relazioni con tutti gli intellettuali illuministi suoi contemporanei, oltre che con le istituzioni della Repubblica di Ginevra, finirono per deteriorarsi a causa di incomprensioni, sospetti e litigi, e Rousseau mor\u00ec in isolamento quasi completo.\nConsiderato per alcuni versi un illuminista, e tuttavia in radicale controtendenza rispetto alla corrente di pensiero dominante nel suo secolo (definibile quindi un preromantico o illuminista anti-razionale) Rousseau ebbe influenze importanti nel determinare certi aspetti dell'ideologia egualitaria e anti-assolutistica che fu alla base della Rivoluzione francese del 1789; anticip\u00f2 inoltre molti degli elementi che, tra la fine del XVIII e l'inizio del XIX secolo, avrebbero caratterizzato il Romanticismo, e segn\u00f2 profondamente tutta la riflessione politica, sociologica, morale, psicologica e pedagogica successiva. Alcuni elementi della sua visione etica saranno ripresi in particolare da Immanuel Kant. Le idee di Rousseau ebbero una risonanza europea e mondiale, tale da ispirare le future costituzioni degli Stati Uniti e della Rivoluzione francese.\nRousseau fu anche un compositore, e la sua opera pi\u00f9 nota \u00e8 \"L'indovino del villaggio\".\nBiografia.\nInfanzia e giovinezza.\nJean-Jacques Rousseau nacque a Ginevra (allora capoluogo della Repubblica di Ginevra) il 28 giugno 1712. Aveva un fratello maggiore, di nome Fran\u00e7ois (1705-?), di cui non si sa quasi nulla; sua madre, Suzanne Bernard (1673-1712), mor\u00ec il 7 luglio per febbre puerperale, una complicazione legata al parto, pochi giorni dopo aver dato alla luce il suo secondogenito. \nIl padre, Isaac (1672-1747), un artigiano orologiaio calvinista di modeste condizioni ma di una certa cultura, educ\u00f2 il bambino da solo per i primi dieci anni della sua vita, instillandogli l'amore per la lettura e un sentimento patriottico per la Repubblica di Ginevra che Jean-Jacques avrebbe conservato per tutta la vita.\nIl giovane Rousseau si form\u00f2 leggendo Bossuet, Fontenelle, La Bruy\u00e8re, Moli\u00e8re e soprattutto Plutarco, dal quale interiorizz\u00f2 importanti nozioni sulla storia della Roma repubblicana e del quale nelle \"Confessioni\" (un'opera di introspezione autobiografica, scritta verso la fine della sua vita) disse che era la sua lettura preferita.\nNel 1722, in seguito a una lite, Isaac si trov\u00f2 costretto a fuggire da Ginevra per trasferirsi a Nyon dove poi si sarebbe risposato; affid\u00f2 il suo figlio minore al fratello della moglie, Gabriel Bernard, il quale a sua volta lo mand\u00f2 a pensione presso il pastore di Bossey, Jean-Jacques Lambercier, per il quale Rousseau avrebbe conservato ricordi di stima e rispetto. Padre e figlio non avrebbero pi\u00f9 avuto che contatti molto sporadici. \nNel corso della permanenza presso Lambercier, Rousseau sub\u00ec violenza fisica e psicologica da parte della figlia del Pastore, cosa che segn\u00f2 tutta la sua vita con molte implicazioni masochistiche. \nNel 1724 Jean-Jacques rientr\u00f2 a Ginevra; rimanendo alloggiato presso lo zio, inizi\u00f2 a fare l'apprendista di un cancelliere prima, e di un incisore poi. Rousseau avrebbe conservato, tra l'altro, un buon rapporto con la zia Suzanne (1682-1775), sorella del padre.\nIl 14 marzo 1728, rientrando tardi da una passeggiata in campagna e trovando le porte della citt\u00e0 sbarrate, Jean-Jacques decise di allontanarsi dalla citt\u00e0 natale e dalla famiglia; il parroco di Confignon gli consigli\u00f2 allora di recarsi ad Annecy per mettersi sotto la protezione di Fran\u00e7oise-Louise de Warens (1699-1762), una protestante convertita al Cattolicesimo che riceveva una pensione dalla Chiesa di Roma per difendere e diffondere la fede cattolica in quell'area del Regno di Sardegna al confine con paesi protestanti; ella mand\u00f2 Rousseau nella capitale del Regno, Torino, presso il collegio cattolico dell'Ospizio dello Spirito Santo. Qui, tra il 21 e il 23 aprile, egli abiur\u00f2 il protestantesimo (la religione paterna) e fu battezzato con rito cattolico.\nTra il 1728 e il 1731 Rousseau lavor\u00f2 a Torino come domestico presso la contessa de Vercellis e presso il conte Solaro di Gouvon, dove viene licenziato per aver sottratto un nastro, assieme alla cuoca che aveva tentato di accusare al suo posto, cosa che gli provoc\u00f2 un senso di colpa che durer\u00e0 per moltissimi anni; successivamente ritorn\u00f2 ad Annecy (dove prese lezioni di musica da Jacques le Ma\u00eetre) e quindi riprese a vagabondare tra Nyon, Friburgo, Losanna, Vevey, Neuch\u00e2tel; a Neuch\u00e2tel si ferm\u00f2 qualche tempo per impartire a sua volta lezioni di musica; a Boudry si offr\u00ec di fare da interprete a un sedicente archimandrita che segu\u00ec a Friburgo, Berna e Soletta prima di scoprire che si trattava di un impostore; pass\u00f2 qualche tempo a Parigi, dove lavor\u00f2 come precettore, e infine dopo essere passato da Lione si stabil\u00ec \u2013 di nuovo sotto la protezione di Madame de Warens \u2013 a Chamb\u00e9ry, dove a partire dal 1732 lavor\u00f2 come maestro di musica e a partire dal 1734 come intendente.\nPresso Madame de Warens, nella cui casa rimase con poche interruzioni fino al 1742, Rousseau trascorse alcuni anni di tranquilla felicit\u00e0. Come egli stesso racconta nelle \"Confessioni\", in quel periodo affin\u00f2 la sua formazione filosofica leggendo la \"Logica di Port-Royal\" e testi di Cartesio, Leibniz, Locke, Malebranche; studi\u00f2 inoltre la geometria, il latino, la storia, la geografia e l'astronomia. Con Fran\u00e7oise-Louise de Warens, di tredici anni pi\u00f9 anziana e da lui soprannominata \"maman\", Rousseau intrattenne anche una relazione sentimentale, i cui piaceri rievoc\u00f2 poi nelle \"Confessioni\" e nelle \"Fantasticherie del passeggiatore solitario\".\nNel 1737 Rousseau si assent\u00f2 da Chamb\u00e9ry in due occasioni, prima (a luglio) per recarsi a Ginevra a ritirare l'eredit\u00e0 di sua madre e poi (a settembre) per consultare un medico di Montpellier in seguito a un problema al cuore; durante questo secondo viaggio ebbe una breve ma appassionata relazione amorosa con una donna incontrata durante il tragitto, Madame de Larnage.\nDi ritorno presso Madame de Warens nel 1738, Rousseau trov\u00f2 che ella aveva un nuovo intendente e favorito, Jean-Samuel-Rodolph Wintzenried. Rimase tuttavia a Les Charmettes, leggendo, scrivendo e studiando un innovativo sistema di notazione musicale di sua concezione. Pass\u00f2 il 1740 a Lione, presso la famiglia Mably, dove avvi\u00f2 un nuovo precettorato il quale, destinato a non avere successo, gli consent\u00ec tuttavia di accumulare delle esperienze significative.\nLe prime pubblicazioni.\nNel 1742, Jean-Jacques Rousseau lasci\u00f2 definitivamente Les Charmettes per recarsi a Parigi. Il 22 agosto present\u00f2 all'Accademia delle scienze francese il suo \"Projet concernant de nouveaux signes pour la musique\", la cui validit\u00e0 venne riconosciuta pur senza che si giudicasse opportuno tentare di sostituire il sistema di notazione tradizionale. All'inizio del 1743, cionondimeno, Rousseau pubblic\u00f2 una \"Dissertation sur la musique moderne\" che contribu\u00ec a introdurlo nell'ambiente culturale illuminista.\nA Parigi Rousseau entr\u00f2 in contatto con alcune delle personalit\u00e0 pi\u00f9 rilevanti della cultura del tempo, tra cui Fontenelle, Diderot, Marivaux, Condillac, l'Abb\u00e9 de Saint-Pierre. Continuando a dedicarsi alla musica (nel 1743 ebbe inizio la composizione dell'opera \"Le Muse galanti\"), Rousseau si mise al servizio del conte Montaigu, ambasciatore francese presso la Repubblica di Venezia. Per quanto breve (settembre 1743 \u2013 agosto 1744) il soggiorno di Rousseau a Venezia fu significativo, perch\u00e9 fu in questa occasione che egli inizi\u00f2 a stendere alcune riflessioni sul malgoverno della citt\u00e0 che posero le basi di un ampio trattato di filosofia politica, le \"Institutions politiques\"; questo testo rimase incompiuto, ma in seguito ne venne estratto quello che sarebbe divenuto il \"Manoscritto di Ginevra\" e, quindi, \"Il contratto sociale\".\nTornato a Parigi Rousseau incontr\u00f2 Marie-Th\u00e9r\u00e8se Levasseur (1721-1801), una cameriera (quasi completamente illetterata) dell'albergo dove egli alloggiava, la quale lavorava anche come sarta; con lei avvi\u00f2 una relazione che, durando fino alla morte di Jean-Jacques, avrebbe visto la nascita di cinque figli. Nel 1745 venne rappresentato \"Le Muse galanti\"; Rousseau avvi\u00f2 una corrispondenza con Voltaire e strinse i suoi rapporti con Diderot e Condillac. Il 1746 vide Rousseau divenire segretario di Madame Dupin (il cui salotto intellettuale aveva frequentato fin dall'inizio del suo soggiorno parigino) e trasferirsi presso di lei al castello di Chenonceau, dove si dedic\u00f2 molto alla scrittura, producendo in particolare la commedia \"L'Engagement t\u00e9m\u00e9raire\" e il componimento in versi \"L'All\u00e9e de Sylvie\". Sempre nel 1746 nacque il primo figlio di Jean-Jacques e Th\u00e9r\u00e8se, che venne affidato (come tutti gli altri che seguirono) all'Hospice des Enfants-Trouv\u00e9s, cio\u00e8 alla pubblica carit\u00e0.\nNel 1747 \"L'Engagement t\u00e9m\u00e9raire\" venne messo in scena per la prima volta; nel 1749 Diderot invit\u00f2 Rousseau a scrivere alcune voci di musica per il progetto dell'\"Encyclop\u00e9die\". Pi\u00f9 tardi Rousseau avrebbe redatto per l'enciclopedia anche la voce sull'economia politica; il testo di tale voce, pubblicato autonomamente come \"Discorso sull'economia politica\" nel 1755, anticipava alcuni dei concetti fondamentali del \"Contratto sociale\" (tra cui quello di volont\u00e0 generale).\nIl 1749 fu un anno importante per la vita di Rousseau. Diderot venne arrestato e imprigionato al castello di Vincennes per il contenuto eterodosso e ritenuto scandaloso della sua \"Lettera sui ciechi ad uso di coloro che vedono\" e con l'accusa di avere scritto romanzi libertini; mentre si recava a fargli visita in carcere, Rousseau lesse sul giornale settimanale \"Mercure de France\" il titolo del concorso bandito per l'anno 1750 dall'Accademia di Digione: \u00abSe il rinascimento delle scienze e delle arti abbia contribuito a migliorare i costumi\u00bb. Di fronte a questa domanda Rousseau ebbe quella che lui stesso, in una lettera a Malesherbes del 1762, descrisse come una tempesta emotiva e un'autentica illuminazione, che gli consent\u00ec di mettere improvvisamente ordine in tutte le idee che aveva sviluppato gradualmente a proposito della natura dell'uomo e della societ\u00e0.\nIl saggio che scrisse in risposta a tale bando, il \"Discorso sulle scienze e le arti\", venne completato nel 1750 e risult\u00f2 vincitore del concorso; questo testo segn\u00f2 l'inizio della vera fortuna di Rousseau, non solo per il conseguimento del premio ma anche e soprattutto per il clamore suscitato dalle tesi rivoluzionarie che l'autore vi sosteneva. \nI problemi di salute.\nIl 18 ottobre 1752 venne rappresentata per la prima volta a Fontainebleau, alla presenza del re Luigi XV di Francia, l'op\u00e9ra-comique \"L'indovino del villaggio\", che riscontr\u00f2 un notevole successo; tuttavia, invitato a un'udienza con il re il giorno successivo alla prima, Rousseau decise di non presentarsi temendo per la sua timidezza (che veniva meno solo quando poteva parlare liberamente delle sue idee), per la sua incontinenza urinaria (pollachiuria) dovuta a una stenosi all'uretra - la quale, di origine congenita o causata da una malattia venerea (cosa da lui negata), gli causava anche una dannosa ritenzione urinaria e in seguito possibili disturbi renali che potrebbero averlo condotto alla morte molti anni dopo , per cui spesso era costretto a usare anche un catetere e una borsa; inoltre pare che Rousseau sapesse che quasi sicuramente gli sarebbe stata offerta una pensione a corte, che non avrebbe voluto accettare per poter mantenere, specialmente in quanto repubblicano, la sua indipendenza di giudizio; si allontan\u00f2 quindi da Fontainebleau, causando il suo primo litigio con Diderot (che critic\u00f2 duramente la sua scelta).\nLa salute di Rousseau era fragile da sempre, il suo carattere ipersensibile e in questo periodo cominci\u00f2 anche a soffrire di sbalzi d'umore, ansia e paranoia, e disturbi fisici vari; \u00e8 stato anche ipotizzato (pur non essendo mai stato eseguito un test del DNA sui resti del filosofo) che soffrisse di una malattia genetica, la porfiria acuta intermittente, che causa gravi crisi psicofisiche (dolore crampiforme allo stomaco, disturbi psichici, crisi pseudoepilettiche, insonnia, disturbi urinari e uditivi) in seguito all'assunzione di sostanze non tollerate dall'organismo, a carenza di zuccheri o a stress psicologico.\nScrittura e riflessione.\nNello stesso 1752 la Com\u00e9die-Fran\u00e7aise interpret\u00f2 per la prima volta il pezzo teatrale di Rousseau \"Narcisse\", poi pubblicato nel 1753. Nella prefazione al testo l'autore si difendeva dalle accuse di incoerenza che avevano seguito la pubblicazione del \"Discorso sulle scienze e le arti\": affermava che l'oggetto della sua critica non erano state le scienze e le arti in s\u00e9, quanto piuttosto il loro effetto deleterio sui costumi; e inoltre \u2013 dal momento che considerava irrimediabile il male fatto finora dalla civilt\u00e0 \u2013 sottolineava la necessit\u00e0 di combattere il male nel male, ad esempio con una letteratura (di cui il \"Narcisse\" nello specifico costituiva un esempio) capace di porre un freno a una corruzione ancora peggiore.\nNel 1753 venne pubblicata una nuova questione dell'Accademia di Digione: \u00abQual \u00e8 l'origine della disuguaglianza fra gli uomini e se essa \u00e8 autorizzata dalla legge naturale.\u00bb\nRousseau nel frattempo scrisse la \"Lettre sur la musique fran\u00e7aise\" sull'armonia, la melodia, la musica vocale e strumentale nell'ambito della disputa tra i difensori dell'opera alla francese e i fautori di un'apertura verso le tradizioni straniere, \"in primis\" quella italiana. Nell'estate del 1754 rientr\u00f2 per un breve periodo a Ginevra, dove venne accolto con tutti gli onori; fu reintegrato nel titolo di cittadino e si riconvert\u00ec al calvinismo. Fece anche visita, per l'ultima volta, a Madame de Warens che trov\u00f2 ormai decaduta e quasi del tutto in disgrazia.\nLa risposta di Rousseau alla questione della diseguaglianza, il \"Discorso sull'origine e i fondamenti della diseguaglianza tra gli uomini\", venne pubblicata nel 1755. Pur non riscontrando lo stesso successo del primo discorso, e non vincendo il premio, anche questo secondo scritto filosofico ebbe una notevole eco, sia positivo che negativo. Cominciarono i suoi attriti con Voltaire dopo che questi gli scrisse\u00a0\u00ableggendo la vostra opera viene voglia di camminare a quattro zampe. Tuttavia, avendo perso quest'abitudine da pi\u00f9 di sessant'anni, mi \u00e8 purtroppo impossibile riprenderla\u00bb. Inoltre Voltaire defin\u00ec le idee di Rousseau contro la propriet\u00e0 privata e il lusso come \"filosofia da pezzente\".\nGli anni tra il 1755 e l'inizio degli anni sessanta furono tra i pi\u00f9 fecondi per il pensiero e per la produzione letteraria di Rousseau.\nNel 1756 egli si stabil\u00ec presso la residenza detta l'\"Ermitage\", presso Montmorency, sotto la protezione della letterata Louise d'\u00c9pinay. Qui pot\u00e9 approfittare di una certa tranquillit\u00e0 e di un certo isolamento, pur essendo sempre costretto ad attendere ad alcuni doveri sociali che continuarono a pesargli. Intanto che continuava il suo carteggio con Voltaire (di cui si ricorda in particolare la \"Lettre \u00e0 Voltaire sur la Providence\", su temi legati al terremoto di Lisbona del 1755) Rousseau cominci\u00f2 a lavorare sui personaggi del libro che sarebbe diventato \"Giulia o la nuova Eloisa\".\nLa rottura con i \"philosophes\".\nNel 1757 Rousseau inizi\u00f2 ad avere degli attriti con Madame d'\u00c9pinay (causati da un suo amore per la contessa d'Houdetot) oltre che con Denis Diderot e con Fr\u00e9d\u00e9ric-Melchior Grimm, al quale era stato precedentemente legato da un rapporto di amicizia. \nDiderot lo accusava indirettamente di essere un misantropo, scrivendo ne \"Le fils naturel\" che \"il buono vive in societ\u00e0, il malvagio da solo\", e Rousseau si sent\u00ec offeso da tale affermazione.\nVenne allora allontanato dall'\"Ermitage\" (dove a suo dire, Diderot lo \"importunava\"), sistemandosi quindi a Montlouis, sempre a Montmorency. La lettura dell'articolo su Ginevra, firmato da d'Alembert, nel settimo volume dell'\"Encyclop\u00e9die\" lo irrit\u00f2 molto e acceler\u00f2 la sua rottura anche con quest'ultimo \"philosophe\"; Rousseau rispose alle osservazioni di d'Alembert sul fatto che a Ginevra non esisteva nemmeno un teatro nella \"Lettre \u00e0 d'Alembert sur les Spectacles\", del settembre 1758, in cui metteva in evidenza il fatto che il teatro non mostra mai le cose come sono, ma come il pubblico le vuole vedere, e sosteneva che, invece, per garantire la rettitudine dei costumi i governi dovrebbero manipolare l'opinione pubblica nella direzione della virt\u00f9. \nDopo la lettera a d'Alembert, si deteriorarono decisamente i suoi rapporti con l'ambiente dei filosofi, specialmente con Diderot (con cui litig\u00f2 nel 1757 nell'ultimo incontro) e Voltaire (espulso da Ginevra dopo l'articolo di d'Alembert), il quale lo defin\u00ec \"il Giuda della confraternita\", al che Rousseau replic\u00f2 per lettera (riportata nelle \"Confessioni\"): Voltaire scrive in seguito a Thi\u00e9rot, dicendo che Rousseau \"\u00e8 divenuto pazzo\" e se ne dispiace. Da allora fu rottura e inimicizia totale fra i due pensatori. In una missiva sul \"Discorso sull'origine della diseguaglianza\" di Rousseau, in polemica col primitivismo del ginevrino e la teoria del buon selvaggio Voltaire gli aveva gi\u00e0 scritto che \u00ableggendo la vostra opera viene voglia di camminare a quattro zampe. Tuttavia, avendo perso quest'abitudine da pi\u00f9 di sessant'anni, mi \u00e8 purtroppo impossibile riprenderla\u00bb. Tuttavia neg\u00f2 di aver mai contribuito a incitare a perseguire Rousseau: \u00abNon sono per nulla amico del signor Rousseau, dico ad alta voce ci\u00f2 che penso di buono e di cattivo delle sue opere; ma, avessi fatto il torto pi\u00f9 piccolo alla sua persona, fossi servito a opprimere un uomo di lettere, me ne sentirei troppo colpevole\u00bb. Nel 1770 Rousseau firm\u00f2 una petizione perch\u00e9 si innalzasse un monumento a Voltaire, che morir\u00e0 il suo stesso anno a Parigi (30 maggio 1778).\nAbbandon\u00f2 anche la frequentazione della casa di campagna del barone d'Holbach, celebre materialista ateo nonch\u00e9 stretto collaboratore e finanziatore di Diderot, da lui definita \"coterie holbachiana\"; tuttavia ne riconoscer\u00e0 la statura morale: il personaggio di Monsieur de Wolmar, l'aristocratico scettico e altruista marito della protagonista di \"Giulia o la nuova Eloisa\", \u00e8 basato sul barone. Rousseau cominci\u00f2 a provare sentimenti di paranoia verso l'ex amico Grimm (che con d'Holbach aveva spesso prestato denaro a Rousseau stesso), sostenendo che tramasse contro di lui assieme a Madame Levasseur (la madre di Th\u00e9r\u00e8se). Orgoglioso del proprio essere \"plebeo\", accusa d'Holbach di non comprenderlo, rifiutando spesso i suoi inviti rispondendo al barone \"voi siete troppo ricco\".\nNel 1759 Rousseau si trasfer\u00ec al \"petit ch\u00e2teau\" (piccolo castello) di Montmorency presso il maresciallo Charles Fran\u00e7ois de Luxembourg e sua moglie Madeleine Ang\u00e9lique de Neufville; a partire da quell'anno inizi\u00f2 a lavorare sull'\"\u00c9mile\" e a partire dall'anno successivo sul \"Contratto sociale\". Nel 1758 aveva terminato la stesura di \"Giulia o la nuova Eloisa\", che fu dato alle stampe nel 1761 riscuotendo subito un notevole successo.\nNel 1762 vennero pubblicate due delle pi\u00f9 importanti opere di Rousseau, \"\u00c9mile, o dell'educazione\" e \"Il contratto sociale\". Anche se furono testi di un certo successo, nessuno dei due suscit\u00f2 approvazione, e l'\"\u00c9mile\" in particolare venne fatto oggetto di critiche e persecuzioni molto dure: il parlamento di Parigi lo condann\u00f2 e ordin\u00f2 che tutte le copie venissero strappate e bruciate. Il 9 giugno fu emanato un ordine d'arresto per Rousseau, che dovette fuggire in Svizzera; giunse a Yverdon il 14 giugno, per poi stabilirsi a M\u00f4tiers il 10 luglio. Tuttavia anche in Svizzera le sue opere vennero condannate: \u00abnel giugno 1762, subito dopo la condanna parigina\u00a0che costrinse Rousseau a cercare rifugio a Yverdon, il governo di Ginevra decret\u00f2 il rogo dei due\u00a0libri\u00a0e l'arresto dell'autore.\u00bb La condanna definitiva della visione della \"religione naturale\" espressa nella \"Professione di fede del vicario savoiardo\" contenuta nell'\"\u00c9mile\" venne dall'arcivescovo di Parigi, Christophe de Beaumont, il 28 agosto.\nDurante il suo soggiorno a M\u00f4tiers Rousseau compose il testo della \"pi\u00e8ce\" teatrale \"Pigmalione\", uno dei primi esemplari di melologo; l'opera sarebbe stata rappresentata nel 1770, a Lione, con le musiche di Horace Coignet.\nNel marzo 1763 Rousseau pubblic\u00f2, nella \"Lettera a Christophe de Beaumont\", la sua risposta all'arcivescovo: vi ribadiva la sua teoria contro la dottrina del peccato originale, e riaffermava la sua concezione dell'originaria bont\u00e0 dell'uomo. Nello stesso anno, ricevuta la cittadinanza del Canton Neuch\u00e2tel, rinunci\u00f2 per sempre ai diritti di cittadinanza della Repubblica di Ginevra.\nIn risposta al tentativo di confutazione delle sue tesi contenuto nelle \"Lettere scritte dalla campagna\" del procuratore generale di Ginevra Jean-Robert Tronchin, Rousseau compose le \"Lettere scritte dalla montagna\"; esse, pubblicate nel 1764, contenevano un'inedita critica delle istituzioni di Ginevra, da un lato intollerante in materia religiosa (come dimostrato dalla condanna della concezione deista esposta nell'\"\u00c9mile\"), e dall'altro avviata al processo di degenerazione (per come Rousseau l'aveva descritto nel \"Contratto sociale\") a cui vanno incontro anche gli Stati democratici un tempo ben ordinati.\nSempre nel 1764 ebbe inizio la composizione da parte di Rousseau delle \"Confessioni\". L'aristocratico corso Matteo Buttafoco chiese a Rousseau un \"Progetto di costituzione per la Corsica\" che, completato nel 1765, sarebbe rimasto senza seguiti pratici.\nRousseau in questo periodo \u00e8 proscritto, per cui lo stesso Voltaire gli offre ospitalit\u00e0 a Ferney, ricevendo in cambio accuse, e terminando in insulti reciproci.\nIn seguito a ci\u00f2, sempre nel 1764 avvenne la pubblicazione da parte di Voltaire di un pamphlet anonimo contro Rousseau in cui, tra l'altro, si rivelava il destino dei suoi cinque figli \u2013 consegnati alle cure di orfanotrofi perch\u00e9 Rousseau pensava di non riuscire a mantenerli a causa delle sue condizioni economiche e di salute (prima lo neg\u00f2, poi ammise di averlo fatto e questa sar\u00e0 la sua principale giustificazione nelle \"Confessioni\"). \nLa fonte del pamphlet furono probabilmente gli ex amici Diderot, Grimm e Madame d'Epinay che avevano raccolto le confidenze del ginevrino. Rousseau viveva difatti spesso in condizioni di precariet\u00e0, sostentandosi con il modesto lavoro di copista di musica, mentre Th\u00e9r\u00e8se come sarta, e con loro viveva anche per un periodo l'anziana madre della donna, nonch\u00e9 all'inizio il padre della Levasseur (ricoverato poi a 80 anni in un ospizio pubblico grazie all'intercessione di d'Holbach). Questo fatto comunque provoc\u00f2 rimorsi a Rousseau: nel 1761, credendo di essere prossimo alla morte, aveva temporaneamente affidato la compagna ad un'amica e aveva tentato di rintracciare i figli facendo ricerche negli orfanotrofi, senza riuscirvi. Alcuni biografi avanzano anche l'ipotesi che non tutti i cinque bambini fossero figli naturali di Rousseau, ma che egli fosse genitore solo di alcuni di loro, o addirittura che Rousseau avesse ingigantito o persino inventato la vicenda, prima per vantarsene con gli amici libertini, poi per poter dimostrare la propria \"sincerit\u00e0 assoluta\" al lettore. \nEgli cerca di dare diverse giustificazioni: \nSecondo alcuni contemporanei, i figli erano di Th\u00e9r\u00e8se e di altri uomini, non di Rousseau: George Sand nel saggio \"Les Charmettes\" afferma che Rousseau potrebbe essersi auto-accusato falsamente per sensi di colpa verso la moglie; in particolare la scrittrice cita sua nonna, nella cui famiglia Rousseau era stato precettore, e che le disse che il pensatore era sterile e non poteva avere figli a causa della sua malattia urinaria e venerea, ma la questione resta dibattuta.\nScrive sempre al proposito: \nRifiutato l'aiuto di Voltaire, dopo l'ennesima lite a distanza, si rivolse quindi a Federico II di Prussia, che pur definiva \"tiranno\", il quale gli forn\u00ec un salvacondotto per recarsi a Neuch\u00e2tel, e gli concesse una modesta pensione.\nUltimi anni.\nIl 1765 vide i testi di Rousseau ancora oggetto di dure contestazioni. La notte tra il 6 e il 7 settembre la casa di Rousseau a M\u00f4tiers fu presa a sassate dalla folla. Egli, costretto nuovamente a fuggire, si rifugi\u00f2 dapprima all'isola di San Pietro sul lago di Bienne; poi, avendo ricevuto all'inizio del 1766 un invito da parte del filosofo britannico David Hume a recarsi presso di lui in Inghilterra, part\u00ec insieme a Th\u00e9r\u00e8se. Rousseau soggiorn\u00f2 per qualche tempo a Chiswick, poi a Wootton, ma il suo sodalizio con Hume dur\u00f2 poco: a causa di divergenze su questioni politiche e di attriti dovuti alla differenza delle loro personalit\u00e0, prima della fine dell'anno i due ruppero definitivamente; nel 1767, proteggendosi sotto lo pseudonimo di Jean-Joseph Renou, Rousseau torn\u00f2 velocemente in Francia accompagnato dalla moglie e dal suo cane, adducendo il paranoico pretesto che Hume gli volesse spiare la corrispondenza e, prestando fede a Th\u00e9r\u00e8se, che i domestici lo volessero avvelenare.\nMentre continuava a lavorare sulle \"Confessioni\", diede alle stampe anche un \"Dizionario di musica\" che, cominciato sedici anni prima, riprendeva e rielaborava gli articoli di musica scritti per l'\"\u00c9ncyclop\u00e9die\".\nDopo aver a lungo girovagato tra Lione, Chamb\u00e9ry, Grenoble e Bourgoin, e dopo essersi finalmente unito in matrimonio con Th\u00e9r\u00e8se Levasseur nel 1768, nel 1769 Rousseau si stabil\u00ec in una fattoria presso Monquin (nella Sarthe) e si dedic\u00f2 alla stesura della seconda parte delle sue \"Confessioni\".\nNel 1770, scaduto il termine del suo esilio temporaneo, fece ritorno a Parigi e si stabil\u00ec in rue Pl\u00e2tri\u00e8re (oggi rue Jean-Jacques Rousseau); cominci\u00f2 a dare letture pubbliche delle \"Confessioni\", cosa che gli fu proibita nel corso del 1771, su istigazione della \u00c9pinay, che le riteneva diffamatorie. Egli continu\u00f2 allora a dedicarsi alla scrittura, stendendo le \"Considerazioni sul governo della Polonia\"; negli anni seguenti lavor\u00f2 alle \"Lettres (\u00e9l\u00e9mentaires) sur la botanique \u00e0 Madame Delessert\" (1771-1773), al \"Rousseau giudice di Jean-Jacques\" (1772-1776), all'opera \"Daphnis et Chlo\u00e9\" (1774-1776) e alle \"Fantasticherie del passeggiatore solitario\" (1776-1778), la stesura delle quali sarebbe stata interrotta dalla morte improvvisa dopo la decima \"promenade\".\nGli ultimi anni di Rousseau furono caratterizzati da un crescente isolamento: un clima di disagio e di sofferenza circondava il filosofo e scrittore, affetto da sempre pi\u00f9 pronunciati squilibri psichici che lo portavano a un atteggiamento paranoico, in cui vedeva dappertutto derisione e trame contro di lui (\"il complotto \u00e8 diventato universale\" scrive). \nI blandi tentativi di Diderot (che precede lo aveva definito \"inquietante\", \"anima dannata\", \"baratro che divide il cielo dall'inferno\", dicendo di non volerlo pi\u00f9 vedere) di ricomporre la frattura fra loro nel 1765 erano stati scoraggiati e respinti da Rousseau stesso. \nNel 1776 ebbe un grave incidente a Parigi, un cane apripista di carrozza lo invest\u00ec causandogli gravi ferite, tanto che si diffuse la falsa notizia della sua morte, commentata da Voltaire in privato in maniera assai sarcastica.&lt;br&gt;Dopo aver riscontrato, a partire dal 1777, alcuni problemi di salute prevalentemente legati a disturbi nervosi, su consiglio di un medico, nel 1778, Rousseau si rec\u00f2 a Ermenonville, nella campagna a nord di Parigi, per mettersi sotto la protezione del suo sincero ammiratore marchese Ren\u00e9-Louis de Girardin. Qui si dedica alle passeggiate, alla meditazione nella natura, a scrivere, al vecchio lavoro di copista di musica e raccogliere erbe. Fece costruire anche una capanna nel parco dove si ritirava a pensare in solitudine. Il 30 maggio a Parigi mor\u00ec Voltaire. Rousseau, quasi profeticamente, comment\u00f2: \"Le nostre vite erano legate l'una all'altra. La sua morte \u00e8 anche la mia\".\n&lt;br&gt;Il 2 luglio 1778, verso le undici del mattino, di ritorno da una passeggiata nel parco di Ermenonville, Rousseau fu assalito da un violento mal di testa, cadde riverso a terra nella propria stanza e mor\u00ec nel giro di pochi istanti, in presenza di Th\u00e9r\u00e8se, forse per un collasso cardiaco da uremia fulminante (esito di malattia renale), o per un'emorragia cerebrale; segni di paralisi facciale sulla parte sinistra del volto (emiparesi facciale da ictus) furono individuati sulla maschera mortuaria, e hanno fatto propendere per l'ultima ipotesi, assieme all'analisi dei sintomi immediatamente precedenti il decesso. L'autopsia, come richiesto da Rousseau nel testamento redatto a M\u00f4tiers nel 1763 per diagnosticare con esattezza il disturbo urinario che lo affliggeva, fu eseguita il 3 luglio e attribu\u00ec il decesso ad \"apoplessia sierosa\" (edema cerebrale causato da probabile ictus).\nSepoltura e vicende postume.\nLa sera del 4 luglio, alla presenza di solo pochi amici e intimi (tra cui Girardin e la sua famiglia, Th\u00e9r\u00e8se Levasseur, il pittore Meyer, lo scultore Houdon e il botanico Bernardin de Saint-Pierre) e senza cerimonie religiose, Jean-Jacques Rousseau fu seppellito sull'isola dei Pioppi (\"\u00eele des Peupliers\") in mezzo allo stagno del parco del marchese Girardin, dove pochi giorni prima aveva espresso il desiderio di riposare per sempre.\nAllora l'isola venne ribattezzata \"Elys\u00e9e\", e divenne meta di pellegrinaggi da parte degli ammiratori del filosofo scomparso. Il sepolcro, oggi cenotafio, riporta gli epitaffi \"Vitam impendere vero\" (\"consacrare la vita alla verit\u00e0\") e \"Qui riposa l'uomo della Natura e della Verit\u00e0\". Il marchese (il quale, oltre a pretendere di essere l'esecutore del testamento di Rousseau, contro Th\u00e9r\u00e8se Levasseur sua erede universale, si occup\u00f2 insieme a Pierre-Alexandre DuPeyrou e Paul-Claude Moultou dell'edizione di tutte le sue opere e si adoper\u00f2 per diffondere le sue idee fino alla Rivoluzione francese e oltre) trasform\u00f2 il parco in un monumento alla memoria di Rousseau.\nPrima della Rivoluzione il pensiero politico rousseauiano in generale, e il \"Contratto sociale\" in particolare, divennero un importante punto di riferimento per gli oppositori dell'\"Ancien R\u00e9gime\". \nDopo la sua morte, egli venne rapidamente riabilitato in molti ambienti; a Ginevra, in particolare, nel 1792 erano state annullate tutte le condanne a Rousseau e alle sue opere, e in breve gli omaggi e i monumenti a lui dedicati si moltiplicarono. \nPer qualche tempo, negli anni immediatamente successivi alla sua morte, Rousseau fu oggetto di un'autentica venerazione, che i suoi detrattori (alcuni di coloro che erano stati suoi nemici in vita, tra cui Diderot e Grimm) cercarono di smorzare con gesti dal carattere a tratti diffamatorio (fu, ad esempio, messa in giro la voce da Grimm che Rousseau si fosse suicidato avvelenandosi con la cicuta come Socrate, o con un colpo di pistola). \nTra i suoi ferventi ammiratori vi fu, tra gli altri, il leader giacobino Maximilien de Robespierre; una tradizione vuole che Rousseau abbia ricevuto nel 1778 una visita del futuro rivoluzionario, allora giovane avvocato, come sembra confermare la \"Dedica di Maximilien Robespierre ai Mani di Jean-Jacques Rousseau\", un foglio scritto di pugno da Robespierre nel 1791: \u00ab|O Rousseau, io ti vidi nei tuoi ultimi giorni e questo ricordo \u00e8 per me sorgente di gioia orgogliosa; ho contemplato il tuo viso augusto [...] da quel momento ho compreso pienamente le pene di una nobile vita che si sacrifica al culto della verit\u00e0, e queste non mi hanno spaventato. La coscienza di aver voluto il bene dei propri simili \u00e8 il premio dell'uomo virtuoso [...] come te, io conquister\u00f2 quei beni, a prezzo di una vita laboriosa, a prezzo anche di una morte prematura\u00bb. Anche altri rivoluzionari, sia radicali come Saint-Just, Fran\u00e7ois-No\u00ebl Babeuf e Jean-Paul Marat (ginevrino come lui), sia i moderati loro nemici come Andr\u00e9 Ch\u00e9nier o Charlotte Corday, si ispirarono alle teorie politiche di Rousseau, a volte mentre il filosofo era ancora in vita. Marat utilizz\u00f2 il motto sulla tomba di Rousseau, \"Vitam impendere vero\" per il suo giornale politico \"L'Ami du peuple\".\nLa prima parte delle \"Confessioni\" venne pubblicata postuma nel 1782, e la seconda nel 1789; le \"Fantasticherie del passeggiatore solitario\" furono a loro volta pubblicate nel 1782.\nIl 14 aprile 1794, per rendere onore alla sua memoria, la Convenzione nazionale a maggioranza giacobina ordin\u00f2 che i resti di Rousseau venissero traslati al Panth\u00e9on di Parigi. La salma fu spostata temporaneamente in un piccolo mausoleo alle Tuileries; in seguito fu decretata una solenne cerimonia tra il 9 e l'11 ottobre, avvenuta sotto l'egida del nuovo governo \"termidoriano\" precedente alla nascita del Direttorio, dopo pi\u00f9 di due mesi dalla caduta di Robespierre; l'operazione venne accompagnata da veglie e processioni, l'ultima delle quali condusse i resti del ginevrino all'interno del Panth\u00e9on sulle note dell'\"Indovino del villaggio\". Rousseau fu tra i primi (dopo Mirabeau, Voltaire, le Peletier de Saint-Fargeau e Marat) a essere inumato nel Panth\u00e9on, che era stato dedicato alla memoria dei grandi francesi dai rivoluzionari nel 1791, e dove all'epoca vi era anche la tomba di Cartesio. Per fugare i dubbi sorti nel periodo della Restaurazione francese, quando si pensava che gli ultrarealisti avessero sottratto i resti per disperderli, nel 1897 avvenne un'apertura e ricognizione dei sepolcri di Rousseau e Voltaire. Le ossa di Rousseu furono trovate in buono stato di conservazione.\nAlla vedova, poi risposata con Jean-Henri Bally (un valletto di Girardin) nel 1779, fu concessa una pensione di sussistenza da parte dell'Assemblea Nazionale nel 1790, aumentata in seguito dalla Convenzione. Th\u00e9r\u00e8se Levasseur mor\u00ec nel 1801. Il marchese Girardin continu\u00f2 nella sua opera di diffusione delle teorie rousseauiane applicate anche all'architettura del paesaggio anche in epoca napoleonica, e la tenuta di Ermenonville, giardino all'inglese oggi noto come \"Parc Jean-Jacques Rousseau\" fu visitato da molti personaggi illustri negli anni, da Maria Antonietta e Luigi XVI prima della Rivoluzione, a Napoleone, Benjamin Franklin e parecchi rivoluzionari.\nFilosofia.\nLa critica della civilt\u00e0: il \"Discorso sulle scienze e le arti\".\nIl testo filosofico d'esordio di Jean-Jacques Rousseau, il \"Discorso sulle scienze e le arti\", costituiva la prima formalizzazione sistematica (resa possibile dall'epifania sulla via di Vincennes) delle idee che l'autore aveva maturato nel corso degli anni precedenti. Pur essendo un testo totalmente originale, nel primo discorso si scorge l'influenza di una tradizione moralistica che, partendo da Seneca e Plutarco, arriva fino a Montaigne, F\u00e9nelon e Montesquieu.\nIl \"Discorso sulle scienze e le arti\" rappresenta un'aspra critica della civilt\u00e0 (\"civilization\") contrapposta allo stato naturale, di assoluta felicit\u00e0, dell'uomo. Rousseau argomenta che i rapporti tra gli uomini all'interno della societ\u00e0 sono profondamente viziati da un'attitudine ineliminabile alla menzogna e all'ipocrisia, tanto che \u00e8 in generale impossibile distinguere l'apparenza di ciascuno dal suo essere reale: \u00abCome sarebbe dolce vivere tra noi, se l'atteggiamento esteriore fosse sempre l'immagine delle disposizioni del cuore. [...] Prima che l'arte avesse modellato le nostre maniere e insegnato alle nostre passioni un linguaggio controllato, i nostri costumi erano rozzi, ma naturali. [...] La natura umana, in fondo, non era migliore; ma gli uomini trovavano la base della loro sicurezza nella facile penetrazione reciproca.\u00bb Nel momento in cui diventa impossibile rapportarsi al prossimo con assoluta sincerit\u00e0, si ha l'emergenza del vizio: \u00abChe bel corteo di vizi accompagner\u00e0 quest'incertezza! Addio amicizie sincere, addio stima reale, addio fiducia fondata.\u00bb \u00c8 cos\u00ec, secondo Rousseau, che la depravazione dei costumi \u00e8 avanzata di pari passo con il progresso delle arti e le scienze: \u00abL'astronomia \u00e8 nata dalla superstizione; l'eloquenza dall'ambizione, dall'odio, dall'adulazione, dalla menzogna; la geometria dall'avarizia; la fisica da una vana curiosit\u00e0; tutte, persino la morale, dall'umana superbia.\u00bb Rousseau cita numerosi esempi storici (la decadenza dell'antico Egitto, la Grecia di Atene contrapposta a quella di Sparta, la Roma imperiale contrapposta a quella repubblicana) a suffragio della tesi per cui lo sviluppo della cultura (le arti e le scienze, appunto) sarebbe stato proporzionale alla degenerazione della virt\u00f9 in vizio; questa serie di esempi culmina con la prosopopea dell'eroe romano Fabrizio, che condanna il lusso e il vizio che hanno soppiantato la semplicit\u00e0, l'austerit\u00e0 e la virt\u00f9.\nLa conclusione di Rousseau \u00e8 che la perdita della virt\u00f9 (virt\u00f9 che originariamente era determinata dall'assoluta identit\u00e0 tra l'apparenza e la realt\u00e0 nella condotta degli uomini) ha causato enormi abusi, ha generato una diseguaglianza convenzionale (indipendente dalla naturale differenza di forza o di ingegno tra due individui) molto maggiore della diseguaglianza naturale, e ha viziato in profondit\u00e0 la stessa costituzione delle societ\u00e0 umane: \u00abQual \u00e8 la fonte di tanti abusi se non la diseguaglianza funesta introdotta fra gli uomini col valorizzare il talento mentre si avvilisce la virt\u00f9? Ecco il risultato di tutto il nostro studio, e la pi\u00f9 pericolosa delle sue conseguenze.\u00bb Ecco come, secondo Rousseau, \u00abil bisogno elev\u00f2 i troni; le scienze e le arti li hanno rafforzati.\u00bb\nLe tesi esposte da Rousseau nel \"Discorso sulle scienze e le arti\" erano evidentemente in aperto conflitto con la visione del mondo di un'epoca, quella illuminista, che riconosceva al progresso scientifico e culturale un ruolo molto positivo nel miglioramento dell'uomo, liberato dalla superstizione e affrancato dal suo stato di minorit\u00e0. Bench\u00e9 il primo discorso, premiato dall'Accademia di Digione, abbia avuto una significativa influenza, e bench\u00e9 sia stata l'opera che per prima diede a Rousseau una vera notoriet\u00e0, si tende a evidenziare la necessit\u00e0 di minimizzarne la coerenza e l'importanza nell'ambito della riflessione rousseauiana considerata nel suo complesso: la critica della civilt\u00e0 di questa fase va letta come una ricognizione del fatto che, storicamente, l'associarsi degli uomini ha prodotto effetti negativi pi\u00f9 che positivi, e non come un'affermazione dell'intrinseca malvagit\u00e0 di ogni associazione. La tensione retorica del primo \"Discours\", inoltre, \u00e8 considerata pi\u00f9 cospicua della sua effettiva consistenza argomentativa. Comunque, Rousseau non riteneva che il problema del male della civilt\u00e0 potesse essere risolto con un ritorno allo stato di natura, e riteneva impossibile ripristinare l'originale innocenza negando la societ\u00e0 o rigettando gli uomini nella barbarie: \u00abIn quei miei scritti \u2013 scriver\u00e0 Rousseau, riferendosi al primo e al secondo discorso, nella sua opera tarda \"Rousseau giudice di Jean-Jacques\" \u2013 bisognava distruggere l'illusione che ci colma di una folle ammirazione per gli strumenti della nostra infelicit\u00e0, bisognava correggere quel falso apprezzamento per cui colmiamo di onori talenti dannosi e sprezziamo virt\u00f9 benefiche. [...] Ma la natura umana non retrocede, n\u00e9 mai si pu\u00f2 tornare al tempo dell'innocenza e dell'uguaglianza se da esse ci siamo allontanati una volta.\u00bb Rousseau avanzer\u00e0 la sua proposta di rifondazione della societ\u00e0 e dello Stato, compiutamente formulata, nel testo \"Il contratto sociale\".\nLo stato di natura e la nascita della societ\u00e0: il \"Discorso sulla diseguaglianza\".\nPrefazione e prima parte.\nLa seconda opera filosofica importante di Rousseau fu il \"Discorso sull'origine e i fondamenti della diseguaglianza tra gli uomini\" (\"Discorso sulla diseguaglianza\" o \"secondo discorso\" per brevit\u00e0); esso, composto per l'edizione del 1754 del premio dell'Accademia di Digione, fu accolto con minore entusiasmo rispetto allo scritto precedente.\nIl secondo discorso si presenta notevolmente pi\u00f9 lungo, pi\u00f9 rigoroso e pi\u00f9 filosoficamente profondo del primo. Rousseau intende qui operare una decostruzione storica dell'uomo sociale per risalire all'uomo naturale, cio\u00e8 ricostruire \"genealogicamente\" la storia dell'umanit\u00e0 dalla sua origine naturale alla societ\u00e0 passando per il venir meno dell'isolamento e per l'istituzione del linguaggio e della propriet\u00e0: questa operazione \u00e8 paragonata, nell'importante prefazione metodologica al testo, al tentativo di ricostruire la fisionomia della statua di Glauco \u2013 persa in mare per lungo tempo e sfigurata dalla tempesta e dalla salsedine. Il suo scopo \u00e8 quello di arrivare a comprendere la natura originaria dell'uomo (dando cos\u00ec un nuovo significato all'antico imperativo \u00abconosci te stesso\u00bb dell'oracolo di Delfi) per poter comprendere qual \u00e8 il fondamento della diseguaglianza che regna nella societ\u00e0: \u00abCome conoscere, infatti, la fonte della diseguaglianza tra gli uomini, se non si comincia col conoscere gli uomini stessi?\u00bb\nRousseau sottolinea in particolare l'importanza di non cadere nell'errore dei filosofi giusnaturalisti come Grozio, Pufendorf e Locke, che hanno posto alla base della societ\u00e0 un contratto che gli uomini avrebbero stretto tra loro consapevolmente e razionalmente, laddove per Rousseau un uomo consapevole e razionale non \u00e8 concepibile al di fuori (n\u00e9, quindi, prima) della societ\u00e0; ugualmente insidioso, secondo Rousseau, \u00e8 l'errore di Hobbes che \u2013 pur identificando correttamente l'importanza di una ricostruzione filologica della storia dell'umanit\u00e0 come base della filosofia politica \u2013 ha proiettato arbitrariamente sull'uomo di natura caratteristiche di malvagit\u00e0 proprie dell'uomo civile, gi\u00e0 corrotto dalla societ\u00e0.\nNella prefazione, l'autore mette anche in evidenza il fatto che lo stato originario dell'uomo selvaggio da lui teorizzato (l'\"\u00e9tat de nature\", lo \u00abstato di natura\u00bb) \u00e8 concepito pi\u00f9 come un'ipotesi teorica volta a comprendere i principi delle cose che come una fase storica realmente verificatasi in un passato pi\u00f9 o meno remoto: si tratta di \u00abconoscere bene uno stato che non esiste pi\u00f9, che forse non \u00e8 mai esistito, che probabilmente non esister\u00e0 mai, e di cui tuttavia bisogna avere nozioni giuste per giudicare bene del nostro stato presente.\u00bb Anche se a tratti sembra che la sua ricostruzione storica voglia essere molto realistica (basandosi sulle opere di etnografi e geografi, su resoconti di viaggio e sull'\"Histoire naturelle\" di Buffon) Rousseau intende soprattutto produrre delle congetture, \u00abnon [...] verit\u00e0 storiche, ma solo ragionamenti ipotetici e condizionali, pi\u00f9 adatti a chiarire la natura delle cose che non a svelarne la vera origine.\u00bb\nDopo una dedica alla Repubblica di Ginevra, della quale loda la bont\u00e0 della costituzione e la virt\u00f9 dei cittadini (tanto che Ginevra, pur con qualche riserva, risulta in generale un modello che Rousseau come filosofo politico tiene sempre presente), e la summenzionata prefazione, l'autore entra nel merito della sua ricostruzione della storia del genere umano e della nascita della diseguaglianza. Egli parte dunque dalla descrizione della condizione originaria dell'uomo, e (come gi\u00e0 avevano fatto altri, tra cui Hobbes, Locke, Grozio, Pufendorf, Burlamaqui) descrive questa condizione iniziale come uno stato di natura, in cui l'essere umano non si differenzia dagli animali se non per essere \u00abmeno forte degli uni, meno agile degli altri, ma, tutto sommato, organizzato meglio di tutti\u00bb e caratterizzato da un'\u00abaccortezza\u00bb che gli consente di prevalere sulla maggior parte degli animali.\nRimane costante rispetto al primo discorso la convinzione che questo stato di natura, in cui i bisogni dell'uomo si riducevano allo stretto necessario ed erano perfettamente commisurati ai suoi desideri, in cui esso non aveva n\u00e9 capacit\u00e0 di riflessione n\u00e9 facolt\u00e0 di proiettarsi nel futuro, fu per l'umanit\u00e0 un'epoca massimamente felice; la natura (concepita ora come lo stato originario dell'uomo selvaggio, ora come l'interiorit\u00e0 profonda, integra, e incorrotta, dell'uomo civile) ha in Rousseau una connotazione sempre benigna, e la vita a diretto contatto con essa \u00e8 sempre considerata felice; per contro, \u00abi nostri mali sono per la maggior parte opera nostra e li avremmo evitati quasi tutti mantenendo la maniera di vivere semplice, uniforme e solitaria che ci era prescritta dalla natura.\u00bb\nDal punto di vista morale, vivendo in isolamento rispetto agli altri membri della sua specie (Rousseau nega recisamente l'esistenza nell'uomo di un'inclinazione istintiva alla socialit\u00e0), non avendo quasi per nulla relazioni interpersonali e non avendo alcun dovere riconosciuto, l'uomo di natura non \u00e8 n\u00e9 buono n\u00e9 cattivo. Esso ha due istinti, o principi naturali innati, che regolano le sue azioni e le sue relazioni e che sono almeno in parte comuni all'uomo di natura e agli animali: il primo \u00e8 l'amore di s\u00e9 (\"amour de soi-m\u00eame\" o solo \"amour de soi\"), il sentimento che lo spinge a evitare la sofferenza e il pericolo, che lo fa godere del suo benessere e che, pur senza conseguenze misantropiche, lo porta naturalmente a preferire s\u00e9 agli altri; il secondo, che tempera il primo, \u00e8 la piet\u00e0 (\"piti\u00e9\"), il sentimento che genera ripugnanza al veder soffrire altri esseri sensibili. Tuttavia l'uomo selvaggio si differenzia dagli animali per una qualit\u00e0 morale, la libert\u00e0, che gli consente \u2013 esercitando una scelta attraverso la volont\u00e0 \u2013 di sottrarsi alla meccanica obbedienza agli impulsi della natura che caratterizza le bestie. Da questa libert\u00e0 deriva la facolt\u00e0 pi\u00f9 caratteristica dell'uomo, la perfettibilit\u00e0 (\"perfectibilit\u00e9\"), cio\u00e8 la sua capacit\u00e0 di cambiare s\u00e9 stesso in meglio o in peggio. Mentre l'esistenza degli animali \u00e8 senza tempo e rimane sempre uguale a s\u00e9 stessa attraverso gli anni e le generazioni, l'uomo \u00e8 un essere storico e capace di modificarsi, anche se la sua perfettibilit\u00e0 \u00e8 ambivalente: Rousseau si trova costretto ad ammettere che \u00abquesta sconfinata facolt\u00e0 che ci distingue \u00e8 la fonte di tutti i malanni dell'uomo; [...] che facendo sbocciare coi secoli la sua intelligenza e i suoi errori, i suoi vizi e le sue virt\u00f9, lo rende a lungo andare tiranno di s\u00e9 stesso e della natura.\u00bb\nDalla perfettibilit\u00e0 e dalla ragione latente nell'uomo selvaggio prende le mosse la ricostruzione storica di Rousseau: egli evidenzia come i suoi bisogni siano all'inizio estremamente limitati e facili da soddisfare; sottolinea che la condizione originaria degli uomini era quella dell'isolamento e che nemmeno la famiglia era un'istituzione permanente nello stato di natura, dato che l'accoppiamento avveniva in modo veloce e quasi casuale e la distanza tra l'atto sessuale e il parto rendeva difficile stabilire una connessione tra le due cose; mette in risalto il fatto che il linguaggio, che inizialmente poteva ridursi solo a urla inarticolate, deve aver avuto un'origine estremamente difficile, graduale, lunga e travagliata: \u00abse gli uomini hanno avuto bisogno della parola per imparare a pensare, anche pi\u00f9 bisogno hanno avuto di saper pensare per inventare l'arte della parola.\u00bb\nQuesta \u00e8, in sintesi, la condizione dell'uomo nello stato di natura: \u00abErrando nella foresta, senza mestiere, senza parola, senza domicilio, senza guerra e senza legami, senza nessun bisogno dei suoi simili, come pure senza nessun bisogno di danneggiarli, forse addirittura senza conoscerne individualmente nessuno, il selvaggio, soggetto a poche passioni, bastando a s\u00e9 stesso, non doveva avere che i sentimenti e i lumi del suo stato, non doveva sentire che gli autentici bisogni, guardando solo a ci\u00f2 che riteneva di avere interesse a vedere, mentre la sua intelligenza faceva scarsi progressi, ma la sua vanit\u00e0 non ne faceva di pi\u00f9.\u00bb Rousseau aggiunge che in questa fase ogni scoperta, incomunicabile per mancanza di linguaggio e di contatti, perisce con il suo inventore; che, non essendoci educazione, non c'\u00e8 progresso di generazione in generazione; che la diseguaglianza tra gli uomini, i quali vivono allo stesso modo facendo tutti le stesse cose, \u00e8 molto ridotta; che il dominio di un uomo su un altro, dovendosi basare unicamente su un rapporto materiale di forza, \u00e8 inconcepibile, perch\u00e9 richiederebbe al dominatore un'attenzione costante e una fatica, a conti fatti, molto maggiore di quella che costui si risparmierebbe sfruttando il dominato.\nSeconda parte.\nNella seconda parte del \"Discours\", Rousseau descrive il processo storico che ha visto la degenerazione dell'uomo dalla purezza e felicit\u00e0 dello stato di natura (condizione che l'autore ha tratteggiato nella prima parte del testo) all'avvilimento e degrado morale della societ\u00e0 corrotta (condizione che l'autore aveva gi\u00e0 precedentemente analizzato nel \"Discorso sulle scienze e le arti\").\nSecondo la sua ricostruzione, nonostante la semplicit\u00e0 e l'agio della vita nello stato di natura, le necessit\u00e0 di ogni giorno e le passioni che esse generano devono in qualche misura stimolare l'intelletto umano; l'insorgere di difficolt\u00e0 di particolare gravit\u00e0 legate a fenomeni naturali straordinari e catastrofici porta gli uomini ad avvicinarsi gli uni agli altri, e questo \u00abdov\u00e9 naturalmente generare nello spirito dell'uomo la percezione di certi rapporti\u00bb; tali rapporti mentali lo portano a sviluppare delle idee. L'uomo comincia cos\u00ec ad avviarsi verso la consapevolezza e l'intelligenza e, acquisendo la facolt\u00e0 di paragonarsi a se stesso e agli altri, va immediatamente riempiendosi di orgoglio e autocompiacimento. Inizia a confrontarsi con i propri simili e, ognuno osservando che tutti si comportano come si comporta lui stesso, intuendo una serie di affinit\u00e0 reciproche, sviluppa una sorta di empatia e un rispettoso codice di condotta che, rafforzando il sentimento della piet\u00e0, va a vantaggio della sicurezza e della pace di tutti. Gli uomini cominciano dunque a vivere insieme e a collaborare, raffinando gradualmente il linguaggio che usano per comunicare tra loro e sviluppando con l'abitudine a convivere le prime relazioni sentimentali \u2013 amore coniugale e affetto tra genitori e figli: \u00abFu l'epoca di una prima rivoluzione da cui nacque la fondazione e la distinzione delle famiglie e che introdusse una specie di propriet\u00e0; forse gi\u00e0 da questo nacquero di gran liti e contese.\u00bb\nA questo punto, con il raffinarsi dell'intelligenza e con la disponibilit\u00e0 di crescenti risorse risultanti dal mettere in comune le forze di tutti, gli uomini iniziano a indulgere a delle comodit\u00e0; questo \u00e8 uno dei primi passi verso la corruzione, dato che tutte le comodit\u00e0, secondo Rousseau, sono fin dall'inizio inevitabilmente destinate a degenerare in dipendenze e, quindi, a produrre nuovi bisogni limitando la libert\u00e0 e l'indipendenza dell'uomo: \u00abIn questa nuova condizione, con una vita semplice e solitaria, con bisogni molto limitati, coi mezzi che avevano inventato per provvedervi, gli uomini, godendo di molto tempo libero, lo impiegarono a procurarsi molte comodit\u00e0 ignote ai loro padri; fu questo il primo giogo che senza rendersene conto imposero a s\u00e9 stessi, e la prima fonte dei mali che prepararono ai loro discendenti.\u00bb Ciononostante, \u00abquesto periodo di sviluppo delle facolt\u00e0 umane, tenendo il giusto mezzo tra l'indolenza dello stato primitivo e l'impetuosa attivit\u00e0 dell'amor proprio, dov\u00e9 essere l'epoca pi\u00f9 felice e duratura. Pi\u00f9 ci si riflette e pi\u00f9 si trova che questa condizione era la meno soggetta a rivoluzioni, la migliore per l'uomo.\u00bb\nTuttavia, la crescente inclinazione a paragonarsi tra di loro porta gli uomini a dare sempre pi\u00f9 peso all'opinione che si ha di ciascuno e, intanto che si inizia a desiderare di essere oggetto della pubblica stima, il fatto di apparire comincia a diventare pi\u00f9 importante del fatto di essere; questo genera la prima vanit\u00e0, che \u00e8 a sua volta presupposto sia della diseguaglianza sia del vizio. Gli uomini, che erano stati indipendenti \u00abfinch\u00e9 si dedicarono a lavori che ognuno poteva fare da solo, finch\u00e9 praticarono arti per cui non si richiedeva il concorso di pi\u00f9 mani\u00bb divennero dipendenti gli uni dagli altri \u00abnel momento stesso in cui un uomo ebbe bisogno dell'aiuto di un altro\u00bb; se inizialmente erano stati liberi e felici, \u00abquando ci si accorse che era utile a uno solo aver provviste per due, l'uguaglianza scomparve.\u00bb Lo sviluppo di arti come l'agricoltura e la metallurgia, che richiedono che la propriet\u00e0 non solo dei frutti del lavoro di ognuno, ma degli stessi mezzi di produzione e della terra, sia riconosciuta a chi li lavora, porta un rapido incremento della diseguaglianza: per la prima volta infatti, in virt\u00f9 di un accordo convenzionale, non soltanto il frutto del lavoro \u00e8 considerato di propriet\u00e0 di chi l'ha guadagnato, ma si legittima il possesso dei mezzi di produzione a prescindere dal bisogno che chi li utilizza pu\u00f2 avere dei loro prodotti. Questa, secondo Rousseau, \u00e8 una svolta storica: \u00abIl primo che, cintato un terreno, pens\u00f2 di affermare \"questo \u00e8 mio\", e trov\u00f2 persone abbastanza ingenue da credergli, fu il vero fondatore della societ\u00e0 civile. Quanti delitti, quante guerre, quante uccisioni, quante miserie e quanti orrori avrebbe risparmiato al genere umano colui che strappando i paletti o colmando il fossato, avesse gridato ai suoi simili: \"Guardatevi dall'ascoltare questo impostore. Se dimenticate che i frutti sono di tutti e che la terra non \u00e8 di nessuno, voi siete perduti\".\u00bb\nDa allora la degenerazione accelera sensibilmente. L'istituzione del denaro aumenta la distanza tra i beni e il lavoro di chi li possiede, l'istituzione del diritto di successione (eredit\u00e0) scollega del tutto le nozioni di \"bisogno\" e di \"lavoro\" da quella di \"propriet\u00e0\" da cui sono naturalmente inscindibili. L'amor di s\u00e9 degenera definitivamente in amor proprio (\"amour-propre\") e diventa quindi un egoismo attivo, non pi\u00f9 passivo, in cui si gode non tanto del proprio bene quanto dello star meglio di altri, non solo delle proprie fortune ma anche delle disgrazie altrui. La smania di possedere sempre pi\u00f9 dei propri vicini si impossessa di tutti: \u00abDi qui cominciarono a nascere, a seconda dei diversi caratteri degli uni e degli altri, la dominazione e la schiavit\u00f9, o la violenza e le rapine.\u00bb In questa fase evidentemente gi\u00e0 molto lontana dallo stato di natura, secondo Rousseau, si arriva a quello stato di guerra di tutti contro tutti che Hobbes, concependo il suo \"homo homini lupus\", aveva posto all'origine della storia dell'uomo.\nA questo punto, essendosi separata la classe dei ricchi da quella dei poveri, diventa evidente per i primi che la loro condizione \u00e8 molto svantaggiosa, dal momento che dallo stato di guerra in cui si trovano hanno tutto da perdere, mentre i poveri hanno qualcosa da guadagnare con la rapina: \u00ab\u00c8 da credere che i ricchi non tardassero ad avvertire quanto li danneggiasse una guerra di cui erano i soli a fare le spese, in cui il rischio della vita era comune [a ricchi e poveri] e individuale [solo dei ricchi] quello dei beni. D'altra parte [...] si rendevano abbastanza conto del fatto che le loro usurpazioni erano fondate su un diritto precario e abusivo e che, avendole conquistate solo con la forza, potevano esserne privati con la forza senza avere ragione di lamentarsene.\u00bb \u00c8 cos\u00ec che, per Rousseau, il ricco \u00abfin\u00ec con l'ideare il progetto pi\u00f9 avveduto che mai sia venuto in mente all'uomo\u00bb: propose un accordo al povero, offrendogli di unirsi allo scopo di proteggere i deboli dall'oppressione, di garantire a ciascuno il possesso del necessario, di stabilire degli ordinamenti di giustizia, cio\u00e8 di istituire un sistema di leggi capace di \u00abdifendere tutti i membri dell'associazione, respingendo i comuni nemici e mantenendoci in un'eterna concordia.\u00bb Gli uomini, \u00abgrossolani, facili da lusingare, che, d'altra parte, avevano troppe questioni da dirimere tra loro per fare a meno di arbitri, e troppa avarizia e ambizione per potere a lungo fare a meno di padroni [...] corsero incontro alle catene convinti di assicurarsi la libert\u00e0.\u00bb\nQuesto \"contratto iniquo\" \u00e8 il fondamento su cui si regge tuttora la societ\u00e0, con tutta la sua corruzione, ed \u00e8 il principio da cui si sono generate e moltiplicate con pretesa legittimit\u00e0 tutte le diseguaglianze che hanno finito per distruggere la libert\u00e0 naturale. La tutela delle leggi istituite da questo patto, che inizialmente erano solo convenzioni generali senza garanzie, ha infatti richiesto ben presto l'istituzione di una magistratura (un potere esecutivo); essa, dovendo proteggere pi\u00f9 le ricchezze che la libert\u00e0 e trovandosi di fronte a un popolo ormai corrotto, non ha tardato a degenerare in un potere assoluto, che da elettivo come doveva essere originariamente diventa ereditario e sprofonda la civilt\u00e0 in nuovi abusi, in nuove violenze, tanto da farla quasi tornare al disordine che aveva reso necessario il contratto. \u00abQui tutti i privati tornano ad essere uguali, perch\u00e9 non sono niente, e i sudditi non avendo altra legge che la volont\u00e0 del padrone, n\u00e9 il padrone altra norma oltre le proprie passioni, le nozioni relative al bene e i principi di giustizia tornano di nuovo a svanire. A questo punto tutto si riporta alla sola legge del pi\u00f9 forte, e quindi a un nuovo stato di natura diverso da quello con cui abbiamo cominciato, in quanto l'uno era lo stato della natura nella sua purezza, mentre quest'altro \u00e8 il frutto di un eccesso di corruzione.\u00bb Aggiunge Rousseau che \u00abla sommossa che finisce con lo strangolare o detronizzare un sultano \u00e8 un atto che ha la stessa validit\u00e0 giuridica di quelli con cui il sultano il giorno prima disponeva delle vite e degli averi dei suoi sudditi. Si manteneva con la sola forza, con la sola forza viene rovesciato.\u00bb\nLa conclusione del \"Discorso sull'origine e i fondamenti della diseguaglianza tra gli uomini\" \u00e8 che la diseguaglianza naturale \u00e8 pressoch\u00e9 nulla e che \u00abla diseguaglianza morale, autorizzata dal solo diritto positivo, \u00e8 contraria al diritto naturale. [...] Ovviamente, \u00e8 contro la legge di natura, comunque vogliamo definirla, che un bambino comandi a un vecchio, che un imbecille guidi un saggio, e che un pugno d'uomini rigurgiti di cose superflue, mentre la moltitudine manca del necessario.\u00bb\nIl fatto di ricondurre l'origine di tutti i mali dell'uomo non alla natura dell'uomo stesso (considerata originariamente e intrinsecamente buona) ma al momento in cui l'essere umano si associa ai suoi simili, costituisce la risposta di Rousseau al problema della teodicea, cio\u00e8 della giustificazione dell'esistenza del male nonostante la bont\u00e0 e l'onnipotenza di Dio: la responsabilit\u00e0 non \u00e8 attribuita n\u00e9 alla natura n\u00e9 a Dio n\u00e9 all'uomo in s\u00e9, ma alla societ\u00e0 \u2013 in quanto causa del prevalere dell'amor proprio sull'amor di s\u00e9. I dettagli sulla visione religiosa di Rousseau emergeranno con maggiore dettaglio dal \"Contratto sociale\" e dall'\"\u00c9mile\".\nPatto iniquo e patto equo: la proposta politica del \"Contratto sociale\".\nDiritto, popolo, sovranit\u00e0 e potere legislativo.\nSe i primi due discorsi costituiscono una forte critica della civilt\u00e0 e della societ\u00e0 per come storicamente si sono date, il \"Discorso sull'economia politica\" e \"Il contratto sociale\" (il quale si apre con la famosa frase: \u00abL'uomo \u00e8 nato libero e ovunque si trova in catene. Anche chi si crede il padrone degli altri non \u00e8 meno schiavo di loro.\u00bb) contengono la proposta politica di Rousseau, ovvero le sue risposte filosofiche ai problemi da lui stesso sollevati.\nTenendo presente che Rousseau ritiene impossibile un ritorno allo stato di natura, e che secondo la sua visione i problemi posti dalla civilt\u00e0 vanno superati nella civilt\u00e0, nel \"Contratto sociale\" egli si propone di esporre quale sia l'ordinamento sociale e politico che meglio consente di coniugare ci\u00f2 che il diritto autorizza e ci\u00f2 che l'interesse suggerisce, \u00abin modo che la giustizia e l'utilit\u00e0 non si trovino separate.\u00bb\nNel primo dei quattro libri di cui l'opera si compone l'autore ricapitola brevemente l'origine delle prime societ\u00e0 per come l'aveva ricostruita nei testi precedenti, e quindi passa a dimostrare l'inconsistenza dell'espressione \"diritto del pi\u00f9 forte\": per Rousseau la forza non fonda alcun diritto, non genera alcuna legittimit\u00e0, perch\u00e9 chi si sottomette a un forte \u00e8 costretto a farlo (lo fa per forza, appunto, e non per scelta o per dovere) e questo significa che la parola \"diritto\" non aggiunge nulla alla parola \"forza\"; d'altra parte, il pi\u00f9 forte conserva il suo preteso diritto solo finch\u00e9 rimane tale, e lo perde non appena qualcuno si rivela pi\u00f9 forte di lui.\nQuindi Rousseau analizza il problema della schiavit\u00f9, e procede con la confutazione delle tesi sostenute in proposito da Grozio. In primo luogo, secondo Rousseau, non \u00e8 possibile che un individuo scelga di alienare la propria libert\u00e0, e con essa tutti i suoi diritti, all'arbitrio di un altro senza che sia uscito di senno (e \u00abla pazzia non crea diritto\u00bb); in secondo luogo, chiunque rinunci alla propria libert\u00e0 non pu\u00f2 con questo arrogarsi il diritto di rinunciare a quella dei suoi figli in loro nome, il che rende assurda la schiavit\u00f9 ereditaria (come Rousseau aveva gi\u00e0 affermato nella seconda parte del \"Discorso sulla diseguaglianza\", sostenere che il figlio di una schiava nascerebbe schiavo equivale a sostenere che un uomo non nascerebbe uomo); in terzo luogo, l'atto con cui un uomo rinuncia alla propria libert\u00e0 \u00e8 diverso dall'atto con cui potrebbe rinunciare a una propriet\u00e0, perch\u00e9 degrada l'\"essere\" stesso dell'uomo ed \u00e8 incompatibile con la sua natura portando a stabilire un contratto cui la mancanza di \u00abequivalenza e reciprocit\u00e0\u00bb toglie ogni valore giuridico. Grozio sosteneva anche che l'atto con cui, in guerra, un vincitore risparmia un vinto rende il primo proprietario della vita e dei diritti del secondo (il quale diventa legittimamente suo schiavo); Rousseau risponde che lo stato di guerra pu\u00f2 sussistere tra due uomini o tra due Stati, ma non tra un uomo e uno Stato, \u00abdato che \u00e8 impossibile stabilire un vero rapporto tra cose di natura diversa\u00bb: quindi, dato che nel momento in cui un soldato viene vinto cessa di essere una minaccia per lo Stato suo nemico, il vincitore deve trattarlo semplicemente come un uomo con tutti i suoi diritti. Inoltre, poich\u00e9 la conquista di uno schiavo per mezzo di questo presunto diritto del vincitore deriva dalla sola forza (prolunga cio\u00e8 lo stato di guerra tra i due uomini piuttosto che interromperlo), \u00e8 ancora una volta un non-diritto, il quale viene meno non appena lo schiavo riesce fisicamente a eludere le sue catene.\nAvendo rifiutato la fondazione della societ\u00e0 sulla base della forza o della schiavit\u00f9, e rifiutando anche le fondazioni basate sul diritto divino o sul paternalismo politico, Rousseau passa quindi a esaminare quello che secondo lui \u00e8 l'atto propriamente costitutivo delle societ\u00e0 umane, con cui si trasforma un gruppo inorganico e disorganizzato in una comunit\u00e0 regolata da precise convenzioni: \u00abPrima di esaminare l'atto attraverso il quale un popolo elegge un re sarebbe bene esaminare l'atto per il quale un popolo \u00e8 un popolo, perch\u00e9 quest'atto, precedendo necessariamente l'altro, costituisce il vero fondamento della societ\u00e0.\u00bb\nQuest'atto, che Rousseau legge nella forma tradizionale del contratto sociale, \u00e8 la risposta che una comunit\u00e0 d\u00e0 al problema di \u00abtrovare una forma di associazione che protegga, mediante tutta la forza comune, la persona e i beni di ciascun associato e per mezzo della quale ognuno, unendosi a tutti, non obbedisca tuttavia che a s\u00e9 stesso e rimanga libero come prima.\u00bb La clausola fondamentale di tale patto, quella che lo rende legittimo (l'unico, in effetti, legittimamente possibile), \u00e8 che ognuno (come singolo) si dia a tutti gli altri (come comunit\u00e0) e (come membro della comunit\u00e0) riceva tutti gli altri (come singoli). Se quest'alienazione dei diritti, dei doveri, del potere e dei beni di ciascuno avviene senza riserve, ognuno, dandosi a tutti, non si d\u00e0 a nessuno, e nessuno ha interesse a rendere onerosa la condizione altrui (o renderebbe onerosa la propria): \u00abNon c'\u00e8 associato sul quale non si acquisti lo stesso diritto che gli si cede su s\u00e9 stessi, si guadagna l'equivalente di tutto ci\u00f2 che si perde e pi\u00f9 forza per conservare quello che si ha.\u00bb\nDalla comunit\u00e0, cos\u00ec costituita in un autentico corpo politico, si origina una volont\u00e0 unitaria del popolo in quanto Stato che determina le azioni del popolo in quanto sovrano: \u00e8 quella che Rousseau chiama la volont\u00e0 generale (\"volont\u00e9 g\u00e9n\u00e9rale\"). E il popolo, come comunit\u00e0 deliberante caratterizzata da una precisa volont\u00e0 (quella generale, che va verso il bene della comunit\u00e0 stessa), \u00e8 il depositario di tutta la sovranit\u00e0; il Sovrano (cio\u00e8 il corpo politico inteso in senso attivo, come autore delle leggi, laddove lo Stato, o insieme dei soggetti, \u00e8 il corpo politico inteso in senso passivo, come destinatario delle leggi) \u00e8 formato solo dai singoli, e non pu\u00f2 avere interessi contrari ai loro. \u00c8 chiaro che la volont\u00e0 particolare di qualcuno pu\u00f2 divergere dalla volont\u00e0 comune del corpo politico: ma, per la simmetria di base del contratto sociale, \u00abesso contiene implicitamente questo impegno, che solo pu\u00f2 dar forza agli altri: chiunque rifiuter\u00e0 di obbedire alla volont\u00e0 generale vi sar\u00e0 costretto da tutto il corpo, il che non significa altro che lo si forzer\u00e0 a essere libero.\u00bb\nLa sovranit\u00e0, che dunque pu\u00f2 appartenere solo al popolo, non \u00e8 n\u00e9 divisibile (\u00abLa volont\u00e0 \u00e8 generale o non lo \u00e8; \u00e8 quella del corpo del popolo o solamente di una parte\u00bb) n\u00e9 alienabile (\u00abIl potere si pu\u00f2 certo trasmettere, ma non la volont\u00e0. [...] Pur non essendo impossibile che una volont\u00e0 particolare concordi su qualche punto con la volont\u00e0 generale, \u00e8 comunque impossibile che questo accordo sia durevole e costante, giacch\u00e9 la volont\u00e0 particolare tende per sua natura ai privilegi e la volont\u00e0 generale all'uguaglianza\u00bb). Quindi \u00e8 il popolo in prima persona che deve detenere ed esercitare la sua sovranit\u00e0: Rousseau nega che sia possibile, sulle questioni di interesse \"generale\", alcuna rappresentanza. Il parlamento non pu\u00f2 rappresentare il popolo, come aveva invece affermato John Locke : in Rousseau il popolo \u00e8 l'unico depositario del potere legislativo. Una legge \u00e8 l'atto con cui tutto il popolo, in quanto sovrano, statuisce su s\u00e9 stesso in quanto suddito su una materia generale; anche se le leggi possono essere (e in effetti sono) proposte da un legislatore che in qualche modo \u00e8 esterno al popolo, nessuna legge \u00e8 valida senza l'esplicita ratifica da parte del Sovrano, cio\u00e8 ancora una volta il popolo stesso.\nAll'interno dello Stato, la libert\u00e0 per Rousseau non consiste e non pu\u00f2 consistere nell'arbitrio di ogni singolo, ma piuttosto nell'indipendenza e nella protezione da ogni arbitrio particolare: \u00abL'obbedienza alla legge che ci si \u00e8 prescritta \u00e8 libert\u00e0.\u00bb Si \u00e8 liberi quando tutti sottostanno alle stesse leggi, oggettive, necessarie e \"super partes\" come le leggi di natura, che la comunit\u00e0 si \u00e8 data da s\u00e9; o, in altre parole, si \u00e8 liberi non quando non si sottost\u00e0 a nessuna autorit\u00e0, bens\u00ec quando ci si sottomette volontariamente a un'autorit\u00e0 che impedisce il dominio di un uomo su un altro.\nRousseau tiene conto della possibilit\u00e0 che, poich\u00e9 \u00absi vuole sempre il proprio bene, ma non sempre lo si scorge\u00bb, la \"volont\u00e0 di tutti\" possa non coincidere con la \"volont\u00e0 generale\": quest'ultima (che \u00e8 pi\u00f9 che altro volont\u00e0 \"per\" tutti, cio\u00e8 si caratterizza per una precisa \"finalit\u00e0\" collettiva, e non solo per la sua \"origine\" collettiva) tende sempre al bene pubblico, ma cionondimeno esistono sempre interessi particolari contrari ad essa. Tuttavia Rousseau rimane fermamente convinto che in uno stato ben costituito, dove non si d\u00e0 peso alle fazioni particolari e i cittadini sono retti e virtuosi, la volont\u00e0 della maggioranza tende sempre ad approssimarsi alla volont\u00e0 generale.\nPotere esecutivo e governo.\nSe l'aderenza alla volont\u00e0 generale legittima il potere legislativo del popolo, d'altra parte nello Stato \u00e8 necessaria un'autorit\u00e0 che, detenendo un potere esecutivo, abbia facolt\u00e0 di far rispettare la legge nei casi particolari. Questa autorit\u00e0 spetta, secondo Rousseau, al governo, che egli separa nettamente dal sovrano: il primo detiene il potere di giudicare i casi particolari e di applicare puntualmente la legge, il secondo, invece, il potere di legiferare, cio\u00e8 di esprimersi su casi di interesse generale. Il Governo quindi \u00e8 un ministro, o magistrato, del Sovrano, un corpo intermedio tra il popolo in quanto sovrano e il popolo in quanto suddito.\nLa volont\u00e0 generale, naturalmente, ha la facolt\u00e0 di scegliere la forma di governo che ritiene pi\u00f9 vantaggiosa e pi\u00f9 adatta alle determinate caratteristiche storiche e geografiche del popolo. Le tre forme fondamentali che Rousseau individua (e che possono essere combinate in innumerevoli forme miste) sono tradizionalmente classificate in base al numero di persone a cui il popolo delega il potere esecutivo:\nGli altri due punti fondamentali del \"Contratto sociale\", accennati gi\u00e0 nel secondo discorso, riguardano la propriet\u00e0 e la religione civile. Le condizioni di legittimit\u00e0 che Rousseau individua per il diritto di propriet\u00e0 sono il fatto che si prenda possesso solo di oggetti che non sono gi\u00e0 di qualcun altro, il fatto che si possiedano tali oggetti solo nella misura in cui se ne ha necessit\u00e0 o bisogno, e il lavoro: \u00abIn generale, per autorizzare su un qualunque terreno il diritto del primo occupante, occorrono le seguenti condizioni. In primo luogo che non sia ancora abitato da nessuno; in secondo luogo che se ne occupi solo quel tanto che \u00e8 necessario per la sussistenza; in terzo luogo che se ne prenda possesso non con una vana cerimonia, ma con il lavoro e la coltivazione.\u00bb Rousseau non nega del tutto la possibilit\u00e0 che, all'interno della societ\u00e0, la propriet\u00e0 generi diseguaglianze, ma insiste sul fatto che i limiti del diritto di propriet\u00e0 siano uguali per tutti e che la diseguaglianza non si possa spingere fino al punto in cui qualcuno \u00e8 costretto a vendersi a un altro, tanto opulento da poterlo comprare.\nSulla religione Rousseau si esprime in senso fortemente tollerante, e tuttavia riconosce al culto della divinit\u00e0 un'importante finalit\u00e0 a livello sociale (oltre che un'origine storica fondamentalmente sociale). Egli distingue, in sostanza, la religione \"dell'uomo\" dalla religione \"del cittadino\": se (come risulter\u00e0 massimamente chiaro da quanto contenuto nella \"Professione di fede del vicario savoiardo\") a livello individuale nessuno pu\u00f2 essere costretto nel determinato sistema di dogmi di una certa religione positiva e se ognuno ha il diritto di approdare a Dio in modo autonomo e razionale, invece a livello sociale \u00e8 indispensabile che al corpo politico siano imposti alcuni fondamentali dogmi di carattere morale (e quindi strettamente legati all'utilit\u00e0 pubblica) che nessuno potrebbe negare senza scuotere le fondamenta stesse dello Stato: l'esistenza di un Dio onnipotente e buono, l'immortalit\u00e0 dell'anima (con la premiazione dei buoni e il castigo dei malvagi nell'altra vita), la sacralit\u00e0 del patto sociale e delle leggi. Dopodich\u00e9 Rousseau non si esprime direttamente n\u00e9 a favore n\u00e9 contro le rivelazioni, e riconosce a tutti il diritto di crederle o predicarle, a patto che nessuno vi sia costretto; tutto si pu\u00f2 dire, tranne \u00abfuori della Chiesa niente Salvezza\u00bb perch\u00e9 l'intolleranza teologica implica necessariamente l'intolleranza civile, che apre la porta al collasso dello Stato: \u00abOvunque l'intolleranza teologica viene ammessa \u00e8 impossibile che non abbia qualche effetto civile e, appena ne ha, il Sovrano non \u00e8 pi\u00f9 tale, neppure nel campo temporale; da quel momento i Preti sono i veri padroni e i Re niente altro che loro funzionari.\u00bb\nL'uomo nuovo nella pedagogia dell'\"\u00c9mile\".\nNell'opera \"\u00c9mile, o dell'educazione\" (1762) Rousseau espone \u2013 tramite la descrizione minuziosa dell'educazione di un allievo ideale, \u00c9mile appunto \u2013 una concezione pedagogica che riprende e ricapitola, al fine della formazione di un uomo e di un cittadino nel senso pi\u00f9 alto di questi due termini, tutti i temi pi\u00f9 cari all'autore: filosofia della natura, antropologia, psicologia, politica, religione. La critica tende a sottolineare l'intima unit\u00e0 che lega l'\"\u00c9mile\" al \"Contratto sociale\", pure composto nel 1762: secondo alcune interpretazioni l'ardita proposta politica di Rousseau richiede, per essere attuabile, un'umanit\u00e0 retta e virtuosa che solo un'educazione estremamente accurata e ponderata dei singoli individui pu\u00f2 sviluppare; in qualche modo, per la societ\u00e0 nuova di Rousseau \u00e8 necessaria una nuova umanit\u00e0, una generazione di cittadini consapevoli e buoni, di cui idealmente \u00c9mile \u00e8 il primo rappresentante. In alternativa, quello dell'\"\u00c9mile\" pu\u00f2 essere letto come un \u00abprogramma minimo\u00bb, cio\u00e8 come un tentativo di riforma morale e civile sulla piccola scala dell'individuo che viene intrapreso perch\u00e9 si riconosce l'impossibilit\u00e0 pratica di attuare una simile riforma sulla grande scala dello Stato. Ancora, alcuni hanno interpretato l'\"\u00c9mile\" come un tentativo di portare l'uomo alla felicit\u00e0 all'interno dello Stato e della societ\u00e0, cio\u00e8 come una riscrittura del \"Contratto sociale\" non pi\u00f9 nell'ottica di modellare uno Stato legittimo, bens\u00ec nell'intento di formare alla moralit\u00e0 un singolo individuo, di renderlo capace di rapportarsi correttamente con la comunit\u00e0 e di fargli ottenere cos\u00ec l'unica felicit\u00e0 possibile al di fuori dello stato di natura: i due testi sarebbero quindi due facce della stessa medaglia, dal momento che Rousseau stesso sostiene che \u00abquelli che vorranno trattare separatamente la politica e la morale non capiranno mai niente di nessuna delle due.\u00bb\nIl testo si compone di cinque libri: nel primo, che va da prima della nascita di \u00c9mile al momento in cui inizia a parlare, Rousseau descrive il tipo di cure di cui il bambino ha bisogno da parte della madre e della nutrice, scendendo anche nei dettagli della sua alimentazione e del suo accudimento; ci\u00f2 che traspare con chiarezza fin dall'inizio, comunque, \u00e8 che l'educazione di \u00c9mile deve essere un'educazione \"delle cose\", e non \"delle parole\", in modo che il bambino si abitui ad accettare come inevitabili le necessit\u00e0 imposte dalle circostanze e sia invece totalmente indipendente dagli uomini e dalle loro opinioni: ad esempio, il precettore (la cui figura coincide sostanzialmente con quella di Jean-Jacques) dovr\u00e0 sempre essere in grado di distinguere i bisogni dell'infante dai suoi capricci, assecondando senza esitazione i primi e ignorando completamente i secondi.\nNel secondo libro, che rispetto alla crescita di \u00c9mile va da circa tre anni a dodici anni, il bambino inizia a parlare, a giocare, a entrare in relazione sensoriale con il mondo in modo consapevole; in questo momento diventa essenziale il concetto rousseauiano di \"educazione negativa\": dal momento che \u00abtutto \u00e8 bene quando esce dalle mani dell'Autore di tutte le cose [Dio], tutto degenera nelle mani dell'uomo\u00bb, una buona educazione consiste in gran parte nel preservare l'originaria bont\u00e0 e purezza del bambino contro la corruzione a cui la societ\u00e0 che lo circonda lo farebbe altrimenti andare incontro; si cerca quindi di ritardare tutti i progressi del bambino in modo che nessuno degli errori che potrebbe commettere in questa et\u00e0 critica rimanga radicato in lui per tutta la vita; \u00c9mile vive isolato, a diretto contatto con la natura, solo col suo precettore e con pochi servitori discreti. Consapevole che il bambino corre un elevato rischio di morire prima degli otto anni, il precettore insiste sull'importanza di far s\u00ec che sia felice nel presente (piuttosto che prepararlo a una felicit\u00e0 futura sfuggente e incerta) e quindi lo conduce nei suoi giochi e nelle sue attivit\u00e0 in modo che essi gli risultino il pi\u00f9 possibile piacevoli.\nIl secondo libro contiene anche una lunga dissertazione sulla dieta, con particolare riferimento al problema della liceit\u00e0 del mangiar carne. Gi\u00e0 nella prefazione al secondo discorso Rousseau aveva sostenuto che \u00abpare io sia obbligato a non fare alcun male al mio simile meno in quanto \u00e8 un essere intelligente che non in quanto \u00e8 un essere sensibile\u00bb e che quindi, \u00abper via della sensibilit\u00e0 di cui sono dotati, \u00e8 da ritenere che anche gli animali debbano partecipare del diritto naturale e che l'uomo sia tenuto nei loro riguardi a taluni doveri.\u00bb Nell'\"\u00c9mile\" l'autore riprende questi temi e sottolinea, da un lato, che la dieta vegetariana \u00e8 pi\u00f9 salutare di quella che comprende anche la carne e, dall'altro lato, che il maltrattamento degli animali da parte dell'uomo (anche al fine di nutrirsene) non solo \u00e8 illegittimo, ma costituisce anche il sintomo di una morale che rispetta solo i forti, senza farsi alcuno scrupolo a divorare esseri inermi e pacifici. Rousseau riporta poi integralmente un lungo passo tratto dal saggio \"Del mangiar carne\" di Plutarco in cui si critica aspramente, in quanto innaturale e barbaro, il fatto di nutrirsi di carne.\nNel terzo libro (il bambino ha da tredici a quindici anni) inizia la vera e propria istruzione del fanciullo: la sua ragione \u00e8 ormai formata, ma egli \u00e8 praticamente privo di pregiudizi; inoltre, dice Rousseau, egli ha molte forze (dovute al costante esercizio e alla vita sana e semplice) e pochissimi bisogni (non essendo stato aggiunto niente per mezzo dell'opinione, della vanit\u00e0 e dell'orgoglio a quello che \u00e8 reso necessario dalla natura): queste circostanze massimizzano la capacit\u00e0 di \u00c9mile di dedicarsi ad attivit\u00e0 impegnative come gli studi. Sempre condotto da un obiettivo pratico, cio\u00e8 sempre immediatamente consapevole dell'utilit\u00e0 di quello che studia, \u00c9mile viene guidato alla scoperta della geometria, della fisica, della geografia: ma ogni insegnamento egli lo deve trarre direttamente dall'esperienza, e deve pi\u00f9 ricostruire le discipline che impararle. Nulla deve venire concesso all'autorit\u00e0, e pi\u00f9 che i contenuti (le verit\u00e0) delle scienze che studia, \u00c9mile deve imparare ad apprezzare e a servirsi del loro metodo.\nNel quarto libro, che va dai sedici ai vent'anni di \u00c9mile, il giovane comincia ad essere tormentato dalle passioni legate all'istinto sessuale. Non ha pi\u00f9 solo sensazioni, ma (collegando e paragonando le sensazioni tra loro) sviluppa vere e proprie idee, e quindi in sostanza \u00e8 tempo per il precettore di passare dall'educazione \"della natura\" a quella \"della societ\u00e0\". Rousseau sostiene che il contatto di \u00c9mile con l'altro sesso debba essere ritardato il pi\u00f9 possibile e che d'altra parte, se le indiscrezioni e le allusioni di coloro che lo circondano non avranno eccitato la sua immaginazione, l'emergenza del suo impulso riproduttivo sar\u00e0 molto meno precoce di quello che normalmente \u00e8 nei ragazzi. Il precettore deve essere in grado in questa fase di far entrare il giovane a contatto con l'umanit\u00e0 in modo che egli la capisca a fondo, e pi\u00f9 che invidiare gli altri uomini li compatisca: fintanto che \u00c9mile prover\u00e0 le forti passioni che lo spingono a negare il suo isolamento senza rendersi conto che esse sono dirette specificamente verso le donne, l'istitutore potr\u00e0 trasformarle in un sentimento di empatia e solidariet\u00e0 umana generalizzata. Comunque, per come \u00e8 stato educato, il suo naturale amor di s\u00e9 e la piet\u00e0 verso il prossimo prevarranno sempre sull'amor proprio. Nel frattempo lo studio della storia contribuir\u00e0 a far s\u00ec che \u00c9mile impari a capire gli uomini, e risposte discrete ma dirette alle sue domande gli chiariranno i principi della riproduzione. L'educazione sociale e morale del giovane viene completata dall'introduzione alla religione, alla quale \u00e8 dedicata una larga parte del quarto libro sotto forma della \"Professione di fede del vicario savoiardo\". Infine \u00c9mile (ormai ventenne) deve essere davvero introdotto in societ\u00e0: questo passo viene compiuto quando diventa necessario per il ragazzo trovarsi una compagna, sulla quale il precettore non ha mancato di alimentare le aspettative del discepolo in modo che egli non si accontenti di niente di meno di quello che merita. Inevitabilmente \u00c9mile disprezzer\u00e0 la lussuosa e corrotta civilt\u00e0 urbana, e la ricerca dell'amata si sposter\u00e0 ben presto alla campagna.\nNel quinto libro (che \u00e8 di stampo pi\u00f9 narrativo dei precedenti, improntati maggiormente a uno stile didattico) \u00c9mile entra finalmente in contatto con Sophie, una ragazza semplice, virtuosa e modesta, educata con buon senso e onest\u00e0 da una famiglia di campagna gi\u00e0 ricca ma ormai decaduta. Rousseau descrive nel dettaglio l'educazione delle ragazze e le sue differenze rispetto a quella dei ragazzi; egli ritiene che la ragione delle donne sia di ordine strettamente pratico, mentre quella degli uomini ha un carattere maggiormente speculativo: di conseguenza, pur non apprezzando incondizionatamente nemmeno il fatto che gli uomini si dedichino allo studio delle discipline teoretiche, nega totalmente alle donne la facolt\u00e0 di dedicarsi ad attivit\u00e0 diverse dalla cura della casa e della famiglia. Afferma inoltre che, mentre gli uomini dipendono dalle donne solo per i loro desideri, le donne dipendono dagli uomini per i loro desideri e per i loro bisogni, essendo naturalmente meno indipendenti. Tuttavia, bench\u00e9 nel rapporto di coppia debba essere l'uomo a \"comandare\", Rousseau riconosce alla donna la capacit\u00e0 implicita di \"governare\" l'uomo manipolando i suoi desideri per mezzo della sua grazia e dei talenti specifici del sesso femminile, che per certi versi \u00e8 ancora superiore a quello maschile. \u00c9mile e Sophie si innamorano, e risulta presto chiaro che si sposeranno. Tuttavia, a questo punto giunge quella che forse \u00e8 la prova pi\u00f9 importante dell'educazione di \u00c9mile: il precettore vuole che si distacchi da Sophie per un periodo di almeno due anni. Le ragioni sono che i due sono ancora troppo giovani per essere buoni genitori; che \u00c9mile deve viaggiare, per completare la sua educazione con lo studio dei popoli e dei paesi del mondo, dei loro governi, delle loro istituzioni e dei loro costumi; che, soprattutto, la sua virt\u00f9 deve essere messa alla prova della rinuncia agli affetti, cio\u00e8 del dominio razionale delle passioni: questo \u00e8 uno dei passaggi pi\u00f9 significativi dell'opera di Rousseau, il quale avr\u00e0 importanti influenze, in particolare, su Kant (che annover\u00f2 l'\"\u00c9mile\" tra i suoi libri preferiti). Per Rousseau \u00abl'uomo virtuoso \u00e8 colui che sa vincere i suoi affetti. Allora infatti segue la ragione, la coscienza, fa il suo dovere.\u00bb La vera moralit\u00e0, per Rousseau, la \"virt\u00f9\", va oltre il semplice fatto di compiere azioni il cui contenuto \u00e8 buono: non consiste nell'obbedire a istinti che portano verso il bene, ma nel dominare tutte le passioni (senza comunque che esse debbano essere represse) e nell'agire in accordo alla ragione, a una legge morale che ci si \u00e8 dati da s\u00e9: l'etica della legge a livello personale \u00e8 simile a quella legata alla volont\u00e0 generale a livello statale. Durante i suoi viaggi \u00c9mile completa la sua educazione studiando e comprendendo le forme istituzionali di popoli diversi da quello francese; con un breve riassunto delle tesi contenute nel \"Contratto sociale\" si compie l'ultimo passo di \u00c9mile verso la condizione di cittadino consapevole e responsabile. Al suo ritorno egli sposer\u00e0 Sophie e il suo destino sar\u00e0 quello della vita semplice e campestre, che Rousseau riassume in un motto di Orazio: \u00ab\"Modus agri non ita magnus\"\u00bb, \u00abun pezzo di terra non tanto grande\u00bb.\nFilosofia naturale e religione nella \"Professione di fede del vicario savoiardo\".\nLa \"Professione di fede del vicario savoiardo\", contenuta nel quarto libro dell'\"\u00c9mile\" e costruita come una rievocazione autobiografica romanzata, espone la visione di Rousseau a proposito della filosofia naturale e della religione \u2013 quest'ultima considerata non pi\u00f9 a livello statale come nel \"Contratto sociale\", bens\u00ec a livello individuale. Procedendo con un metodo fortemente anti-intellettualistico, fondato sul buon senso e su un sincero e modesto amore per la verit\u00e0, Rousseau (che parla per bocca del personaggio di un vicario parrocchiale della Savoia) ricostruisce una \"fede razionale\" semplice e intuitiva, basata sulle pi\u00f9 elementari evidenze sensibili e sui sentimenti intrinseci al cuore dell'uomo. Dalla sensibilit\u00e0 egli deduce l'esistenza, dalla libera volont\u00e0 dell'uomo (indipendente dalle semplici relazioni meccaniche tra i corpi) deduce la dualit\u00e0 di spirito e materia; dal moto dei corpi deduce una causa prima, l'indipendenza della cui volont\u00e0 originaria deve essere ricondotta a una volont\u00e0 universale che anima il mondo; dalla regolarit\u00e0 di questa volont\u00e0, che opera per mezzo di leggi, deduce un'intelligenza; dalla volont\u00e0, dalla potenza e dall'intelligenza deduce la bont\u00e0 di un ente che viene chiamato Dio; dalla bont\u00e0 di Dio deduce l'immortalit\u00e0 dell'anima, che garantisce la punizione dei malvagi e il premio dei buoni oltre questa vita. Da queste semplici considerazioni, a suo avviso, si possono ricavare tutte le massime necessarie per regolare la propria vita secondo giustizia, cio\u00e8 per comportarsi moralmente.\nQuindi Rousseau, sempre attraverso le parole del vicario, prende a criticare le religioni rivelate, quelle caratterizzate da dogmi positivi e formalizzate da testi sacri o autorit\u00e0 terrene. La sua critica \u00e8 rivolta soprattutto contro il principio di autorit\u00e0, considerato il fondamento di ogni intolleranza; per Rousseau non si pu\u00f2 \u00abcredere a tutto sulla fede altrui, e sottomettere all'autorit\u00e0 degli uomini l'autorit\u00e0 di Dio che parla direttamente alla ragione. [...] Tutti i libri sono stati scritti da uomini? Allora come fa l'uomo ad averne bisogno per conoscere i suoi doveri, e di che mezzi disponeva prima che questi libri fossero stati scritti? O apprender\u00e0 questi doveri da s\u00e9 stesso, o ne sar\u00e0 dispensato.\u00bb E in particolare: \u00abSe il figlio di un Cristiano fa bene a seguire la religione di suo padre senza un esame approfondito e imparziale, perch\u00e9 il figlio di un Turco farebbe male a seguire allo stesso modo la religione del suo? Sfido tutti gli intolleranti del mondo a darmi su questo una risposta che soddisfi un uomo assennato.\u00bb In conclusione, Rousseau afferma di aver \u00abchiuso tutti i libri. Solo uno resta aperto davanti agli occhi di tutti, ed \u00e8 quello della natura.\u00bb A \u00c9mile, quindi, come a ogni altro uomo, deve essere concesso di scegliere la religione positiva che preferisce o di non sceglierne nessuna, attenendosi alla fede razionale e naturale in una forma di deismo. Secondo il pensatore, se la nostra comprensione pondera circa l'esistenza di Dio, non incontra altro che contraddizioni. Per cui gli impulsi del nostro cuore hanno pi\u00f9 valore della comprensione, e questo ci proclama chiaramente le verit\u00e0 della religione naturale, ovvero l'esistenza di Dio e l'immortalit\u00e0 dell'anima; questo lo differenzia dalla visione deista di Voltaire, che riteneva che l'esistenza dell'Essere Supremo fosse verit\u00e0 di ragione e non di fede. Rousseau ribadisce poi quello che aveva sostenuto nel \"Contratto sociale\", che le religioni positive (purch\u00e9 siano oneste, veritiere e tolleranti) sono molto importanti come garanzia del rispetto delle leggi all'interno di uno Stato: \u00abConsidero tutte le religioni particolari come altrettante salutari istituzioni che in ogni paese prescrivono un modo uniforme di onorare Dio con un culto pubblico. [...] Credo che siano tutte buone quando Dio vi \u00e8 servito adeguatamente.\u00bb\nLa visione della religione di Rousseau, che si caratterizza per una propensione per il Deismo, \u00e8 critica sia rispetto all'atteggiamento sensista e materialista tipico dei \"philosophes\" dell'ambiente illuminista, in alcuni casi semplicemente atei e sempre critici verso le religioni positive, sia rispetto alle chiese tradizionali, di cui attacca l'attitudine intollerante e presuntuosa.\nRousseau si oppone inoltre a una visione pessimista della condizione umana, come emerge anche \"Lettera a Voltaire in occasione del disastro di Lisbona\", in cui si sforza di vedere il bene nel disegno della natura, rivolgendosi anche a chi non crede nelle sue stesse convinzioni: Commentando il dibattito sui romanzi di Voltaire e il \"Candido\" (che afferma per\u00f2 di non aver mai letto integralmente), Rousseau nelle \"Confessioni\" rappresenta Voltaire quasi come il personaggio del manicheo Martin, che crede che Dio esista e sia malvagio (malteismo), pur essendo un uomo che ha avuto fortuna nella vita e giudicandolo peggiore degli atei. Rousseau - nell'ottica del romanzo, che per il ginevrino \u00e8 una sorta di perversione morale - sembra quasi schierarsi dalla parte dell'ottimismo panglossiano (si veda anche la precedente e vivace corrispondenza sul terremoto di Lisbona del 1755): \nAltri pensatori di estrazione in qualche modo romantica come Andr\u00e9 Ch\u00e9nier, Madame de Sta\u00ebl, Barbey d'Aurevilly riprenderanno il duro giudizio di Rousseau sui romanzi filosofici brevi di Voltaire.\nGli scritti tardi.\nCon l'\"\u00c9mile\" si esaur\u00ec la produzione strettamente filosofica di Jean-Jacques Rousseau; tuttavia i suoi scritti degli ultimi anni \u2013 soprattutto \"Giulia o la nuova Eloisa\", \"Le confessioni\", \"Le fantasticherie del passeggiatore solitario\" e \"Rousseau giudice di Jean-Jacques\" \u2013 rimangono notevoli testimonianze del suo pensiero.\nLa \"Giulia\", un romanzo epistolare, \u00e8 caratteristico soprattutto del \"sentimentalismo\" che animava Rousseau e che era destinato a contribuire ad aprire la strada al Romanticismo tedesco e francese. I temi, tra cui il contrasto dell'individuo con la societ\u00e0, la bont\u00e0 della natura umana, l'importanza del dominio delle passioni, sono tutti tipicamente rousseauiani.\nLe \"Confessioni\" sono un'opera autobiografica fortemente introspettiva, in cui Rousseau ricostruisce la sua vita in modo a tratti impietoso verso s\u00e9 stesso (quasi come un'autoespiazione) e a tratti invece quasi apologetico (\"mi ritengo ancora, tutto sommato, il migliore degli uomini, sentivo che non esiste animo umano, per quanto puro, che non ricetti qualche odioso vizio\"), ma sempre nel tentativo di dare un'immagine complessivamente coerente della sua personalit\u00e0 e delle sue vicende. Adottando un'ottica quasi psicanalitica, alcuni commentatori hanno visto in tale ricostruzione una serie di episodi in cui si ripete il motivo della \"perdita dell'innocenza\", della transizione di Rousseau dalla condizione di naturalit\u00e0 a quella di corruzione in un percorso parallelo a quello dell'umanit\u00e0 nel suo complesso. Egli si presenta nel libro come un uomo buono ingiustamente perseguitato sia dall'autorit\u00e0 che dagli ex amici illuministi, sincero e meritevole nonostante i propri errori: \nL'individualismo delle \"Confessioni\" \u00e8 opposto al collettivismo del \"Contratto\" e alla pedagogia dell\"'Emilio\":\nTuttavia \u00e8 dalle esperienze biografiche che racconta, come il lavoro da \"lacch\u00e8\" in livrea a Torino e l'incontro con un contadino che gli offre da mangiare a Lione che sviluppa il suo pensiero politico:\n\"Rousseau giudice di Jean-Jacques\" \u00e8 un'opera composta in forma dialogica, in cui Rousseau commenta i suoi testi da una prospettiva \"esterna\", come se non li avesse scritti lui: da questo commento traspare, in primo luogo, la frustrazione del Rousseau incompreso, male interpretato e di fatto sempre pi\u00f9 vicino alla paranoia e alle manie di persecuzione; in secondo luogo, l'affermazione dell'unitariet\u00e0 e della coerenza complessiva della sua opera. La questione della coerenza dei testi di Rousseau \u00e8 ancora oggetto di vivaci dibattiti, dal momento che, per esempio, lo statalismo radicale del \"Contratto sociale\" \u00e8 apparentemente in contraddizione con l'individualismo e con l'esaltazione dell'indipendenza naturale che informa la maggior parte delle altre opere.\nNelle \"Fantasticherie\", sua ultima opera e incompiuta, Rousseau ripercorre, ancora in una prospettiva autobiografica, quelle che gli sembrano essere le cose buone che ha fatto nella sua vita \u2013 con particolare riferimento a come i suoi lavori hanno contribuito a migliorare l'umanit\u00e0 e a come, per contro, sono stati male interpretati.\nIl testo si incentra su reminiscenze che, comunque, non vanno considerate solo come rievocazioni (o rimpianti) del passato, ma anche come significative riflessioni sul presente.\nInfluenza e critica.\nIl pensiero di Jean-Jacques Rousseau esercit\u00f2 influenze notevoli su gran parte della filosofia successiva oltre che sugli eventi storici che seguirono la sua morte.\nL'influenza pi\u00f9 immediata a livello filosofico, riconosciuta quasi universalmente, fu quella che Rousseau ebbe sull'etica di Immanuel Kant. L'etica rousseauiana infatti, pur avendo le sue radici nella convinzione che tutte le passioni elementari dell'uomo sono, di per s\u00e9, buone, raggiunge la sua compiutezza nell'affermazione che la virt\u00f9 si ottiene davvero solo affrancandosi dagli affetti e dominando razionalmente le proprie passioni; come scrisse il filosofo tedesco Ernst Cassirer, \u00abl'etica di Rousseau non \u00e8 un'etica di sentimento, ma la forma pi\u00f9 decisa della pura etica della legge che sia stata elaborata prima di Kant.\u00bb. Peraltro anche nella stessa filosofia politica kantiana si trovano influenze di Rousseau: in particolare nel giusnaturalismo, nel contrattualismo kantiani e nell'utilizzo del concetto di volont\u00e0 generale, che Kant per\u00f2 usa in maniera nuova ed originale adattandoli alla realt\u00e0 politica della Prussia del suo tempo.\nInoltre, Rousseau ebbe un ruolo di grande importanza nel preparare la via allo sviluppo del movimento romantico europeo: particolarmente significativa fu, in questo, la sua opera \"Giulia o la nuova Eloisa\", la tensione lirica della quale \u2013 alimentata da una descrizione minuziosa ed estremamente viva delle passioni e dei sentimenti pi\u00f9 profondi dell'uomo nella loro dimensione naturale e immediata \u2013 si contrapponeva nettamente alla poesia rarefatta e formale caratteristica dell'Illuminismo.\nRousseau esercit\u00f2 importanti influenze anche per il suo pensiero strettamente politico, alimentando la Rivoluzione francese e influenzando (bench\u00e9 in modo meno diretto) la filosofia politica di Georg Wilhelm Friedrich Hegel, William Godwin e Karl Marx. In particolare il \"giovane Marx\", sostenitore del suffragio universale e della democrazia diretta in Per la critica della filosofia del diritto di Hegel, fu molto influenzato dal Contratto sociale del ginevrino. Anche Pierre-Joseph Proudhon fu influenzato dalla critica della propriet\u00e0 privata di Rousseau del secondo \"Discorso\" (si veda la famosa frase di Proudhon \"la propriet\u00e0 \u00e8 un furto\"). Significativa fu anche l'incidenza su Tolstoj, che in tarda et\u00e0 ebbe a scrivere: \u00abRousseau e il Vangelo hanno avuto un grande e benefico influsso sulla mia vita. Rousseau non invecchia\u00bb. Simone Weil, nel suo \"Manifesto per la soppressione dei partiti politici\", fece propria la critica rousseauiana alla rappresentanza e sostenne un ideale di democrazia diretta ispirato alle tesi del \"Contratto sociale\". In tempi pi\u00f9 recenti, \u00e8 stata individuata un'influenza di Rousseau anche nella \"Teoria della giustizia\" di John Rawls. Tra i molti filosofi e scrittori che si sono dedicati allo studio, al commento e alla critica di Rousseau si ricordano \u00c9mile Durkheim (\"Sul contratto sociale\", 1918), Fran\u00e7ois Mauriac (in \"Mes grands hommes\", 1929), Ernst Cassirer (\"Il problema Gian Giacomo Rousseau\", 1932), No\u00eblle Roger (\"Jean-Jacques ou le promeneur solitaire\", 1933), Jean Cocteau (\"L'enigme de Jean-Jacques Rousseau\", 1938), Maurice Blanchot (in \"Il libro a venire\", 1959), Jacques Derrida (in \"Della grammatologia\", 1967), Jean Starobinski (\"La trasparenza e l'ostacolo\", 1975), Cvetan Todorov (\"Una fragile felicit\u00e0. Saggio su Rousseau\", 2001).\nCon i suoi argomenti contro il costume di nutrirsi di carne, Rousseau ha rappresentato un punto di riferimento importante anche per lo sviluppo dei movimenti animalisti e vegetariani (sebbene non sia chiaro se lui stesso fosse davvero vegetariano o se piuttosto, come in altri ambiti, i suoi principi fossero pi\u00f9 solidi della sua condotta).\nInfine, Rousseau con il suo \"\u00c9mile\" esercit\u00f2 un'influenza di primo piano anche nel campo della pedagogia: la sua rivoluzione, di portata estremamente significativa, fu quella di mettere il bambino al centro dell'educazione (nel senso di assecondare le sue inclinazioni e i suoi bisogni, pur senza prostrarsi di fronte a tutti i suoi desideri) e di superare cos\u00ec l'idea di dover trattare ogni bambino come un piccolo uomo. Le sue teorie, influenzate da quelle di Montaigne, Locke, F\u00e9nelon, Comenius, Rabelais, segnarono una pietra miliare della storia della pedagogia, assunta come fondamentale punto di riferimento da autori come Pestalozzi, Fr\u00f6bel, Makarenko, Dewey, Freinet.\nL'opera di Rousseau ha prodotto naturalmente molte critiche nel merito delle tesi da lui sostenute; la multiformit\u00e0 e la contraddittoriet\u00e0 (reale o apparente) di molti dei suoi passaggi e di alcuni dei suoi motivi fondamentali hanno poi generato interpretazioni divergenti: alcuni vedono Rousseau come un ispiratore delle moderne teorie liberali, dei principi fondamentali del comunitarismo, delle istituzioni repubblicane e dell'idea della democrazia partecipata; altri, invece, tra cui Bertrand Russell, hanno sottolineato i tratti autoritari di certe parti del \"Contratto sociale,\" accusando Rousseau di un sostanziale autoritarismo e tracciando connessioni tra i suoi scritti e il Terrore rivoluzionario, il fascismo o il comunismo totalitario.\nNon fu amato in vita da Vittorio Alfieri, che non volle conoscerlo durante il suo \"grand tour\" anche se l'attitudine preromantica emerge talvolta, ammirato da Foscolo (che diede il nome \"Jacopo\" al protagonista dell\"'Ortis\" proprio in onore di Jean-Jacques Rousseau), Leopardi, Tolstoj e detestato dai reazionari e conservatori: Edmund Burke, nelle \"Riflessioni sulla rivoluzione in Francia\" per cui \u00e8 solo \"un folle con rari momenti di lucidit\u00e0\" colpevole di negare il Peccato Originale, ma che si vergognerebbe in essi dei suoi allievi come Robespierre, e un ideologo della Restaurazione come Joseph de Maistre dedica moltissime pagine a smentire le proposizioni di Rousseau e Voltaire. Fran\u00e7ois-Ren\u00e9 de Chateaubriand, pur rinnegandolo ideologicamente nelle \"Memorie d'oltretomba\" (che seguono un modello totalmente diverso dalle \"Confessioni\") ne \u00e8 ancora influenzato artisticamente e filosoficamente nelle giovanili opere romantiche come \"Atala\" e \"Ren\u00e9\" e gli porta rispetto anche nel \"Genio del Cristianesimo\", apprezzando la sua \"ombra di religione\" e l'aver aperto \"la strada della polemica antirazionalista e insieme del recupero delle ragioni del sentimento religioso attraverso il quale si attua il passaggio a Dio\".\nMolti romantici si rifanno in qualche modo all'ultimo Rousseau e a quello dei primi \"Discorsi\" (Percy e Mary Shelley, Alphonse de Lamartine, Victor Hugo), anche a volte criticandolo. Nonostante le loro opinioni fossero spesso opposte, Rousseau fu molto ammirato e letto dal Marchese de Sade. Secondo Schopenhauer \u00e8 stato \"il pi\u00f9 grande moralista dei tempi moderni\", in quanto \"conoscitore profondo del cuore umano, che attingeva la sua saggezza non nei libri ma nella vita, e che destinava la sua dottrina non alla cattedra, ma all'umanit\u00e0\". Baudelaire ne apprezza invece non l'ideologia, ma la natura timida e introversa che lo rendeva spesso estraneo alla societ\u00e0, in cui si riconosce, cos\u00ec come la volont\u00e0 di esprimersi con sincerit\u00e0, mentre Cioran e Nietzsche lo giudicarono \"isterico\" e \"falso\".\nIn effetti, la storia della critica rousseauiana \u00e8 molto complessa e, come ha notato lo studioso Albert Schintz, \u00abla bibliografia concernente il filosofo di Ginevra \u00e8 almeno pari a quella riguardante Platone, Dante, Cervantes, Shakespeare, Goethe.\u00bb Secondo l'analisi del filosofo Paolo Casini, poi, storicamente la produzione di un'analisi critica completa e obiettiva dell'opera di Rousseau \u00e8 stata resa particolarmente difficoltosa dall'interferenza di continue questioni ideologiche che hanno reso difficile distinguere la \"storia della fortuna\" dalla \"storia della critica\". Tra le opere che riuscirono a superare la semplice disputa ideologica in favore di una maggiore lucidit\u00e0 critica Casini ricorda, per il XIX secolo, quelle di Musset-Pathay, Streckeisen-Moltou, Saint-Marc Girardin, Brockherhoff, Beaudoin, Gehring, Morley e H\u00f6ffding; sono considerati assai meno equilibrati, invece, i testi di Ducros e Faguet dei primi anni 1910. Un'interpretazione storicamente molto importante fu quella proposta da Gustave Lanson nel testo \"L'unit\u00e0 del pensiero di Rousseau\"; ad essa fecero seguito, avvalendosi di edizioni sempre pi\u00f9 accurate delle fonti primarie rousseauiane, le analisi di Schintz (\"Jean-Jacques Rousseau \u2013 Essai d'interpretation nouvelle\", 1929) e C.W. Hendel (\"Rousseau Moralist\", 1932). Anche il gi\u00e0 citato \"Il problema Jean-Jacques Rousseau\" di Ernst Cassirer, pubblicato negli stessi anni, fu una pietra miliare della storia della critica rousseauiana. Nel 1934 vennero pubblicati i saggi di Alfred Cobban, che leggeva Rousseau in senso liberale, e di P.L. L\u00e9on, il quale contribu\u00ec a riaprire il dibattito relativo alla filosofia politica di Rousseau, con particolare riferimento al \"Contratto sociale\". Politicamente, una lettura di Rousseau liberale era stata fatta personalmente da Camillo Benso di Cavour.\nNel secondo dopoguerra si avvi\u00f2 una corrente interpretativa improntata a un'analisi in chiave psicologica-psicanalitica o esistenzialista, che ebbe tra i suoi rappresentanti Bernard Groethuysen, Pierre Burgelin, Hermann R\u00f6hrs e il gi\u00e0 nominato Jean Starobinski, con il suo famoso \"La trasparenza e l'ostacolo\". Sempre a questa corrente si possono ascrivere le analisi di Martin Rang e Ronald Grimsley. Nel 1950, con l'importante saggio \"Jean-Jacques Rousseau et la science politique\", Robert Derath\u00e9 contribu\u00ec a chiarire l'inadeguatezza delle classificazioni di Rousseau in categorie come quelle di progressismo, conservatorismo, liberalismo o autoritarismo e mise invece l'accento sul contesto storico che influenz\u00f2 il lavoro di Rousseau e sull'importanza delle caratteristiche della sua rielaborazione del giusnaturalismo. Ciononostante, negli Stati Uniti, gli anni 1960 videro riaprirsi la questione relativa al presunto carattere totalitario della filosofia rousseauiana, implicitamente contrapposta al modello politico-economico statunitense, con il saggio \"Social Contract: An Interpretative Essay\" di L.G. Crocker. Un'attenta ricostruzione del pensiero politico ed economico di Rousseau e un'analisi del suo ruolo nella Rivoluzione francese si trova nel saggio del 1960 \"La filosofia politica di Rousseau\". Una importante interpretazione marxista della filosofia politica di Rousseau fu offerta da Galvano Della Volpe che nel celebre \"Rousseau e Marx\"(1957) propose un Marx influenzato profondamente dalla filosofia politica roussoiana, incentrata sul concetto di volont\u00e0 generale, che in \"Per la critica della filosofia del diritto di Hegel\" si oppose con una concezione democratica egualitaria, di estrazione roussoiana, alla visione conservatrice di Hegel. Un Marx anti-hegeliano \u00e8 il risultato di questa importante opera che ha influenzato filosofi come Lucio Colletti e Umberto Cerroni. Significativa \u00e8 invece la lettura da una prospettiva hegeliano-marxista che fu suggerita nel 1964 da Bronis\u0142aw Baczko,: \u00e8 poi degna di nota anche l'analisi in chiave antropologica di Victor Goldschmidt, risalente al 1983.\nLa ricerca e la critica su Rousseau, in tutti gli aspetti della sua filosofia e delle sue vicende biografiche, sono tuttora piuttosto vivaci.\nBibliografia.\n\"Qui sotto sono elencati i testi impiegati direttamente per la stesura di questa voce. Per una bibliografia estensiva, si rimanda alla voce Bibliografia su Jean-Jacques Rousseau.\""}
{"id": "719022", "revid": "345405", "url": "https://it.wikipedia.org/wiki?curid=719022", "title": "Nina Simone", "text": "\u00c8 stata soprattutto un'interprete jazz, anche se la sua formazione era incentrata sulla musica classica e il suo stile variava fra diversi generi, dal soul, al blues, al folk e al gospel.\nLa rivista Rolling Stone l'ha posizionata al 29\u00ba posto nella lista dei 100 migliori cantanti di tutti i tempi.\nBiografia.\nNativa della Carolina del Nord, sesta di otto fratelli, fin da bambina rivela un grande talento per la musica che la porta a suonare e cantare in chiesa con le due sorelle, con il nome di \"Waymon Sisters\". Ma il pregiudizio razziale del profondo Sud negli anni quaranta la condizioner\u00e0 per molto tempo.\nPrende lezioni di piano, pagate dalla comunit\u00e0 nera locale che promuove una fondazione per consentirle di proseguire gli studi musicali a New York. Nei primi anni cinquanta lavora come pianista-cantante in vari club, ispirandosi a Billie Holiday; si orienta verso il jazz, cambia il suo nome in Nina Simone (in onore di Simone Signoret, di cui era ammiratrice) ed esegue \"I Loves You, Porgy\", \"cover\" di un brano di George Gershwin (da \"Porgy and Bess\") che vince il Grammy Hall of Fame Award 2000.\nIl suo album di debutto, datato 1958, comprende \"I Loves You, Porgy\" e \"My Baby Just Cares for Me\". Nel 1960 il singolo \"Ain't Got No, I Got Life\" raggiunse la seconda posizione nel Regno Unito, la prima in Olanda per sei settimane e la decima nelle Fiandre in Belgio.\nLavora per parecchie case discografiche mentre, a partire dal 1963, inizia a lavorare stabilmente con la Philips. \u00c8 in questo periodo che registra alcune delle sue canzoni pi\u00f9 incisive, come \"Old Jim Crow\" e \"Mississippi Goddam\", che diventano inni per i diritti civili. \u00c8 amica e alleata di Malcolm X e di Martin Luther King. Nel 1969 il suo singolo \"To Love Somebody\" raggiunge la quinta posizione nel Regno Unito.\nLascia gli Stati Uniti verso la fine degli anni sessanta, accusando sia l'FBI che la CIA di scarso interesse nel risolvere il problema del razzismo. Negli anni successivi gira il mondo, vivendo a Barbados, in Liberia, in Egitto, in Turchia, nei Paesi Bassi e in Svizzera. In seguito al polemico abbandono degli Stati Uniti, i suoi album vengono pubblicati solo di rado. Nel 1974 abbandona per qualche anno la discografia lasciando poche notizie di s\u00e9. Ritorna nel 1978 con l'album \"Baltimore\", che prende il titolo da un brano di Randy Newman. Si eclissa di nuovo fino agli anni ottanta.\nDopo che Chanel usa negli anni ottanta la sua \"My Baby Just Cares For Me\" per una pubblicit\u00e0 televisiva, molti riscoprono la sua musica e Simone diventa un'icona del jazz. Nel 1987 \"My Baby Just Cares For Me\" (brano di quasi trent'anni prima) entra prepotentemente nelle classifiche inglesi, olandesi, svizzere, austriache e francesi. Si moltiplicano antologie e ristampe dei suoi dischi. Dopo i successi ottenuti negli anni ottanta torna con un nuovo album, \"Nina's Back\", del 1989, seguito da \"Live &amp; Kickin\", \"live\" registrato qualche anno prima a San Francisco.\nSimone si \u00e8 sposata due volte e ha avuto una figlia nel 1962, Lisa Celeste Stroud, cantante nota con il nome d'arte Simone. Nina Simone ha vissuto una vita difficile e travagliata. Ha avuto rapporti difficili con uomini potenti e violenti, ed \u00e8 risaputo che il marito manager la picchiasse. Ha avuto una relazione con Earl Barrowl, primo ministro di Barbados. Nel 1980 il suo amante C.C. Dennis, importante politico locale, \u00e8 stato ucciso da un criminale.\nMorte e cremazione.\nMuore il 21 aprile 2003 nella sua casa a Carry-le-Rouet per le complicanze dovute a un tumore al seno dopo una lunga lotta contro la malattia. Seguendo le sue volont\u00e0 viene cremata e le sue ceneri vengono sparse in vari luoghi dell'Africa, terra d'origine dei suoi antenati.\nImpegno per i diritti civili.\nCresciuta in una cittadina e un ambiente in cui la segregazione delle persone di colore \u00e8 un elemento scontato ma non particolarmente accentuato, con l'et\u00e0 adulta si avvicina al movimento per i diritti civili e al femminismo, specie a partire dal 1963, a seguito di eventi come l'uccisione dell'attivista nero Medgar Evers e il celebre discorso di Martin Luther King \"I Have a Dream\". La nuova consapevolezza che ne consegue le fa dare una nuova lettura della sua stessa carriera, convincendola di non essere diventata una pianista classica di successo a causa della sua identit\u00e0 di donna di colore. La sua posizione di attivista si avvicina a quella di Malcolm X e del Black Power pi\u00f9 che a quella del non-violento Martin Luther King, ed \u00e8 influenzata dall'amicizia con la drammaturga e attivista Lorraine Hansberry e altre personalit\u00e0 del movimento per i diritti dei neri negli Stati Uniti.\nDiverse canzoni testimoniano di questo impegno, a partire da \"Mississippi Goddamm\", scritta per reazione all'omicidio di quattro ragazze in un attentato dinamitardo a sfondo razziale presso Birmingham, eseguita in pubblico la prima volta alla Carnegie Hall nel 1964 e il cui linguaggio esplicito di protesta le vale il fatto di non essere trasmessa da diverse stazioni radio. L'interpretazione di \"Pirate Jenny\", canzone tratta da \"L'opera da tre soldi\" di Bertolt Brecht e registrata per la prima volta per l'album \"In Concert\", fa della sguattera protagonista del racconto l'evidente metafora di una donna che invita alla rappresaglia contro il razzismo. In \"Four Women\" Simone esprime nel ritratto di quattro donne afroamericane il conflitto interiore a cui la donna nera \u00e8 soggetta nella societ\u00e0 del suo tempo.\nCitazioni.\nDavid Bowie chiude il suo album del 1976, \"Station to Station\", con una cover di \"Wild is the Wind\", essendo rimasto colpito dall'interpretazione di Nina Simone dello stesso brano.\nIl personaggio principale del film del 1993 \"\" (versione statunitense del film di Luc Besson, \"Nikita\") \u00e8 una grande ammiratrice di Nina Simone, dalla quale appunto prende ispirazione per il nome in codice. Durante il film si possono ascoltare alcune delle sue canzoni, fra cui \"Here Comes the Sun\", \"I Want a Little Sugar in My Bowl\", \"Feeling Good\", \"Wild Is the Wind\" e \"Black Is the Color of My True Love's Hair\".\nNella scena finale del film \"Before Sunset\" di Richard Linklater la protagonista C\u00e9line (Julie Delpy) imita le movenze di Nina Simone sulle note di \"Just in Time\", mentre nella scena finale del film \"Gioco a due\" il brano musicale che viene usato \u00e8 intitolato \"Sinner Man\", cantato da Nina Simone. Sinner Man \u00e8 inoltre la colonna sonora dei titoli di coda di \"Inland Empire\" di David Lynch e del film Cellular di David R. Ellis. \u00c8 stato utilizzato inoltre in vari telefilm (tra cui \"Sherlock\" , \"Chuck, Person of Interest\" e \"Scrubs - Medici ai primi ferri\"). Viene anche cantata e suonata al piano da Lucifer (Tom Ellis) nella puntata 5 della prima stagione del telefilm omonimo.\nUna versione dance-remix del brano \"Sinner Man\" \u00e8 parte della colonna sonora del film \"Miami Vice\" (2006).\nCompare indirettamente anche durante una scena di \"Ogni maledetta domenica\" con la canzone \"Don't explain\".\n\"Feeling Good\" (reinterpretata nel 2001 dai Muse) \u00e8 ascoltabile in \"Quasi amici - Intouchables\" nella scena dei due protagonisti intenti a praticare parapendio.\nViene citata nel documentario direct-to-video \"Life Is But a Dream\" di Beyonc\u00e9.\nLana Del Rey, grande fan di Nina Simone, la omaggia negli album \"Ultraviolence\" e \"Honeymoon\", rispettivamente con le cover di \"The Other Woman\" e \"Don't Let Me Be Misunderstood\".\nNel 2016 viene distribuito \"Nina\", film biografico sulla vita di Simone, interpretata da Zoe Saldana.\nLa canzone \"Stars\" viene utilizzata come colonna sonora della scena finale della terza stagione della serie animata \"BoJack Horseman\".\nNina Simone \u00e8 stata menzionata, nel corso degli anni, all'interno del testo in diverse canzoni: \nMaria Chiara Fraschetta ha coniato il suo nome d'arte, Nina Zilli, dal nome di Nina Simone, sua cantante preferita.\nAlcuni dei suoi dialoghi vengono inseriti nel documentario Homecoming di Beyonc\u00e9.\nNel 2015 esce su Netflix un documentario intitolato What Happened, Miss Simone?."}
{"id": "719023", "revid": "599013", "url": "https://it.wikipedia.org/wiki?curid=719023", "title": "Aumento", "text": ""}
{"id": "719024", "revid": "466539", "url": "https://it.wikipedia.org/wiki?curid=719024", "title": "Napoli milionaria!", "text": "Napoli milionaria! \u00e8 una commedia del 1945 di Eduardo De Filippo, prima opera della raccolta \"Cantata dei giorni dispari\".\nStoria.\nLa commedia venne composta nel giro di poche settimane e fu messa in scena per la prima volta il 15 marzo 1945 al Teatro di San Carlo a Napoli. Nel 1950 venne girato un film con la regia dello stesso Eduardo De Filippo, che contribu\u00ec alla sceneggiatura e al cast cinematografico, basato sullo stesso soggetto della commedia. Come tutte le commedie di De Filippo anche questa fu rappresentata in molti paesi europei, ma la rappresentazione forse pi\u00f9 importante fu quella di Londra nel 1972. La commedia divenne inoltre un dramma lirico in tre atti, con libretto di Eduardo De Filippo e musiche di Nino Rota, che debutt\u00f2 il 22 giugno 1977 al Festival dei Due Mondi di Spoleto.\nDalla commedia \u00e8 rimasta celebre la frase entrata nell'uso comune \u00ab\"Adda passa' 'a nuttata\"\u00bb (deve trascorrere la notte) nel senso di dover sopportare le difficolt\u00e0 dell'esistenza con la speranza che si risolvano; e \"A guerra nun \u00e8 fernuta\" (la guerra non \u00e8 finita). \nTrama.\nAtto primo.\nIl sipario ancora una volta, come accade in molte commedie di Eduardo, si apre su un palcoscenico quasi completamente al buio. \u00c8 la vita della commedia umana che sta nascendo dal buio. \nSiamo nel 1942, in un tipico basso napoletano si aggira ciabattando Maria Rosaria, la figlia di Gennaro Iovine, con un'enorme caffettiera napoletana. \nDopo poco compare il figlio Amedeo, stravolto dal sonno non del tutto soddisfatto, che chiede se il padre stia ancora dormendo. Gennaro \u00e8 sveglio da tempo: prima per il bombardamento notturno, e ora per le grida di un litigio che si sta svolgendo fuori in strada dove si distingue la voce alterata di sua moglie Amalia che sta animatamente discutendo con una concorrente del rione per la vendita abusiva di caff\u00e8. Amalia infatti, si arrangia con la borsa nera e con la mescita casalinga del caff\u00e8 a cui i napoletani non rinunciano neppure in questo secondo anno della guerra. Gennaro si rassegna ad alzarsi e mentre si sta radendo arrivano i primi avventori, tra cui il ragioniere Spasiano venuto per comprare, a caro prezzo, qualche alimento per la sua famiglia da Amalia, che lo sta praticamente dissanguando delle poche propriet\u00e0 che ancora gli rimangono. Gennaro non \u00e8 d'accordo con i traffici della moglie, ma capisce anche che senza quella vendita illegale la famiglia farebbe la fame; perci\u00f2, avvertito dell'imminente arrivo del brigadiere Ciappa, venuto per arrestarlo, si rassegna a fare la parte del morto, steso immobile e rigido sul letto sotto al quale \u00e8 nascosta una notevole quantit\u00e0 di cibarie. I familiari, che hanno allestito una veglia funebre con tanto di monache salmodianti in latino maccheronico, e che nascondono pantaloni sotto la veste, tra pianti strazianti implorano il brigadiere di rispettare il morto e il loro dolore. Il brigadiere, che ha capito il trucco, insiste perch\u00e9 Gennaro la finisca con quella farsa, tanto pi\u00f9 che sta avvenendo in quel momento un nuovo bombardamento che ha causato una fuga generale degli addolorati presenti. Il brigadiere tuttavia rispetta ammirato il coraggio del finto morto, che non muove un ciglio tra le esplosioni e le rovine delle case colpite dalle bombe, e gli promette che non lo arrester\u00e0. Il morto a quel punto risorge.\nAtto secondo.\n\u00c8 passato del tempo: Napoli \u00e8 stata liberata dagli Alleati. Il basso \u00e8 stato rinnovato e ristrutturato. Amalia, vestita a festa e carica di gioielli ha fatto fortuna associandosi - ormai la guerra al sud \u00e8 finita - in commerci poco puliti con Settebellizze (un autista e proprietario di autocarro) di cui quel giorno si festegger\u00e0 il compleanno e che nell'occasione propone alla donna di unire i loro sentimenti d'amore agli affari. Ma Amalia, anche se a malincuore, rifiuta perch\u00e9 \u00e8 convinta che Gennaro, pur scomparso da diversi mesi, alla fine torner\u00e0 a casa.\nLa guerra ha lasciato le sue rovine e la famiglia Iovine si sta disgregando: la figlia Maria Rosaria, non pi\u00f9 sorvegliata e guidata dalla madre, \u00e8 rimasta incinta di un soldato statunitense che l'ha lasciata ed \u00e8 tornato al suo paese; Amedeo ruba pneumatici delle auto insieme a Peppe 'o Cricco, specializzato appunto ad alzare le auto con la spalla per sfilare le ruote. \nQuesta \u00e8 la famiglia che ritrova Gennaro tornato inaspettatamente quel giorno di festa. Vorrebbe sfogarsi, raccontare le sue sofferenze e peripezie ma nessuno sta ad ascoltarlo, tutti vogliono festeggiare Settebellizze e non pensare pi\u00f9 alle pene della guerra ormai finita. Gennaro lascia amareggiato la compagnia e preferisce stare vicino alla figlia pi\u00f9 piccola, ammalata.\nAtto terzo.\n\u00abLa guerra \u00e8 finita\u00bb ripetono tutti, Gennaro invece \u00e8 convinto che ora si stia combattendo un'altra guerra: quella della povera gente che ha perso, per le sciagure attraversate, tutti i valori e l'onest\u00e0 della vita precedente e che ora deve recuperare. Questo dice Gennaro al commissario Ciappa venuto ad avvertirlo che arrester\u00e0 il figlio se lo sorprender\u00e0 quella stessa sera a rubare nuovamente. Gennaro, rassegnato, lo invita a fare il suo dovere. Ma una disgrazia pi\u00f9 grande sta per abbattersi sulla famiglia: la piccola, ammalata, morir\u00e0 se non si trover\u00e0 una medicina che sembra essere introvabile in tutta Napoli. Tutti si sono mobilitati alla sua ricerca, ma non c'\u00e8 niente da fare e Amalia, disperata, sospetta che la tengano nascosta per farne alzare il prezzo: anche lei ha fatto cos\u00ec per la vendita delle sigarette, ma qui si tratta di una vita umana. La medicina la porter\u00e0 il ragioniere Spasiano, ormai ridotto sul lastrico dalla stessa Amalia, che l'ha dovuta usare per i suoi figli: la dar\u00e0 ad Amalia senza pretendere niente in cambio ma facendole notare che, quando si trattava di non far morire di fame i suoi figli, Amalia non era stata altrettanto generosa, non pensando che \u00abChi prima, chi dopo, ognuno deve bussare alla porta dell'altro\u00bb.\nLa bambina si salver\u00e0 se avr\u00e0 superato la nottata. Intanto Amedeo, rinsavito, non \u00e8 andato a rubare e torner\u00e0 a lavorare onestamente mentre Maria Rosaria rester\u00e0 in famiglia con il suo bambino. Anche Amalia ha capito di avere sbagliato a farsi prender dalla brama del denaro ed ora piange sui suoi errori confortata dal marito: \u00abMo avimm'aspetta', Ama... S'ha da aspetta'. Comme ha ditto 'o dottore? Deve passare la nottata.\u00bb"}
{"id": "719026", "revid": "466539", "url": "https://it.wikipedia.org/wiki?curid=719026", "title": "Tropico", "text": "I tropici (dal lat. \"trop\u012dcus\", a sua volta dal greco \"\u03c4\u03c1\u03bf\u03c0\u03b9\u03ba\u03cc\u03c2\", \"tropik\u03ccs\", rotazione) sono i paralleli di latitudine 23\u00b026'16\" N e S, corrispondenti all'angolo di inclinazione dell'asse terrestre rispetto alla perpendicolare al piano dell'orbita.\nDescrizione.\nEssi rappresentano la massima latitudine, a nord e a sud dell'equatore, alla quale il sole pu\u00f2 raggiungere il suo zenit; per entrambi gli emisferi ci\u00f2 avviene in occasione dei rispettivi solstizi estivi, intorno al 21 giugno per l'emisfero nord e al 21 dicembre per l'emisfero sud.\nDal punto di vista climatico-geografico i tropici separano la fascia intertropicale da quelle temperate delle medie latitudini.\nLa fascia di terra tra essi compresa \u00e8 detta appunto fascia torrida o fascia tropicale.\nLe antiche denominazioni di Tropico del Cancro e Tropico del Capricorno per indicare rispettivamente il tropico del nord e del sud non sarebbero oggi pi\u00f9 corrette in senso astronomico: infatti, laddove nell'antichit\u00e0 il Sole entrava effettivamente nella costellazione del Cancro durante il solstizio d'estate dell'emisfero boreale, e nel Capricorno in occasione dell'analogo solstizio nell'emisfero australe, oggi il Sole appare proiettato nelle vicinanze dei Gemelli a giugno, e nel Sagittario a dicembre.\nQuesto concetto pu\u00f2 essere esteso ad altri corpi celesti che orbitano attorno al Sole, o ad altre stelle.\nSiccome la posizione dei paralleli che delimitano i tropici \u00e8 direttamente legata all'inclinazione dell'asse di rotazione, differenti saranno le posizioni stesse rispetto a differenti inclinazioni.\nNel caso di Mercurio le posizioni dei tropici saranno di appena 1\u00b0 sopra e sotto l'equatore; invece su Urano saranno di 97,7\u00b0; se l'inclinazione dell'asse dovesse essere 0\u00b0 il tropico risulterebbe fuso con l'equatore stesso."}
{"id": "719027", "revid": "120806456", "url": "https://it.wikipedia.org/wiki?curid=719027", "title": "Pezzotto", "text": "Il pezzotto \u00e8 un tappeto tessuto con stracci, tipico della Valtellina.\nTradizionalmente serviva a riciclare abiti, tovaglie, tende o quant'altro fosse rotto e non pi\u00f9 usabile. Era quindi un oggetto povero, che nasce con la cultura contadina e montanara condizionato dalla penuria dei materiali e dettato dalla necessit\u00e0 di non sprecare nulla.\nViene tessuto su un telaio con un ordito in cotone o canapa e armatura a \"tela\" molto rada. La trama \u00e8 realizzata inserendo nel passo una strisciolina ricavata da stracci al posto del filo di trama.\nTutti i materiali sono riutilizzabili nei pezzotti, per quelli in produzione oggi vi sono apposite ditte che preparano la striscia di tela, spesso di maglina, pronta gi\u00e0 tagliata, essendo il lavoro di preparazione della striscia lungo e noioso.\nProdotti similari.\nCon questa tecnica, oltre ai tappeti, si possono realizzare abiti, borse, tovagliette, copriletti, cuscini e altri oggetti d'arredamento. \nDa pochi anni questo prodotto regionale ha visto un'ampia rivalutazione del suo mercato grazie alla scaltrezza di alcuni mercanti che lo hanno venduto e lo vendono tuttora come tappeto tipico di diversi paesi europei, ora andini, ora africani.\nNel gergo giovanile della lingua napoletana attestatosi negli anni 2000, \"app'zzottato\" significa falsificato, dove in lingua italiana viene localmente chiamato \"pezzotto\" il falso (ad esempio CD contraffatti venduti in mezzo alla strada).\nSempre a Napoli, in campo informatico, il pezzotto identifica una fix software effettuata in poco tempo e frettolosamente."}
{"id": "719030", "revid": "2047071", "url": "https://it.wikipedia.org/wiki?curid=719030", "title": "Sturm und Drang", "text": "Lo Sturm und Drang (: , in italiano \"tempesta e impeto\") \u00e8 stato uno dei pi\u00f9 importanti movimenti culturali tedeschi e convenzionalmente si colloca tra il 1765 e il 1785. Prende il nome dal dramma \"Wirrwarr\" (caos), pubblicato nel 1776 da Maximilian Klinger. L'espressione spregiativa \"Sturm und Drang\" attribuita all'allora celebre \"Genieapostel\", l'apostolo del genio sturmuriano, si deve a Christoph Kaufmann (1751-1795), un conoscente svizzero.\nLo Sturm und Drang contribu\u00ec, assieme al Neoclassicismo, alla nascita del Romanticismo tedesco.\n sostengono la possibilit\u00e0 di includere lo Sturm und Drang assieme al Neoclassicismo e al Romanticismo in un movimento culturale pi\u00f9 ampio e complesso definito spesso Et\u00e0 di Goethe (1749-1832), basandosi anche sulle considerazioni che nel 1830 il tedesco Heinrich Heine fece sul periodo appena trascorso.\nRapporto con altri movimenti culturali.\nProprio per la sua collocazione temporale e geografica lo Sturm und Drang venne profondamente influenzato dagli altri movimenti ed influenz\u00f2 i successivi al punto tale da poterlo vedere come evoluzione vera e propria dell'Illuminismo tedesco (\"Aufkl\u00e4rung\") e come origine del Romanticismo. In questo modo lo si considera quale ponte ideale tra il primo e il secondo.\nCon l'Illuminismo.\nDiversamente da quello che si \u00e8 portati a pensare, lo \"Sturm und Drang\" \nIn tal modo venne sempre pi\u00f9 sviluppandosi il famosissimo culto del genio e una delle prime figure identificate con questo ideale fu William Shakespeare: non a caso molti scrittori s'ispirarono alla sua opera.\nPoich\u00e9 lo \"Sturm und Drang\" fu rappresentativo della presa di coscienza e della reazione allo stato di cose di una classe sociale quale la borghesia, i rappresentanti e i seguaci del movimento opposero il nazionalismo al cosmopolitismo della nobilt\u00e0 e predilessero dunque la cultura del popolo rispetto a quella della tradizione letteraria.\nSi dovrebbe tenere conto del fatto che all'incirca nel 1740 la letteratura tedesca si liber\u00f2 dalle pastoie della filosofia e della retorica, configurandosi come linguaggio pi\u00f9 immediato, tendente alla lirica e che, successivamente, all'incirca nel 1760, il Pietismo espresse l'esigenza di una fede pi\u00f9 immediata ed emotiva, di un'intensit\u00e0 che arrivasse fino all'estasi.\nQuesti due avvenimenti lasciano vedere lo \"Sturm und Drang\" come un Illuminismo privato di un modo di esprimersi troppo filosofico e attento a categorie di conoscenza pi\u00f9 \u00abinterne\u00bb.\nDal punto di vista del dramma, infatti, in questo periodo il comico e il tragico si compenetrano e l'analisi del drammaturgo si spinge fino al cercare le \"motivazioni psichiche\" di un dato avvenimento viste anche come motore dei suoi protagonisti (secondo la concezione di Lenz).\nCon il Neoclassicismo.\nSi tratta di un movimento sviluppatosi negli anni 70 del Settecento in Germania sotto l'ispirazione del giovane Goethe. Il tratto dominante di questa corrente \u00e8 il titanismo, con questo termine s'indica l'eroe che sfida forze superiori e che porta fino in fondo la sua lotta anche quando \u00e8 cosciente che solo la sconfitta lo attende.\nCon il Romanticismo.\nPi\u00f9 evidente \u00e8 il legame tra lo \"Sturm und Drang\" e il Preromanticismo e Romanticismo tedesco.\nBisogna anzitutto precisare che il cosiddetto primo Romanticismo, il quale fior\u00ec in citt\u00e0 come Jena, presenta una forte componente derivante dal Classicismo, e ancora una volta il tendente cosmopolitismo ne \u00e8 un esempio pi\u00f9 che eclatante. Ci\u00f2 nonostante la concezione della Natura del primo Romanticismo \u00e8 chiaramente mutuata dallo \"Sturm und Drang\", ed \u00e8 quella concezione che vede la Natura come luogo utopico. Ancora nel primo Romanticismo (e non solo) c'era la tendenza a emancipare e razionalizzare argomenti \"metafisici\". \u00c8 chiaro che questa caratteristica sia stata ereditata dallo \"Sturm und Drang\" prima e dal primo Romanticismo (ma in effetti da tutto il Romanticismo) poi.\nTuttavia \u00e8 nel secondo Romanticismo, che fior\u00ec in citt\u00e0 come Heidelberg e Berlino, che si ritrova moltissimo dell'influsso esercitato dallo \"Sturm und Drang\". Il lasciare da parte l'Antichit\u00e0 classica e il ritornare ad un nazionalismo abbastanza accentuato, la tendenza a descrivere nelle opere (e anche a emularle) personalit\u00e0 profondamente istintive e demoniache e l'accentuarsi dello storicismo, le cui basi furono poste proprio nello \"Sturm und Drang\" da Herder, sono chiarissima eredit\u00e0 dello \"Sturm und Drang\".\nInoltre il Romanticismo termin\u00f2 il processo di critica alle istituzioni tradizionali che era stato avviato proprio dallo \"Sturm und Drang\".\nAnche nel secondo Romanticismo ci fu chi razionalizz\u00f2 i sentimenti o ci\u00f2 che rientrava nel \"metafisico\", ad esempio E.T.A. Hoffmann nelle sue opere razionalizz\u00f2 l'orrore, precorrendo Edgar Allan Poe, e Jean Paul tese a emancipare le tematiche metafisiche proprio come nell'Illuminismo.\nParadossalmente lo \"Sturm und Drang\" diverge - anche se leggermente - dal Romanticismo, quando, durante il secondo Romanticismo, il legame con l'eredit\u00e0 illuminista si fa pi\u00f9 sottile e si verte su generi quali la fiaba o la \"ballata spettrale\" di cui B\u00fcrger con il suo \"Lenore\" fu esponente nonch\u00e9 creatore.\nConcetti chiave.\nLa concezione della Natura.\nLa Natura era vista dagli \"St\u00fcrmer und Dr\u00e4nger\" come un luogo utopico, perfetto, in cui l'uomo solitario ritrova se stesso in armonia col creato. Questa visione \u00e8 riconducibile al concetto di stato di Natura espresso dal filosofo svizzero Jean-Jacques Rousseau nel suo \"Discorso sull'origine e i fondamenti della diseguaglianza tra gli uomini\" (1755), nel quale parla dell'indole pacifica dell'uomo primitivo che degenera nel momento in cui passa alla vita sociale.\nIn questo periodo non \u00e8 ancora al centro dell'interesse la potenza devastatrice della Natura e l'idea di sublime da essa richiamata, eppure opere dello \"Sturm und Drang\" - ad esempio \"I dolori del giovane Werther\" di Goethe - iniziano a dare forma a una nuova visione della natura, nella quale il sublime \u00e8 l'elemento dinamico, che trasforma e talvolta annienta, e che dovrebbe portare all'equilibrio (cosa che per\u00f2 non accade a causa del suicidio del giovane Werther, dovuto a instabilit\u00e0 e squilibrio emotivo).\nLa tendenza all'interiorizzazione.\nSi \u00e8 gi\u00e0 precisato come lo \"Sturm und Drang\" possa pensarsi quale evoluzione dell'Illuminismo in senso \u00abinteriore\u00bb.\nLa tendenza base del movimento - tra l'altro mai abbandonata durante il Classicismo e il Romanticismo - fu quella di esprimere, studiare, fare agire tramite le opere culturali la psiche del singolo. Lo stesso Friedrich Schiller nella sua opera \"I masnadieri\" e ancor pi\u00f9 in \"Intrigo e amore\" tese allo studio di quanto \u00abla coscienza individuale potesse pesare sull'evoluzione degli avvenimenti storici\u00bb.\nTale tendenza fu fortemente ripresa e accentuata durante il Romanticismo e sopravvisse addirittura a questo, propagandosi nel Realismo e nel Naturalismo, facendo capolino o divenendo fortemente accentuata durante il Simbolismo e l'Espressionismo.\nL'uomo.\nL'uomo nuovo vagheggiato nello \"Sturm und Drang\" s'identifica in particolare nell'oltreuomo o superuomo (\"\u00dcbermensch\"), che sovverte l'ordine costituito. Talvolta \u00e8 concepito come \"genio\" che crea opere d'arte al di fuori di qualsiasi c\u00e0none estrinseco, oppure \u00e8 simboleggiato dal fanciullo, che nella sua spontaneit\u00e0 naturale vive ed agisce al di qua delle convenzioni sociali. Il titanismo del superuomo \u00e8 il punto parossistico dello \"Sturm und Drang\". \"Il sentimento \u00e8 tutto!\" esclama il Faust di Goethe, rappresentando cos\u00ec l'inquietudine moderna che di nulla si sazia, il desiderio dell'impossibile, la protesta morale contro la stasi della volont\u00e0 e il pedantismo dell'intelligenza. Nasce qui lo \"spirito faustiano\", tipicamente tedesco, che sar\u00e0 parte essenziale della storia culturale della Germania moderna.\nNell'ambito delle poetiche e delle estetiche il ribelle \u00e8 il \"genio\" che dal suo impeto creatore attinge le leggi del suo atto demiurgico: \"Dove sono attivit\u00e0, energia spirituale, azione, pensiero, sentimento, facolt\u00e0 che non s'insegnano e non s'imparano, qui \u00e8 il genio:...genio che non \u00e8 appreso e non \u00e8 acquisito, che non si apprender\u00e0 e non si acquister\u00e0, nostra sola essenza umana, inimitabile, divina, ispirata. Il genio infiamma e crea: non mette ordine nelle cose, le crea!\" (Johann Caspar Lavater, \"Frammenti fisiognomici\", sez. I, fr. 10).\nLa religione.\nPer gli scrittori dello \"Sturm und Drang\" eredi del pietismo e del panteismo spinoziano, la religione \u00e8 passione dell'infinito, potenza creatrice inesauribile che si agita nel grembo della Madre Natura, nella fantasia del genio, nell'emozione del fanciullo: \"Tutta la nostra tensione religiosa deve muoversi verso la pienezza dei sensi e delle emozioni, che rivelano la Divinit\u00e0. Pi\u00f9 forte \u00e8 questo impulso, pi\u00f9 alta \u00e8 la rivelazione di Dio\" (Johann Georg Hamann)."}
{"id": "719034", "revid": "124123", "url": "https://it.wikipedia.org/wiki?curid=719034", "title": "Peibio Clafrog", "text": "Peibio compare in tre documenti del Libro di Llandaff, considerato attendibile da Wendy Davies, che li data al 575, 580 e 585. \nQuesto re sembra aver sofferto di lebbra, da qui l'epiteto di \"Clafrog\", \"il Lebbroso\". A dispetto della sua malattia, Peibio spos\u00f2 la figlia di re Costantino, probabilmente re Costantino della Dumnonia, da cui ebbe almeno quattro figli (Cynfyn, Gwyddgi, Cynwst &amp; Tewdr) e una figlia (Efrddyl). \nTornato da una vittoriosa campagna militare contro i merciani, Peibio scopr\u00ec con orrore che sua figlia, che era nubile, aspettava un bambino. Il sovrano cerc\u00f2 di farla giustiziare pi\u00f9 volte, ma lei scamp\u00f2 sempre miracolosamente alla morte e alla fine diede alla luce suo figlio. Di fronte a ci\u00f2, il re accett\u00f2 il bambino e lo baci\u00f2; in seguito la sua lebbra scompar\u00ec. Al fanciullo fu dato il nome di san Dyfrig. Una volta cresciuto, ebbe dal nonno l'intera area attorno al Madley, detta Ynys Efrddyl. L\u00e0 divenne un grande predicatore del Cristianesimo. Secondo alcune leggende, che sono per\u00f2 confuse, Peibio sarebbe morto in battaglia attorno al 585, combattendo contro il fratello Nynnio, re del Gwent. Mentre lui era impegnato in questo scontro, l'Ergyng era stato conquistato da un signore della guerra del Penllyn, Rhita Gawr. Quest'ultimo sar\u00e0 poi sconfitto sul monte Snowdon da Cynfyn, che sal\u00ec cos\u00ec sul trono dell'Ergyng. "}
{"id": "719036", "revid": "767487", "url": "https://it.wikipedia.org/wiki?curid=719036", "title": "David Usher", "text": "Dopo essere stato il frontman della band Alternative rock Moist, nel 1998 ha deciso di intraprendere la carriera solista.\nStoria.\nDavid Usher nasce il 24 aprile 1966 a Oxford nel Regno Unito, sua madre \u00e8 una buddista Tailandese che va spesso pregare in Thailandia, invece suo padre \u00e8 originario di Montr\u00e9al (ma \u00e8 di origini ebree) e attualmente \u00e8 professore alla Queen's University a Kingston.\nDavid inoltre ha una sorella chiamata Ann e dei fratelli; sua sorella vive in Norvegia ed ha una figlia di nome Luna.\nLa sua famiglia, oltre a vivere in Inghilterra, ha viaggiato in Thailandia e negli Stati Uniti, a Kingston, Ontario, dove si stabil\u00ec quando David aveva 3 anni.\nDavid frequenta il liceo di KCVI, scuola da dove sono usciti altri nomi famosi come Gord Sinclair e Gordon Downie (componenti della band Rock The Tragically Hip).\nAffascinato dal [pop] e dal Rap \"fai da te\", entra a fare parte della rap band True Hype Crue all'inizio degli anni 90 - fine anni 80.\nLa band realizza anche un video dove David ha un look interessante ed estroverso.\nSuccessivamente David si trasferisce a Vancouver per continuare la sua carriera e la sua formazione come cantante alla Simon Fraser University dove si laurea in scienze politiche (il grado acquisito influenzer\u00e0 pi\u00f9 tardi il suo modo di scrivere in molte tematiche e quindi anche a livello musicale). Ha inoltre partecipato alla Music West Conference, non musicalmente ma come uno degli addetti alla manifestazione: scegliendo e registrando i pezzi.\nIn quel periodo lui, Mark Makoway (chitarra), Jeff Pearce (basso), Kevin Young (tastiere) e Paul Wilcox (batteria) creano il progetto Moist e David comincia a scrivere del materiale.\nIl gruppo suona per alcune date nell'ovest del paese, lentamente comincia a farsi conoscere conoscere e firma un contratto con l'etichetta EMI.\nDavid \u00e8 il compositore delle canzoni, ed \u00e8 influenzato dal lato pi\u00f9 scuro della vita e tratta tematiche differenti, tra cui anche la politica.\nSi rivela inoltre un frontman pieno di carisma e energia: le sue esibizioni con la band sono intense ed emozionanti (grazie alla sua voce che raggiunge diverse tonalit\u00e0), comincia a saltare e fare cose \"strane\" (come bagnare gli altri componenti con una bottiglia d'acqua mentre suonano).\nIl loro album d'esordio Silver, pubblicato nel 1994, diventa quadruplo disco di platino in Canada.\nLo stesso anno il gruppo cancella diverse date per problemi di salute di David che viene operato di appendicite.\nNel 1996 pubblicano \"Creature\", e lo stesso anno David si sposa con la sua ragazza Sabrina Reeves, attrice e fotografa, da cui il 12 gennaio 2003 ha il suo primo figlio di nome Coco; attualmente vivono nel centro di Montr\u00e9al.\nNel 1998 David inizia la sua carriera da solista parallelamente al progetto Moist con il suo album di \"debutto\" Little Songs. La maggior parte dell'album viene registrata nella cucina dell'appartamento di David, che in un'intervista ha dichiarato di non amare la registrazione agli studio per l'atmosfera di pressione che si crea sulla creativit\u00e0.\nNel 1999 il gruppo pubblica Mercedes Five and Dime (ultimo disco della band), pi\u00f9 elettrico rispetto ai precedenti.\nNell'estate del 2001 esce Morning Orbitn il suo secondo disco da solista, che vende 90000 copie, da cui \u00e8 estratto Black Black Heart, e che viene realizzato con la collaborazione di alcuni ex componenti dei Moist e con figure importanti della scena Rock canadese: Jagori Tanna e Bruce Gordon dei I Mother Earth, Gord Sinclair dei The Tragically Hip e il repper canadese Snow.\nNel 2003 esce \"Hallucinations\", dove David canta una cover di \"If You Tolerate This Your Children Will Be Next\" dei Manic Street Preachers. In un disco bonus sono inclusi alcuni brani live e un remix del brano \"In This Light\".\nNel 2005 esce If God Had Curves. Il titolo dell'album ha diversi significati, molti lo interpretano come se Dio fosse una donna, oppure un'altra sfaccettatura (secondo lo stesso autore) \u00e8 che la societ\u00e0 in cui viviamo \u00e8 divisa da linee rigide che hanno reso la gente intollerante e inflessibile, quindi per riuscire a convivere insieme bisognerebbe che il mondo sia pi\u00f9 armonico tra tutte le genti. L'album non \u00e8 pi\u00f9 registrato con la EMI, ma con la pi\u00f9 piccola MapleMusic. L'album vanta la collaborazione dell'artista Tegan Quin per il brano \"Hey Kids\" e del chitarrista Bruce Cockburn in \"Long Goodbye\".\nLo stesso anno David si trasferisce con la famiglia a New York.\nNel 2007 esce il suo 5\u00ba album, intitolato \"Strange Birds\", che include il singolo \"The Music\".\nNel 2008 esce \"Wake Up and Say Goodbye\", che contiene tra le altre sia il brano omonimo che il singolo \"Kill The Lights\". Nell'album \u00e8 presente anche una seconda versione di quest'ultimo brano realizzata con la partecipazione della cantante canadese Marie-Mai.\nA maggio del 2008 il cantante ha diffuso tramite il suo canale di YouTube un video in cui vengono mostrati lui e i suoi collaboratori intenti alla registrazione di un nuovo pezzo intitolato \"Carry On\". "}
{"id": "719037", "revid": "1714743", "url": "https://it.wikipedia.org/wiki?curid=719037", "title": "Margherita di Borgogna (1290-1315)", "text": "Origine.\nSecondo la \"Histoire des ducs de Bourgogne de la race cap\u00e9tienne, vol. VI\", Margherita era la figlia femmina terzogenita del duca di Borgogna e re titolare di Tessalonica, Roberto II e della moglie, Agnese di Francia (1260-1325), che, come ci viene confermato dalla \"Chronique anonyme des rois de France\", era la figlia minore (ultimogenita) del re di Francia, san Luigi IX (1215 \u2013 1270) e di Margherita di Provenza (1221 \u2013 1295), che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV (1198 \u2013 1245) e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).\nRoberto II di Borgogna, come ci viene confermato nel testamento del padre del 1272, era il figlio quintogenito ed anche ultimogenito del duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".\nBiografia.\nSuo padre, Roberto II fu incaricato di importanti missioni dai re di Francia, Filippo III l'Ardito e Filippo il Bello. Da quest'ultimo fu nominato gran ciambellano di Francia.\nNel 1297, Filippo il Bello lo scelse per una delicata missione a Roma, per cui Roberto fece testamento, nominando suo successore il figlio, Ugo e affidando la reggenza alla moglie, Agnese di Francia, sinch\u00e9 Ugo non avesse raggiunto la maggior et\u00e0, citando inoltre Margherita, quale figlia secondogenita, tra i figli ancora in vita.\nIl 23 settembre 1305, secondo la \"Histoire des ducs de Bourgogne de la race cap\u00e9tienne, vol. VI\", Margherita spos\u00f2 l'erede al trono di Francia, Luigi, detto l'Attaccabrighe, figlio della regina regnante di Navarra, contessa di Champagne e Brie, Giovanna e del re di Francia, Filippo IV il Bello, come ci conferma la \"Histoire g\u00e9n\u00e9alogique des ducs de Bourgogne de la maison de France\"; Filippo IV il Bello era figlio del defunto re di Francia, Filippo III l'Ardito, fratello di Agnese di Francia, madre di Margherita: per questo motivo, come ci ricorda la \"Continuatio Chronici Guillelmi de Nangiaco\" fu necessaria la dispensa di papa Clemente V, quando riporta il matrimonio di Margherita e Luigi. Questo matrimonio ancora secondo la \"Histoire g\u00e9n\u00e9alogique des ducs de Bourgogne de la maison de France\", era stato concordato dai genitori degli sposi nel 1295, nell'abbazia diLongchamp.\nDopo che, in quello stesso anno, si era ammalato, suo padre, Roberto II mor\u00ec il 21 marzo 1306 lasciando erede il figlio Ugo, sotto la tutela della madre, Agnese di Francia.\nAll'inizio del 1314, il re, Filippo il Bello, fece arrestare le tre nuore: Margherita, Giovanna II di Borgogna (1294-1330, futura contessa di Borgogna e futura regina di Francia, in quanto moglie del secondogenito Filippo il Lungo) e la sorella di Giovanna, Bianca di Borgogna (1296-1326, futura regina di Francia, in quanto moglie del terzogenito Carlo Martello il Bello), con l'accusa di adulterio. Il fatto viene riportato dalla \"Continuatio Chronici Guillelmi de Nangiaco\".\nMargherita era sospettata di aver commesso l'adulterio con il cavaliere normanno Philippe d'Aunay, mentre il fratello, Gauthier, aveva commesso adultero con Bianca, e per questo, erano state ripudiate; Philippe d'Aunay ed il fratello, Gauthier, dopo aver confessato che la tresca durava da circa tre anni, furono condannati a morte per lesa maest\u00e0 e furono giustiziati in modo atroce: nella citt\u00e0 di Pontoise, il 19 aprile 1314, furono evirati, torturati, scorticati vivi, e quindi decapitati, dopo che erano morti i loro corpi furono trainati da un cavallo per le strade della citt\u00e0 ed infine furono appesi per le ascelle. Il loro sesso, strumento del crimine, fu dato in pasto ai cani.\nDopo che il suo amante, Philippe, sotto tortura, ebbe confessato anche Margherita ammise l'adulterio e, dalla corte giudicante, che la riteneva colpevole di flagrante adulterio, fu condannata ad essere rinchiusa in fortezza; le furono tagliati i capelli e venne rinchiusa nella fortezza di Ch\u00e2teau-Gaillard, Eure.\nLa cognata, Bianca, ritenuta colpevole di adulterio, fu anche lei tenuta segregata nella fortezza di Ch\u00e2teau-Gaillard, sino a che il marito sal\u00ec al trono di Francia (febbraio 1322, quindi divenne regina).\nLa cognata, Giovanna, fu assolta dall'accusa di adulterio, ma fu tenuta in carcere, nel castello di Dourdan per un periodo di circa due anni, per complicit\u00e0 con la sorella e la cognata, ritenute invece colpevoli.\nDato che l'adulterio di Margherita era iniziato fin dal 1311, come era stato evidenziato dal processo ed ammesso dalla stessa Margherita, anche la legittimit\u00e0 della figlia, Giovanna, fu messa in discussione.\nCon la morte di Filippo il Bello (29 novembre 1314) Margherita divenne regina, ma continu\u00f2 a essere tenuta in segregazione, finch\u00e9, il 15 agosto 1315, fu trovata morta (strangolata o forse soffocata dai suoi capelli): ancora la \"Continuatio Chronici Guillelmi de Nangiaco\" riporta la morte di Margherita nel corso del 1315 e che fu sepolta nella chiesa dei Cappuccini di Vernon; anche la \"E floribus chronicorum auctore Bernardo Guidonis\" riporta la morte di Margherita, in carcere, nel mese di aprile di quell'anno.\nFigli.\nMargherita e Luigi X ebbero una figlia:\nMargherita nella letteratura.\nSecondo la storico, Patrick van Kerrebrouck, nel suo Les Cap\u00e9tiens, 987-1328, P. van Kerrebrouck, 2000, Fran\u00e7ois Villon, nella \"Ballade des dames du temps jadis\", si rifer\u00ec anche a Margherita e a sua cognata Bianca."}
{"id": "719038", "revid": "547992", "url": "https://it.wikipedia.org/wiki?curid=719038", "title": "Susanna Messaggio", "text": "Biografia.\n\u00c8 nota al grande pubblico soprattutto per la sua lunga carriera di personaggio televisivo, iniziata nel 1979 ne \"La bustarella\", su Antennatre e proseguita nel 1982 come telefonista (denominata \"Goccia di Luna\") nella trasmissione \"Portobello\" di Enzo Tortora. Da allora \u00e8 stata valletta in varie trasmissioni di Mediaset, affiancando soprattutto Mike Bongiorno in programmi quali \"Telemike\", \"Superflash\" e \"Bis\".\nLaureatasi in lingue nel 1987 (tesi in letteratura tedesca, su Heinrich B\u00f6ll), parallelamente agli impegni in tv si \u00e8 occupata in particolare di psicologia infantile e psicopedagogia, conseguendo nel 1996 una seconda laurea in pedagogia. Proprio in qualit\u00e0 di psicopedagogista ha a lungo collaborato con l'Universit\u00e0 Statale di Milano, dove aveva in precedenza conseguito entrambe le lauree. Nel 2000 ha aperto una propria societ\u00e0 di comunicazione.\nHa scritto su numerose testate nazionali, tra cui \"Il Giorno\", \"Corriere della Sera\" e \"Salve\", occupandosi soprattutto di temi legati alla salute, al benessere e alle problematiche dell'infanzia e ha diretto, nel ritorno alle pubblicazioni, Tira e molla, periodico a fumetti.\nHa avuto tre figli: la primogenita Alice, nata nel 1992 dal secondo marito, \u00e8 deceduta poco dopo il parto. Dal secondo matrimonio \u00e8 nata la figlia Martina, mentre l'ultimogenito, Iacopo, \u00e8 figlio del suo terzo e attuale marito, Giorgio Olivieri, sposato nel 2005."}
{"id": "719045", "revid": "18323", "url": "https://it.wikipedia.org/wiki?curid=719045", "title": "Folk studio", "text": ""}
{"id": "719048", "revid": "2056951", "url": "https://it.wikipedia.org/wiki?curid=719048", "title": "Zonker Harris", "text": "Zonker Harris, pi\u00f9 spesso chiamato semplicemente Zonker, \u00e8 un personaggio di fantasia ideato dal fumettista Garry Trudeau nella sua popolare striscia \"Doonesbury\". Incarna lo stereotipo dell'hippie degli anni sessanta, ed il suo personaggio, pur essendo cresciuto nel tempo al pari degli altri protagonisti della striscia (essendo \"Doonesbury\" un fumetto in continua evoluzione) \u00e8 quello che \u00e8 rimasto pi\u00f9 simile a se stesso con il passare degli anni, mantenendo sempre un atteggiamento svagato, sognante ed un po' naif.\nBiografia.\nLa prima apparizione di Zonker avvenne nel 1971: all'epoca era perennemente avvolto da una cappa di fumo, e il suo scopo principale era infastidire gli allenamenti della squadra di football del college di Walden (l'universit\u00e0 fittizia dove erano ambientate le prime strisce della serie), con gran disappunto del capitano, B.D. (un altro personaggio chiave della striscia). Poco tempo dopo il suo esordio, si trasfer\u00ec insieme allo stesso B.D e ad altri personaggi della serie (tra cui il protagonista, Mike Doonesbury) in una comune hippie, chiamata anch'essa Walden - un omaggio dell'autore alla famosa opera dello scrittore David Henry Thoreau. Qui, Zonker spendeva gran parte del suo tempo in attivit\u00e0 quali guardare la TV, fumare marijuana e fare il bagno in un piccolo laghetto, chiamato \"laghetto di Walden\" e da lui considerato alla stregua di un posto sacro. Si dedicava inoltre alla coltivazione di numerose piante, con le quali era capace di intrattenere lunghe conversazioni (le piante, infatti, gli rispondevano).\nAnche dopo l'universit\u00e0, Zonker si mantenne sempre disoccupato, rifiutando sistematicamente tutti i lavori che gli si presentavano, considerando la mancanza di lavoro uno stile di vita da difendere a tutti i costi. Sebbene abbia infatti saltuariamente svolto alcune occupazioni, come il postino o il lattaio a domicilio, ha sempre lasciato dopo poco questi incarichi, non appena iniziavano a sembrargli noiosi. L'unica \"occupazione\" nella quale abbia mai mostrato una certa costanza \u00e8 stata l'abbronzatura. Ha infatti passato gran parte degli anni ottanta cercando di sviluppare quella che lui chiamava l'\"abbronzatura perfetta\"; infine, per\u00f2, realizz\u00f2 quali danni l'eccessiva esposizione al sole poteva causargli, e cess\u00f2 anche questa attivit\u00e0, prodigandosi anzi in campagne di sensibilizzazione verso i rischi dell'esposizione ai raggi UV.\nL'unica altra attivit\u00e0 che abbia mai svolto per un certo periodo di tempo fu la iscrizione al college \"Baby Doc College of Physician\", intitolata al dittatore haitiano Jean-Claude Duvalier (figlio di Fran\u00e7ois Duvalier e appunto soprannominato Baby Doc) e gestita dallo Zio Duke, un vecchio amico di famiglia, personaggio sopra le righe per il quale Zonker avrebbe svolto anche altri piccoli lavoretti, sempre al confine della legalit\u00e0. Nella fattispecie, Zonker fu ammesso come studente in questo college, situato ad Haiti, sebbene la sua occupazione principale fosse la locale squadra di beach volley, che aveva bisogno del suo talento. Ad ogni modo, termin\u00f2 anche questa attivit\u00e0 quando vinse 23 milioni di dollari ad una lotteria, diventando per breve tempo miliardario. Poco dopo, comunque, spese gran parte di questa fortuna per riscattare lo Zio Duke, che era stato nel frattempo reso schiavo e zombificato dall'ex dittatore di Haiti. Infine, Zonker spese i soldi rimanenti per comprare un titolo nobiliare inglese, diventando cos\u00ec \"Sua Signoria il Visconte St. Austell-in-the-Moor Biggleswade-Brixham\".\nSuccessivamente, nei primi anni novanta divenne per breve tempo babysitter della figlia di Mike Doonesbury e J.J., i quali per\u00f2 lo licenziarono dopo pochi anni.\nZonker vive in Connecticut, presso la casa del suo vecchio amico B.D. e di sua moglie Boopsie, svolgendo la mansione di babysitter per la loro figlia Samantha. Trovandosi questa casa vicino alla vecchia comune di Walden, Zonker passa nuovamente parte del suo tempo facendo il bagno nel suo beneamato laghetto.\nIl personaggio.\nLa personalit\u00e0 di Zonker \u00e8, per molti versi, molto infantile; se da una parte si dimostra spesso immaturo ed irresponsabile, dall'altra assume anche atteggiamenti naif ed ingenui. A differenza della gran parte dei personaggi della striscia, non si interessa affatto di politica, ed ha anzi ammesso in alcune occasioni di non sapere nemmeno chi fosse il presidente in carica. \u00c8, inoltre, totalmente disinteressato al sesso e agli affari di cuore, e in tutta la saga non \u00e8 mai stato visto impegnato, nemmeno lontanamente, in una relazione amorosa di alcun tipo. Lui stesso dichiara che questo suo disinteresse sia stato causato da una delusione amorosa capitatagli quando aveva solo 10 anni, che lo ha convinto a non impelagarsi pi\u00f9 in storie sentimentali che non potrebbero causargli altro che problemi. \u00c8 tuttavia possibile, ad ogni modo, che nel suo infantile candore non conosca nemmeno i meccanismi basilari del sesso.\nOccasionalmente, Zonker intraprende un viaggio per tornare in California (dove, evidentemente, \u00e8 nato) ed incontrare \"Old Surfer Dude\": un anziano e saggio (?) maestro che predica l'insegnamento del surf quale disciplina di vita, in una sorta di parodia scanzonata di Yoda. Per compiacere il suo vecchio maestro, Zonker ha anche ingaggiato una dura battaglia a suon di proteste e manifestazioni contro i proprietari di ville della California, rei di chiudere la maggior parte degli accessi al mare con le loro abitazioni. Zonker ha oltretutto finito per vincere questa battaglia, in quanto i proprietari di ville si sono arresi alle sue richieste nel 2005.\nL'abilit\u00e0 di Zonker di parlare alle piante - e di farsi rispondere - \u00e8 andata via via scemando nel tempo, fino a ridursi a singoli episodi sporadici. Infine, si \u00e8 scoperto che questa sua abilit\u00e0 era dovuta al consumo massiccio di droghe in giovent\u00f9. Curiosamente, a rivelare questo particolare \u00e8 stata proprio una pianta, a cui Zonker aveva chiesto il motivo per cui non gli rispondesse pi\u00f9 (la risposta della pianta fu: \"erano le droghe, man!\").\nZonker ha anche un nipote, Zipper, che frequenta l'universit\u00e0 di Walden. Questi assomiglia allo zio in molti aspetti del carattere, oltre che nell'aspetto fisico, e sembra aver ereditato da lui l'abitudine di disturbare gli allenamenti della squadra di football del campus, con i suoi folli ragionamenti, per la disperazione del coach, B.D."}
{"id": "719052", "revid": "94902", "url": "https://it.wikipedia.org/wiki?curid=719052", "title": "Zonker", "text": ""}
{"id": "719058", "revid": "124287023", "url": "https://it.wikipedia.org/wiki?curid=719058", "title": "Beppe Fenoglio", "text": "Le sue opere presentano due temi principali: il mondo rurale delle Langhe e il movimento di resistenza italiana, entrambi ampiamente ispirati dalle proprie esperienze personali; allo stesso modo, Fenoglio si espresse in due stili: la cronaca e l\"'epos\".\nFenoglio venne arruolato nel 1943; prima che completasse la scuola per ufficiali, l'Italia si arrese agli Alleati e la Germania nazista occup\u00f2 la maggior parte del paese. Il suo reparto di addestramento si disperse e Fenoglio dovette affrontare un viaggio avventuroso per far ritorno a casa. A Roma trascorse alcuni mesi nascosto prima di unirsi ai partigiani nel gennaio 1944. Dopo aver combattuto fino alla fine della guerra si occup\u00f2 di tradurre numerosi libri dall'inglese e scrisse le opere per cui \u00e8 maggiormente noto, mentre lavorava per un'azienda vinicola ad Alba.\nIl suo romanzo pi\u00f9 noto e da molti considerato il migliore, \"il partigiano Johnny\", venne pubblicato postumo per la prima volta nel 1968. Mor\u00ec a Torino, a soli 40 anni, di cancro ai bronchi.\nBiografia.\nI primi anni.\nPrimogenito di tre figli, Beppe nacque ad Alba nelle Langhe il 1\u00ba marzo 1922 da Amilcare, garzone di macellaio di fede politica socialista e seguace di Filippo Turati, e da Margherita Faccenda, donna di forte carattere. Nel 1928 il padre riusc\u00ec a mettersi in proprio, acquistando una macelleria in piazza del Duomo che gli forn\u00ec buoni proventi. Dopo di lui nascono Walter (1923-2007), futuro dirigente degli stabilimenti FIAT di Ginevra e Parigi, e Marisa (Alba 1933 - Stadtallendorf, Germania 2021).\nDa bambino, Beppe frequent\u00f2 la scuola elementare \"Michele Coppino\" di Alba e si dimostr\u00f2 un bambino intelligente e riflessivo, affetto da lieve balbuzie. Terminate le scuole elementari, la madre, su consiglio del maestro e malgrado le persistenti ristrettezze della famiglia, iscrisse il figlio al Liceo Ginnasio \"Govone\" di Alba.\nAlunno modello e appassionato della lingua inglese, fu lettore vorace e inizi\u00f2 anche alcune traduzioni, che dovevano rivelarsi le prime di una lunga serie. Da allora il suo mondo culturale ideale saranno l'Inghilterra elisabettiana e quella rivoluzionaria. Al liceo ebbe come insegnanti professori illustri e per lui indimenticabili, come Leonardo Cocito - insegnante di lingua italiana, comunista, che ader\u00ec tra i primi alla Resistenza come partigiano, tra le file di Giustizia e Libert\u00e0 (nonostante la sua ideologia politica), poi nei badogliani, e che fu infine impiccato dai tedeschi il 7 settembre 1944 - e Pietro Chiodi, docente di storia e filosofia, grande studioso di S\u00f8ren Kierkegaard e di Martin Heidegger; anche lui sar\u00e0 in seguito partigiano, compagno di Cocito stesso, ma sar\u00e0 deportato in un campo di concentramento tedesco, sopravvivendo alla guerra. Entrambi furono di ispirazione per la maturazione della coscienza antifascista di Fenoglio.\nNel 1940 si iscrisse alla facolt\u00e0 di Lettere dell'Universit\u00e0 degli Studi di Torino, che frequent\u00f2 fino al 1943, quando fu richiamato alle armi e indirizzato prima a Ceva (Cuneo) e poi a Pietralata (Roma), al corso di addestramento per allievi ufficiali.\nLa vita partigiana.\nDopo lo sbandamento seguito all'8 settembre 1943, Fenoglio nel gennaio del 1944 si un\u00ec alle prime formazioni partigiane. In un primo momento si aggreg\u00f2 ai \"rossi\" delle Brigate Garibaldi, ma presto pass\u00f2 con gli \"autonomi\" o \"badogliani\" del 1\u00ba Gruppo Divisioni Alpine comandata dal maggiore Enrico Martini \"Mauri\" e della sua 2\u00aa Divisione Langhe, brigata Belbo, comandata dal mar\u00f2 Piero Balbo \"Poli\" (Nord nel \"Partigiano Johnny\") ed operante nelle Langhe, tra Mango, Murazzano e Mombarcaro.\nPartecip\u00f2, assieme al fratello Walter, che aveva disertato dalla RSI dove si era arruolato inizialmente per evitare ritorsioni alla famiglia (dopo che il padre venne sequestrato per indurre Beppe a presentarsi, fu la reazione dei giovani di Alba e l'intercessione di monsignor Grassi a farlo liberare), allo sfortunato combattimento di Carr\u00f9 e alla straordinaria ma breve esperienza della Repubblica partigiana di Alba, indipendente tra il 10 ottobre e il 2 novembre 1944.\nGrazie alla conoscenza dell'inglese, svolge il ruolo di interprete e ufficiale di collegamento, tra il gennaio e l'aprile 1945, tra le forze armate angloamericane e il gruppo partigiano di Mauri e Balbo.\nDall'esperienza di partigiano azzurro nasceranno i romanzi \"Primavera di bellezza\", \"Una questione privata\", \"Il partigiano Johnny\" e i racconti de \"I ventitr\u00e9 giorni della citt\u00e0 di Alba\".\nIl dopoguerra.\nAlla fine della guerra, Fenoglio riprese per un breve tempo gli studi universitari prima di decidere, con grande rammarico dei genitori, di dedicarsi interamente all'attivit\u00e0 letteraria. Al referendum istituzionale del 1946 vota per la monarchia. Nel maggio del 1947, grazie alla sua ottima conoscenza della lingua inglese, fu assunto come corrispondente estero di una casa vinicola di Alba. Il lavoro, poco impegnativo, gli permise di contribuire alle spese della famiglia e di dedicarsi alla scrittura. Viaggia poco, al massimo in Francia per lavoro, e non andr\u00e0 mai a visitare l'amata Inghilterra. Si adatta con molta difficolt\u00e0 alla ripresa della vita quotidiana e famigliare.\nNel 1949 comparve il suo primo racconto, intitolato \"Il trucco\" e firmato con lo pseudonimo di Giovanni Federico Biamonti, su \"Pesci rossi\", il bollettino editoriale di Bompiani. Nello stesso anno present\u00f2 a Einaudi i \"Racconti della guerra civile\" e \"La paga del sabato\", romanzo che ottenne un giudizio molto favorevole da Italo Calvino. Nel 1950 conobbe a Torino Elio Vittorini, che stava preparando per Einaudi la nuova collana \"Gettoni\", ideata per accogliere i nuovi scrittori; nella stessa occasione Fenoglio conobbe di persona Calvino (con il quale aveva intrattenuto fino a quel momento solamente una cordiale corrispondenza) e Natalia Ginzburg.\nIncoraggiato da Vittorini, riprese \"La paga del sabato\" e ne attu\u00f2 una nuova stesura, ma a settembre abbandon\u00f2 definitivamente il romanzo per organizzare una raccolta di dodici racconti, alcuni dei quali gi\u00e0 inclusi nei \"Racconti della guerra civile\". Nel 1952 la raccolta di racconti usc\u00ec, nella collana \"Gettoni\", con il titolo \"I ventitr\u00e9 giorni della citt\u00e0 di Alba\". L'anno seguente Fenoglio complet\u00f2 il romanzo breve \"La malora\", pubblicato ad agosto 1954.\nSegu\u00ec un'intensa attivit\u00e0 come traduttore dall'inglese: nel 1955 usc\u00ec sulla rivista \"Itinerari\" la traduzione de \"La ballata del vecchio marinaio\" di Samuel Taylor Coleridge. Inizi\u00f2 intanto un grosso romanzo sugli anni 1943-1945, che present\u00f2 in lettura all'editore Garzanti nell'estate del 1958. Nell'aprile del 1959 usc\u00ec, nella collana \"Romanzi Moderni Garzanti\", \"Primavera di bellezza\"; firm\u00f2 con Livio Garzanti un contratto quinquennale sui suoi inediti. Nello stesso anno ricevette il premio \"Prato\" e inizi\u00f2 a scrivere un nuovo romanzo di argomento partigiano.\nNel 1961, stimolato da Calvino a raccogliere i suoi nuovi racconti per presentarli al premio internazionale \"Formentor\", si mise a lavorare alla raccolta \"Racconti del parentado\"; alla firma del contratto con Einaudi, tuttavia, accett\u00f2 il titolo di \"Un giorno di fuoco\". La pubblicazione fu per\u00f2 sospesa: Garzanti rivendicava i diritti e le due case editrici non riuscirono a raggiungere un compromesso. Inizi\u00f2 cos\u00ec a scrivere \"Epigrammi\" e una nuova serie di racconti, oltre alla collaborazione a una sceneggiatura cinematografica di tema contadino.\nLa vita privata.\nNel 1960 si spos\u00f2 civilmente (durante la vita si dichiar\u00f2 agnostico, sebbene amasse leggere la Bibbia di re Giacomo) con Luciana Bombardi, che conosceva gi\u00e0 dall'immediato dopoguerra. Nonostante le pressioni per un rito in chiesa, Fenoglio insistette per una cerimonia solamente civile e la sua decisione fece scandalo. Il sindaco si rifiut\u00f2 di officiare il matrimonio e deleg\u00f2 al suo posto l'assessore Giulio Cesare Pasquero. Venne organizzata addirittura una manifestazione ostile nei loro confronti, ma la madre di Beppe riusc\u00ec a scongiurarla, ricorrendo al vescovo di Alba, monsignor Carlo Stoppa. I coniugi Fenoglio compirono il viaggio di nozze a Ginevra. La moglie gli sopravvisse per quasi 50 anni, morendo nel 2012 ad Alba. La figlia Margherita nacque il 9 gennaio 1961; per l'occasione, Fenoglio scrisse due brevi racconti, \"La favola del nonno\" e \"Il bambino che rub\u00f2 uno scudo\".\nLa malattia e la morte.\nNell'inverno tra il 1959 e il 1960, in seguito a un esame medico, gli venne accertata un'infezione alle vie aeree, con complicazioni dovute alla forma di asma bronchiale che lo affliggeva ormai da anni che era degenerata in pleurite, a causa dell'eccessivo vizio del fumo (secondo la sorella minore Marisa, fumava anche sessanta sigarette al giorno, specie quando scriveva, motivo di litigio con la madre), poi un problema alle coronarie.\nNel 1962, mentre si trovava in Versilia per ritirare il premio \"Alpi Apuane\" conferitogli per il racconto \"Ma il mio amore \u00e8 Paco\", venne colpito da un attacco di emottisi. Rientrato precipitosamente a Bra, a una visita medica gli venne diagnosticata una forma di tubercolosi con complicazioni respiratorie.\nSi trasfer\u00ec per un breve periodo (settembre e ottobre) a Bossolasco, a 757 metri d'altitudine, dove trascorse il tempo leggendo, scrivendo e ricevendo la visita degli amici. Ma presto per un aggravamento della malattia fu ricoverato in ospedale, prima a Bra e poi, in novembre, alle Molinette di Torino, e gli venne diagnosticato un cancro ai bronchi. Ogni cura risult\u00f2 inutile: in pochi mesi lo scrittore peggior\u00f2 irreversibilmente. Ormai senza speranza, Fenoglio rifiut\u00f2 di effettuare la radioterapia al cobalto e visse la malattia con grande forza d'animo. Durante gli ultimi giorni fu costretto a comunicare con un foglietto poich\u00e9 venne tracheotomizzato a causa dei problemi respiratori.\nLa morte lo colse, dopo due giorni di coma, la notte del 18 febbraio 1963, a neppure 41 anni (li avrebbe compiuti due settimane dopo); venne sepolto nel cimitero di Alba con rito civile, \"senza fiori, soste n\u00e9 discorsi\" (come chiese lui in un biglietto al fratello), con poche parole dette sulla tomba dal sacerdote don Natale Bussi, amico ed ex professore di liceo. Il suo romanzo pi\u00f9 noto, \"Il partigiano Johnny\", rimasto incompiuto, fu pubblicato postumo nel 1968, vincendo il Premio Citt\u00e0 di Prato.\nNel 2001 \u00e8 stato istituito a Mango il percorso letterario intitolato \"Il paese del partigiano Johnny\". Altri itinerari fenogliani sono stati istituiti, in seguito, a Murazzano e a San Benedetto Belbo, dove sono ambientati alcuni dei racconti di Langa pi\u00f9 intensi e significativi.\nIl 10 marzo 2005, all'Universit\u00e0 di Torino, allo scrittore \u00e8 stata conferita la \"Laurea ad honorem\" in Lettere alla memoria, alla presenza della moglie Luciana e della figlia Margherita, segno della fortuna in gran parte postuma della sua opera letteraria."}
{"id": "719061", "revid": "1543377", "url": "https://it.wikipedia.org/wiki?curid=719061", "title": "Fiat 2411/1 Cansa", "text": "Il Fiat 2411/1 Cansa \u00e8 un modello di filobus realizzato in Italia nei primi anni sessanta, subentrando al pi\u00f9 noto Fiat 2411 Cansa.\nCaratteristiche.\n\u00c8 un filobus lungo 11 metri con guida a destra, tre porte a libro (una posteriore a due ante, una centrale con due ante e la terza anteriore ad un'anta, classicamente usata dalle aziende per la salita degli abbonati, che esibivano la tessera al conducente), prodotto dalla Fiat Veicoli Industriali nella classica livrea biverde, carrozzato dalla \"Cansa\" di Novara ed equipaggiamento elettrico CGE o TIBB. Negli anni seguenti la carrozzeria ha assunto le pi\u00f9 svariate colorazioni a seconda dell'azienda proprietaria.\nDiffusione.\nIl Fiat Cansa 2411/1 \u00e8 stato uno degli ultimi modelli costruiti in Italia, prima della crisi produttiva avvenuta tra la met\u00e0 degli anni sessanta e la fine degli anni settanta.\nLa diffusione nelle aziende di trasporto pubblico italiane, in questo caso, dipende soltanto dai vari passaggi che hanno subito le vetture ancora funzionanti ed appartenenti in origine alla \"SAER\" di Verona, man mano che venivano smantellate le filovie.\nSalerno.\nL'allora \"ATACS\", poi CSTP aveva acquistato quasi l'intero lotto di vetture provenienti da Verona.\nBologna, ATM (poi ATC).\nQuesta citt\u00e0 revision\u00f2 completamente queste due vetture.\nSanremo.\nLa STEL (poi RT) non volendo abbandonare il filobus acquis\u00ec 9 vetture usate provenienti da Bologna, di cui 7 erano dell'ACAP Padova (Fiat 2411 Cansa) e 2, come si \u00e8 visto, della AMT di Verona."}
{"id": "719064", "revid": "78273", "url": "https://it.wikipedia.org/wiki?curid=719064", "title": "Yaropolk di Kiev", "text": ""}
{"id": "719065", "revid": "78273", "url": "https://it.wikipedia.org/wiki?curid=719065", "title": "Yaropolk Sviatoslavich", "text": ""}
{"id": "719066", "revid": "287204", "url": "https://it.wikipedia.org/wiki?curid=719066", "title": "L'altra faccia degli eroi", "text": "L'altra faccia degli eroi \"(Come la fortuna e la stupidit\u00e0 hanno cambiato la storia)\" \u00e8 un libro scritto dall'autore austriaco Erik Durschmied. \u00c8 stato pubblicato nel 2002. Il libro \u00e8 principalmente storico, con tratti umoristici, e tratta diversi eventi che ripercorrono la storia del pianeta.\nIl libro tratta diversi argomenti della storia a partire da Attila e gli Unni, fino ad arrivare alla Seconda guerra mondiale e la Guerra del Vietnam. Numerose battaglie sono analizzate da Durschmied, con ampio senso critico e alcuni tratti di umorismo. Il libro racconta di alcuni piccoli errori apparentemente irrilevanti che hanno deciso battaglie, e di come questi piccoli errori possano determinare esiti di battaglie. Gli argomenti storici trattati sono svariati: la guerra del Vietnam, la Seconda Guerra Mondiale, l'invasione degli Unni e la disfatta del Generale Custer, solo per citarne alcuni."}
{"id": "719069", "revid": "77358", "url": "https://it.wikipedia.org/wiki?curid=719069", "title": "Jaroslav di Kiev", "text": ""}
{"id": "719093", "revid": "436907", "url": "https://it.wikipedia.org/wiki?curid=719093", "title": "Lord of the Flies (Iron Maiden)", "text": "Lord of the Flies \u00e8 un singolo del gruppo musicale britannico Iron Maiden, pubblicato il 2 febbraio 1996 come secondo estratto dal decimo album in studio \"The X Factor\".\nIl testo del brano trae ispirazione dall'omonimo romanzo di William Golding del 1954."}
{"id": "719106", "revid": "1573940", "url": "https://it.wikipedia.org/wiki?curid=719106", "title": "Chiesa di Sant'Agata (Arzignano)", "text": "La chiesa di Sant'Agata si trova a Tezze, frazione del comune di Arzignano, in provincia di Vicenza. La chiesa \u00e8 la testimonianza di un culto risalente almeno al XIV secolo: in quel periodo esisteva probabilmente solo un capitello o una piccola cappella, che venne dedicata a Sant'Agata nel 1413, dopo l'Assedio degli Ungheri al castello di Arzignano e successivamente fu ampliata nel 1931."}
{"id": "719108", "revid": "120113868", "url": "https://it.wikipedia.org/wiki?curid=719108", "title": "Ricerca e soccorso", "text": "Col termine ricerca e soccorso, spesso abbreviato con l'acronimo SAR (dal termine inglese search and rescue), si indicano un insieme di operazioni di salvataggio condotte da personale addestrato a tale scopo e all'impiego di specifici mezzi navali, aerei o terrestri volti alla salvaguardia della vita umana in particolari situazioni di pericolo e ambienti ostili quali montagna, terra o mare. Ogni paese ha assegnate delle zone di competenza nelle quali \u00e8 tenuto a fornire una simile operativit\u00e0.\nNel mondo.\nItalia.\nPer l'Italia, il coordinamento e la conduzione delle operazioni SAR in mare sono affidate al Corpo delle Capitanerie di Porto - Guardia Costiera, che possiede un'articolata rete organizzativa ed una componente aeronavale dedicata. Tale organizzazione pu\u00f2 avvalersi, al fine di salvaguardare la vita in mare, di altri assetti aerei e di superficie, statali e non.\nIl SAR terrestre \u00e8 affidato all'Aeronautica Militare, con il 15\u00ba Stormo, al Comando Truppe Alpine con le squadre speciali di Soccorso e Ricerca, al servizio Meteomont, alla Guardia di Finanza, al Corpo Nazionale dei Vigili del Fuoco, al Corpo Nazionale del Soccorso Alpino e Speleologico, oltre che alla Croce Rossa Italiana e ad altre organizzazioni di volontariato della protezione civile che, ognuna per la propria area di responsabilit\u00e0, operano sul territorio nazionale con uomini e mezzi specializzati e costantemente addestrati.\nAlle organizzazioni cui sopra, responsabili delle operazioni di coordinamento, concorrono le altre Forze Armate e Corpi dello Stato, nonch\u00e9 la Protezione Civile ed il Sistema nazionale SUEM 118, con propri mezzi ed un complesso sistema di Sale Operative e Centri di coordinamento secondari che, collegati insieme, creano il \"Sistema nazionale di ricerca e soccorso\" (SAR).\nStati Uniti d'America.\nIl compito della \"ricerca e soccorso\" per gli Stati Uniti oltre che ai mezzi della US Navy e della US Air Force \u00e8 affidata agli elicotteri della United States Coast Guard. Il mezzo pi\u00f9 moderno impiegato \u00e8 l'A\u00e9rospatiale SA 365 Dauphin nella tipica livrea rossa con la banda bianca. L'equipaggio destinato a tali tipi di velivoli si compone nel pilota, nel copilota e un meccanico di bordo che \u00e8 anche l'addetto materiale alle operazioni di salvataggio in quanto si occupa di calare il cestello e coordinare il volo (l'hovering) dell'elicottero per facilitare il recupero del naufrago.\nFino al 1985 la procedura di salvataggio precedeva il riaggiungimento del punto del naufragio e l'uso del cestello per il recupero degli uomini in mare; in quell'anno per\u00f2 una missione SAR si tradusse in una tragedia: i naufraghi al limite dell'assideramento nelle fredde acque oceaniche non furono in grado di salire sul cestello e non poterono essere salvati. Fu allora introdotta un'altra figura professionale: quella del \"nuotatore\". Uno specialista capace di tuffarsi con muta e pinne dall'elicottero in hovering per recuperare il naufrago e porlo nel cestello anche se incosciente. Tra gli elicotteri impiegati dalla USCG vi \u00e8 anche il HH-60J JayHawk (una versione appositamente sviluppata dal famoso Black Hawk) che ha sostituito gli obsoleti HH-3F Pelican (elicotteri che erano in grado di ammarare).\nAltre modalit\u00e0 operative.\nC-SAR.\nIn luoghi o situazioni di ostilit\u00e0, ad esempio in caso di guerra, le operazioni di ricerca e soccorso vengono organizzate dalle forze armate alla stregua di operazioni militari, ricorrendo anche al combattimento se necessario, prendendo cos\u00ec il nome di \"Combat SAR (C-SAR)\".\nLa Ricerca e Soccorso in zona ostile (\"Combat Search And Rescue\") comprende attivit\u00e0 prettamente militari, ricorrendo al combattimento se necessario, per il recupero di elementi rimasti isolati, sopravvissuti di aerei abbattuti o di naufragi, anche feriti, prevedendo allo scopo unit\u00e0 predisposte allo scopo e personale particolarmente addestrato (combat medic).\nMSAR.\nLa sigla MSAR invece significa \"Mounted Search And Rescue\" (\"Mounted\" in inglese significa \"montato\", nel senso di \"a cavallo\") e serve a indicare quelle operazioni di ricerca e salvataggio compiute con l'ausilio di una cavalcatura (o \"montatura\") a causa della particolare natura del terreno e del territorio."}
{"id": "719109", "revid": "48479", "url": "https://it.wikipedia.org/wiki?curid=719109", "title": "Chiesa Nativa Polacca", "text": ""}
{"id": "719110", "revid": "48479", "url": "https://it.wikipedia.org/wiki?curid=719110", "title": "Chiesa Slava Polacca", "text": ""}
{"id": "719112", "revid": "169529", "url": "https://it.wikipedia.org/wiki?curid=719112", "title": "La cognizione del dolore", "text": "La cognizione del dolore \u00e8 un romanzo incompiuto dello scrittore italiano Carlo Emilio Gadda, composto tra il 1938 e il 1941, inizialmente pubblicato a puntate sulla rivista Letteratura. A causa dell'imperversare della guerra, il romanzo rimase incompiuto e venne pubblicato solo nel 1963 dall'editore Einaudi.\nTrama.\nLa vicenda \u00e8 ambientata nell'immaginario Stato andino del \"Maradag\u00e1l\" (che somiglia alla Brianza lombarda del Ventennio), nell'immediato dopoguerra di una contesa bellica che l'ha opposto al confinante Parapag\u00e1l, e della quale entrambi i paesi si ritengono vincitori.\nL'azione inizia nel 1934 nella citt\u00e0 di Lukones. Il dottor Felipe Higuer\u00f3a scopre che la guardia notturna del \"Nistit\u00fao provincial de vigilancia para la noche\" che tutti conoscono con il nome di Pedro Manganones si chiama in realt\u00e0 Gaetano Palumbo, perch\u00e9 ha assunto il nome dello zio.Il dottor Higuer\u00f3a viene chiamato a casa di un paziente, il grosso e vorace Gonzalo Pirobutirro (vero protagonista della storia, nonch\u00e9 alter ego trasfigurato di Gadda) che vive da solo insieme alla madre. Discendente di un celebre e omonimo notabile dei primi tempi della Colonia, Gonzalo si \u00e8 fatto la fama di mangiatore onnivoro e vorace.\nIl dottore si reca a casa Pirobutirro per rispondere alla chiamata, e per strada incontra Battistina, la domestica; la vecchia donna gli racconta una storia orripilante di soprusi da parte di Gonzalo sulla povera madre, che vivrebbe nel terrore di questo figlio violento con chiunque. Il dottor Higuer\u00f3a lo visita e non riscontra niente di anomalo; assecondando un'idea che carezza da qualche tempo, essendo padre di famiglia, quasi gli impone una gita in automobile con le proprie figlie, Pina e Giovanna. Gonzalo si schermisce, declina, ma il dottore insiste; a questo punto il paziente si lascia andare a uno sfogo isterico, pieno di citazioni letterarie, dal quale si capisce che si ritiene circondato da gente che interferisce tra lui e la madre, che gli sembra stia invecchiando precocemente. Mentre sta per congedarsi, il dottore fa notare a Gonzalo che il muro di cinta della propriet\u00e0 non sembra offrire una valida difesa a tentativo di intrusione, e gli suggerisce di abbonarsi al \"Nistit\u00fao\", ma questa \u00e8 solo l'occasione per l'ingegnere di sfogarsi di nuovo a proposito dei soldi che se ne vanno in mille rivoli; rifiuta seccamente di pagare i soldi dell'abbonamento di vigilanza, mettendo in dubbio la capacit\u00e0 di Pedro Manganones/Gaetano Palumbo di controllare un'area cos\u00ec vasta durante i suoi giri. La pretesa sordit\u00e0 di guerra dell'uomo era stata smascherata a suo tempo con uno stratagemma dal medico militare col. Di Pasquale, il quale aveva fiutato lo stratagemma del falso invalido.\nGonzalo \u00e8 spesso lontano da casa per motivi di lavoro, il fratello minore \u00e8 morto in guerra; la madre rimane sola a vagare per le stanze e pensare ai figli. Una sera Gonzalo torna da un viaggio, lei gli prepara la cena e lo studia timorosa, come se avesse soggezione di lui. Il figlio ha uno slancio e l'abbraccia, ma l'arrivo del servitore interrompe il momento di affetto. Gonzalo, irritato dal suo sudiciume e dall'aspetto miserando, lo caccia dalla stanza.\nUn vicino di casa, tra i pi\u00f9 facoltosi abitanti di Lukones, il cavalier Trabatta, subisce un furto notturno dopo aver rifiutato, come Gonzalo, di abbonarsi al \"Nistit\u00fao\"; l'uomo ingaggia due guardie notturne, che una notte sentono rumori sospetti; usciti per controllare, scoprono un tentativo di intrusione in casa Pirobutirro. L'ingegnere si \u00e8 allontanato infuriato dopo avere sorpreso gente in cucina con la madre. Svegliati i vicini, si procede a entrare in casa. La madre di Gonzalo viene trovata moribonda nel letto, ferita alla testa e piena di ecchimosi. Viene chiamato il dottore, ma le possibilit\u00e0 che l'anziana donna si salvi sono scarse.\nTematiche.\nRapporto con la famiglia.\nIl triste rapporto con i genitori e con l'ombra del fratello morto sono la materia biografica di cui \u00e8 intriso il romanzo. La figura del padre \u00e8 dileggiata, la madre maltrattata con una ferocia che finisce nel comico. I romanzi incompleti di Gadda sembrano alludere ad una sorta di anti-provvidenza manzoniana che invece di dipanare gli imbrogli li complica sempre di pi\u00f9 sino a rompere il filo narrativo e disarticolare qualsiasi ricerca di senso. Quegli \"esseri meccanici\" da Manzoni trattati con aristocratica bonomia sono da Gadda apertamente disprezzati, e nel caso di Gonzalo l'aristocrazia \u00e8 una specie di corto circuito autoreferenziale, un'eclissi, una disperata solitudine. La patria, tanto importante per il giovane Gadda, \u00e8 qui il Maradagal, uno dei tanti anagrammi del suo nome di cui sono ricchi i suoi romanzi. I trascorsi argentini di Gadda e la sua dimestichezza con lo spagnolo, la sua amata Milano ed \"i Promessi Sposi\", tutto quanto si somma e si addensa nell'incubo letterario prodotto da Gadda che \u00e8 voluto essere uno spietato ritratto del suo autore ed una sua trionfale apologia.\nMolti sono i motivi autobiografici del romanzo, a cominciare dal triste rapporto di Gadda con i genitori, con l'ombra del fratello morto, con la patria italiana (qui trasfigurata nel Maradagal), reame shakespeariano ricolmo di ordinaria stupidit\u00e0; ma anche la sua esperienza argentina e il suo \"mestiere\" di ingegnere-scrittore.\nLa pera butirro.\nLa Pera butirro o butirra \u00e8 il frutto coltivato in Maradagal, il paese \"immaginario\" in cui \u00e8 ambientato il romanzo, replica dell'Italia fascista e della Brianza.\nSono il simbolo delle aspirazioni piccolo-borghesi dell'Italia fascista, uno degli elementi pi\u00f9 importanti della villa del protagonista Gonzales. Di tale frutto immaginario Gadda offre anche un dettaglio biologico: \u00abLe pere butirro, spiccate a met\u00e0 ottobre, maturano repentinamente, nel corso di una notte, tra il 2 e il 7 novembre.\u00bb.\nIl termine deriva, \u00e8 da ritenere certo, dal lombardo \"p\u00e9r but\u00e9r\", che definisce, nel milanese e nella Brianza, pere dalla scorza legnosa a tarda e lenta maturazione, con un interno sodo e tenero ad un tempo, simili alla variet\u00e0 denominata passacrassana.\nGenesi e pubblicazione travagliata.\nGadda inizi\u00f2 la stesura dell'opera a seguito della morte della madre, avvenuta il 2 aprile del 1936. Venne pubblicato incompleto, tra il 1938 e il 1941, sulla rivista \"Letteratura\". Prima l'editore Sansoni e poi Einaudi cercarono di convincere Gadda a completarlo e pubblicarlo in volume. Dopo un lavoro editoriale preparatorio di Gian Carlo Roscioni, l'Einaudi lo pubblic\u00f2 nel 1963, con una prefazione di Gianfranco Contini e contenente una sezione - intitolata \"L'editore chiede venia del recupero chiamando in causa l'Autore\" - con alcune indicazioni di Gadda sull'opera.\nNel 1970 venne pubblicata una nuova edizione dell'opera, integrata con due capitoli inediti, una parte redatta nel 1941 e gi\u00e0 pubblicata in un altro volume dall'Editore Garzanti. Il romanzo giunge quasi alla conclusione: l'ultimo capitolo non fu mai scritto da Gadda. Il racconto resta dunque formalmente incompiuto, come successo ad altri suoi libri.\nAnalisi.\nLo sfondo autobiografico di Gadda si fonde al Maradagal, cio\u00e8 all'Italia del primo dopoguerra e dell'avvento del fascismo, che riflette il caos ed i mali della societ\u00e0 italiana, convogliati nel fascismo.\nAttraverso la sua prosa elaborata, Gadda non solo racconta, trasfigurandola, la sua vita, ma riesce anche a offrire una satira pungente della societ\u00e0 italiana durante il fascismo. Intere parti del romanzo, spesso sotto forma delle sfrenate fantasticherie di Gonzalo, caratterizzate come sono da scoppi d'odio verso la stupidit\u00e0 altrui, sono dedicate a questioni quali la speculazione edilizia sulle colline briantee (stralcio che compare con il titolo\" Strane dicerie contristano i Bertoloni\" nella raccolta di racconti L'Adalgisa) o la pachidermica burocrazia italiana. Da sottolineare anche le pungenti descrizioni della borghesia ai ristoranti di lusso, che il critico Gianfranco Contini ricollega alla migliore tradizione satirica europea, citando, quali padri letterari di Gadda, autori come Folengo e Rabelais, data \"la tipica sproporzione fra l'inanit\u00e0 dell'oggetto e la sovrana applicazione artigianale\"."}
{"id": "719115", "revid": "729019", "url": "https://it.wikipedia.org/wiki?curid=719115", "title": "Canadair CL-215", "text": "Il Canadair CL-215 (ora supportato dalla Bombardier Aerospace) \u00e8 un aereo anfibio concepito specificamente per la lotta antincendio, con la possibilit\u00e0 di operare efficientemente in regioni densamente boscose; pu\u00f2 operare anche su piste semi-preparate nonch\u00e9 (naturalmente) sull'acqua. Negli anni la versione originale antincendio \u00e8 stata anche trasformata in cargo e trasporto passeggeri in aree ricche di specchi d'acqua.\nIl mezzo.\nIl primo volo \u00e8 stato compiuto il 23 ottobre 1967 e la sua prima consegna operativa \u00e8 stata verso l'agenzia francese di protezione civile nel giugno 1969, mentre le ultime consegne sono state concluse nel 1990.\nSuccessivamente su due esemplari sono stati montati dei motori a turboelica del tipo Pratt &amp; Whitney Canada PW123AF con elica quadripala da 2.380 shp (1.775\u00a0kW) , dando origine alla versione T (turboprop). Di questa non sono stati prodotti nuovi esemplari (di fatto non esiste una versione \"215T\", ma solo una \"modifica\"), ma la Canadair ha venduto i kit di aggiornamento per quelli esistenti, consistenti anche in una modifica aerodinamica al fine di ridurre gli effetti negativi del rinnovato flusso dell'elica.\nEsiste anche una versione \"utility\", in grado di trasportare 30 passeggeri in uno scompartimento oppure combi per 11 passeggeri, ma mantenendo una capacit\u00e0 operativa con i serbatoi anteriori.\nOperativit\u00e0.\nSpinto da due potenti motori radiali a 18 cilindri, il velivolo \u00e8 in grado di caricare mediante due sonde retraibili 5.443 lt di acqua in appena 12 secondi.\nPartendo da terra pu\u00f2 essere riempito di ritardante.\nL'apertura di due portelloni permette lo sgancio del carico sull'obiettivo.\nUtilizzatori.\n\u00c8 stato sicuramente il pi\u00f9 diffuso aereo antincendio al mondo, fino alla sua sostituzione col CL-415; tra gli operatori Italia, con una flotta privata di tre velivoli della So.R.E.M. (in passato interessata alla gestione dei CL-415 della Protezione Civile), Francia (primo operatore in ordine di tempo), Spagna, Canada e Grecia. La sua duttilit\u00e0 fu subito riconosciuta grazie alla possibilit\u00e0 di rilasciare l'acqua dai portelloni sulle ali e non tutta insieme dalla pancia\nSviluppi.\nDall'aggiunta di aggiornamenti aerodinamici e di nuovi motori turboelica Pratt &amp; Whitney Canada PW123AF \u00e8 nata la modifica T, nella quale \u00e8 stata anche aggiornata l'avionica. Immutata la capacit\u00e0 del serbatoio interno.\nQuesta versione non \u00e8 stata commercializzata perch\u00e9 il produttore si \u00e8 concentrato sul nuovo modello CL-415, che oltre ai motori a turboelica comprendeva anche una avionica aggiornata ed aggiunte aerodinamiche all'estremit\u00e0 delle ali (winglet) e sui piani di coda (finlet) gi\u00e0 presenti sul 215T.\nDiciassette CL-215 sono stati portati allo standard T: di questi, 15 operano in Spagna e 2 in Qu\u00e9bec."}
{"id": "719117", "revid": "121610403", "url": "https://it.wikipedia.org/wiki?curid=719117", "title": "Bat Yam", "text": "Bat Yam (ebraico: \u05d1\u05ea \u05d9\u05dd ) \u00e8 una citt\u00e0 israeliana situata nella zona centrale della fascia costiera, immediatamente a sud di Tel Aviv e fa parte dell'area metropolitana denominata Gush Dan, nel distretto di Tel Aviv.\nLa principale attrattiva della citt\u00e0 \u00e8 costituita dalle sue spiagge che ogni estate attraggono numerosi turisti.\nStoria.\nLa citt\u00e0 fu fondata nel 1926 con il nome di Bayit VaGan (ebraico \u05d1\u05d9\u05ea \u05d5\u05d2\u05df, \"casa e giardino\") e inizialmente doveva essere un sobborgo destinato agli ebrei ortodossi. Nel 1929 scoppiarono dei tumulti in Palestina e Bayit VaGan fu attaccata da alcune bande armate arabe provenienti dalla vicina Giaffa. La cittadina fu perci\u00f2 evacuata dalle autorit\u00e0 britanniche e l'anno dopo la situazione torn\u00f2 alla normalit\u00e0. Nel 1936 ottenne l'istituzione di un consiglio locale.\nNel 1938 il nome della cittadina fu cambiato in Bat Yam, che significa \"sirena\" (letterale: \"figlia del mare\"). Allo scoppio della Guerra arabo-israeliana del 1948 ci furono combattimenti anche a Bat Yam, finch\u00e9 Giaffa non si arrese il 13 maggio 1948.\nNei primi anni dell'indipendenza d'Israele, la popolazione di Bat Yam crebbe grazie alla massiccia immigrazione e nel 1958 ottenne lo statuto di citt\u00e0. All'inizio degli anni novanta conobbe una nuova crescita demografica dovuta all'immigrazione di ebrei russi che scelsero la citt\u00e0 come residenza sia perch\u00e9 vicina ai centri industriali del paese, sia per i prezzi relativamente bassi delle propriet\u00e0 immobiliari. Secondo l'Ufficio Centrale Israeliano di Statistica, la popolazione cittadina nel giugno 2005 si aggirava sui 130.000 abitanti.\nNella citt\u00e0 esiste un'importante comunit\u00e0 di ebrei venuti dalla Turchia, che cercano ancora di preservare, insieme con altri gruppi di ebrei sefarditi, la cultura legata alla lingua ladina (compreso un teatro comunitario in ladino).\nSono dovute alla loro presenza le visite ricevute dalla citt\u00e0 nel passato da parte di alte cariche turche come il presidente S\u00fcleyman Demirel e il primo ministro Tansu \u00c7iller.\nLa maggioranza degli abitanti di Bat Yam sono laici o tradizionalisti moderni.\nLa citt\u00e0 ha, tra gli altri, un quartiere ultra-ortodosso dei hassidim Bobov diritti dai rabbini della famiglia Halberstam.\nSono attivi a Bat Yam i hassidim Habad, incluso una loro fazione messianica.\nC'\u00e8 anche una comunit\u00e0 karaita.\nUna delle vie importante della citt\u00e0 si chiama Eli Cohen in onore all'eroe israeliano condannato a morte in Siria in seguito ad una missione di spionaggio nel 1965, il quale abitava a Bat Yam.\nA Bat Yam ha passato i suoi ultimi anni lo scrittore ebreo di lingua yiddish Scialom Asch. La sua casa a Bat Yam \u00e8 stata conservata come museo.\nI musei pi\u00f9 importanti della citt\u00e0 sono il Museo municipale Ben Ari e il Museo Ryback che ha una collezione di dipinti del artista ebreo francese nato in Russia, Issachar Ber Ryback.\nNella citt\u00e0 si trova fin dal 1944 un ospedale psichiatrico, attualmente universitario - Il Centro Medicale di Sanit\u00e0 Mentale \"Yehuda Abarbanel\" (il nome ebraico di Leone Ebreo) con 300 posti letto (dieci anni fa erano 600).\nMolte persone famose della vita politica, culturale, scientifica ecc. di Israele hanno passato la loro infanzia o giovent\u00f9 a Bat Yam - per esempio lo scultore Igal Tumarkin, l'attrice Yona Elian, i cantanti e compositori di musica pop Beri Sacharoff, Peter Rott e Alon Olyarczyk, il generale capo del Mossad, Meir Dagan, il generale di polizia Moshe Karadi, il sassofonista jazz Eli Djibri, il violoncellista Matti Haimovitz."}
{"id": "719125", "revid": "1745361", "url": "https://it.wikipedia.org/wiki?curid=719125", "title": "Fasi", "text": "Fasi () \u00e8 nella mitologia greca una divinit\u00e0 fluviale della Colchide.\nMitologia.\nSi narra che fosse figlio di Elio e dell'Oceanina Ocirroe.\nSorprese la madre in flagrante adulterio e la uccise. Inseguito dalle Erinni si gett\u00f2 nel fiume chiamato fino ad allora \"Arturo\" e che dopo questo evento prese il nome di \"Phasis\". \nOggi lo stesso fiume ha il nome di Rioni e scorre in Georgia.\nSecondo Valerio Flacco, il dio cerc\u00f2 di insidiare la ninfa Ea che chiese aiuto agli dei che la trasformarono in un'isola."}
{"id": "719129", "revid": "599013", "url": "https://it.wikipedia.org/wiki?curid=719129", "title": "GLA", "text": ""}
{"id": "719130", "revid": "2102801", "url": "https://it.wikipedia.org/wiki?curid=719130", "title": "Gla", "text": "Gla (raramente Glas) (in greco \u0393\u03bb\u03ac o \u0393\u03bb\u03ac\u03c2) fu un'importante fortezza micenea, situata nella regione greca della Beozia. Nonostante le sue impressionanti dimensioni, pi\u00f9 di dieci volte quelle delle contemporanee Atene o Tirinto, non \u00e8 mai menzionata nell'Iliade.\nDescrizione.\nLocalizzazione.\nLa costruzione \u00e8 sita su un affioramento calcareo, simile a una collinetta, che si protende sul lago Copaide (oggi prosciugato) o che forma una sorta di isoletta al suo interno. L'affioramento si innalza di circa 38 m rispetto all'area circostante, ed \u00e8 caratterizzato da una superficie piuttosto pianeggiante. Misura circa 900 x 575 m (fino al punto pi\u00f9 estremo). L'antico toponimo del sito \u00e8 sconosciuto: non \u00e8 chiaro se sia uno dei siti della Beozia nominati da Omero (alcuni studiosi suggeriscono di identificare Gla con l'omerica \"Arne\"). Il nome corrente, Gla, deriva dal termine albanese per \"fortificazione\"; i locali chiamano il sito \"Paoliokastro\" (in greco moderno \"antica fortezza\").\nDimensioni.\nGli scavi hanno rivelato diversi dettagli riguardo alle mura della fortificazione (sempre rimasti visibili) e, all'interno, riguardo ai resti di edifici del periodo miceneo. La fortificazione racchiude un'area di circa 20 ettari, circa dieci volte l'estensione di citt\u00e0 coeve come Atene o Tirinto.\nMura.\nLe mura sono costituite da blocchi calcarei di media grandezza, per lo pi\u00f9 innalzate secondo la tecnica ciclopica dell'opera poligonale (l'uso di conci si registra in alcuni dei varchi di accesso). Esse hanno una lunghezza totale di 2, 8\u00a0km, sono spesse fino a 6, 75 m e alte tra i 3 e i 5 metri. In diversi punti sono costruite direttamente sui dirupi che delimitano l'affioramento calcareo. Sono presenti quattro porte, un numero insolitamente alto per una fortezza micenea, disposte a nord, a est, a sud e a sud-est. Elaborate rampe portano alle porte. La fortezza pu\u00f2 essere datata al LH III B iniziale, cio\u00e8 a circa il 1300 a.C.\nIl prosciugamento del lago Copaide.\nUna gran parte dell'area racchiusa dalle mura era considerata vuota. Questo ha portato gli archeologi a pensare che serv\u00ec come rifugio per i contadini della zona del lago Copaide in caso di attacco. Ci\u00f2 suggerisce che il territorio dominato dalla cittadella di Gla fungesse da \"granaio\" del mondo miceneo. Questa tesi \u00e8 avvalorata dal fatto che il lago Copaide, il pi\u00f9 grande lago del sud della Grecia, fu prosciugato da un sistema di dighe e canali (uno dei risultati pi\u00f9 sorprendenti dell'ingegneria dell'et\u00e0 del bronzo) pi\u00f9 o meno al tempo della costruzione di Gla, creando una vasta e fertile pianura. Il sistema di drenaggio collass\u00f2 a seguito di distruzione o di abbandono alla fine della civilt\u00e0 micenea o poco pi\u00f9 tardi; durante l'antichit\u00e0 classica, il lago si form\u00f2 di nuovo. Fu prosciugato una seconda volta nel XIX sec. Ulteriori studi, ancora in corso, hanno dimostrato l'esistenza di numerosi edifici, non ancora scavati, silos, case, laboratori artigianali, possibili piccoli palazzi e magazzini, smentendo l'idea iniziale di una cinta di mura originalmente vuota eccetto poche strutture, e restituendo l'immagine di una citt\u00e0 originariamente densa di costruzioni e densamente popolata.\nStrutture interne.\nIl Palazzo.\nL'elemento pi\u00f9 straordinariamente caratteristico dell'area interna alle mura \u00e8 un grande edificio a forma di L, spesso descritto come il \"palazzo\". \u00c8 situato nella parte nord della cittadella, che in questa zona \u00e8 divisa da diversi muri interni. Il \"palazzo\" si trova si una terrazza artificiale e consiste di tre ali. Ogni ala contiene per lo pi\u00f9 stanze molto piccole, disposte in gruppi di sei e rese accessibili da corridoi, Alle due estremit\u00e0 della L si trovano stanze disposte in modo somigliante al sistema vestibolo-anticamera-m\u00e9garon di Tirinto, Micene, Dimini e pilo.\nCiononostante, la mancanza di diverse caratteristiche tipiche degli altri palazzi micenei, in particolare della \"sala del trono\", di un focolare circolare e di un \"bagno\", solleva alcuni dubbi sulla destinazione dell'edificio come palazzo. Inoltre spesso le citt\u00e0 micenee avevano due palazzi, che qui non sono ancora stati trovati.\nL'Agora.\nAltri due complessi architettonici sono stati rinvenuti pi\u00f9 a sud, nell'area della cosiddetta \"agor\u00e0\", che \u00e8 separata dall'area del palazzo da un muro. I due complessi sono l'uno parallelo all'altro (lungo l'asse nord-sud) e presentano una pianta simile. In ognuno di essi un lungo corridoio collega gli edifici a nord e a sud del complesso. Al loro interno sono divisi in piccole stanze. Gli studiosi non sono concordi sul loro funzione. Si \u00e8 ipotizzato un uso come caserme, magazzini/centri di distribuzione o officine artigianali. L'ipotesi dei magazzini \u00e8 supportata dal ritrovamento di una grande quantit\u00e0 di grano carbonizzato (probabilmente andato a fuoco durante la distruzione del sito) in uno degli edifici.\nLe Tegole.\nUn'interessante caratteristica degli edifici di Gla \u00e8 rappresentata dal rinvenimento di tegole di copertura in terracotta, fatto questo che suggerisce che alcuni edifici micenei avessero gi\u00e0 veri e propri tetti ricoperti di tegole simili a quelli conosciuti per l'antichit\u00e0 classica.\nCi sono alcune prove che permettono di affermare che la presenza umana a Gla non si limit\u00f2 al periodo miceneo. Ad esempio, il sito ha restituito ceramica risalente ad un periodo compreso tra il Neolitico e l'era bizantina. Non sembra comunque essere stato occupato durante il periodo greco e romano."}
{"id": "719132", "revid": "453768", "url": "https://it.wikipedia.org/wiki?curid=719132", "title": "Big!", "text": "Big! \u00e8 stata una trasmissione televisiva per ragazzi, andata in onda su Rai 1 dal 1987 al 1993.\nDescrizione.\nEra un programma-contenitore che alternava cartoni animati, trasmissioni da studio, telefonate da casa, ospiti e rubriche d'approfondimento.\nNell'angolo delle telefonate da casa, di solito i bambini giocavano con i conduttori rispondendo a quesiti o indovinando per esempio cosa rappresentasse una figura che potevano vedere solo in parte (erano i piccoli a scegliere quale frammento visualizzare tra A, B o C, quindi il conduttore scopriva lo sportellino corrispondente di una lavagnetta) Tra i premi ambiti: la \"radiopalla\", il Game Boy ed una bicicletta. Altre telefonate erano invece domande rivolte agli ospiti in studio.\nAndava in onda in diretta dagli studi Rai di Napoli dal luned\u00ec al venerd\u00ec dalle 15.45 alle 17.30 e il marted\u00ec e il venerd\u00ec fino alle 17.50; ogni puntata veniva preceduta dalla replica del programma L'albero azzurro. Durante il periodo della Guerra del Golfo iniziava per\u00f2 alle 16.00 per cedere parte dello spazio riservatogli dal palinsesto ad un'edizione straordinaria in onda tutti i giorni alle 15.45.\nNella stagione 1993/1994, lo stesso format, con alcune modifiche, viene proposto con il titolo \"Uno per tutti\". La trasmissione chiude a marzo, per lasciare lo spazio al nuovo programma per bambini \"Solletico\".\nLa trasmissione vinse il Telegatto per la sezione \"trasmissioni per ragazzi\" nel 1989, 1990 e 1993.\nLa sigla della trasmissione \"Big!\" era cantata dal coro Le Verdi Note dell'Antoniano, i ragazzi giovani dell'Antoniano che da bambini avevano fatto parte del Piccolo Coro dell'Antoniano e dello Zecchino d'Oro.\nConduttori.\nTra i conduttori si citano:\nAscolti TV.\nEdizione 1990/1991.\nUn articolo del quotidiano \"La Stampa\", rivela che la media di Febbraio 1991 era di 971.000 telespettatori.\nEdizione 1991/1992.\nUn articolo del quotidiano \"La Stampa\" del marzo 1992, rivela che la media era di 841.000 telespettatori e share dell'11,7%.\nCartoni animati e telefilm.\nTra i cartoni animati si citano:\nBig! trasmise anche il telefilm per ragazzi \"Black Beauty\".\nProduzione.\nUno degli autori di \"Big!\" fu Roberto Giacobbo, divenuto in seguito vicedirettore di Rai 2 e conduttore dei programmi \"Voyager\" e \"Ragazzi c'\u00e8 Voyager\".\nNelle prime edizioni, la sigla finale del programma \u00e8 stata il video di \"Town of Plenty\" di Elton John."}
{"id": "719133", "revid": "599013", "url": "https://it.wikipedia.org/wiki?curid=719133", "title": "Sel", "text": ""}
{"id": "719138", "revid": "968255", "url": "https://it.wikipedia.org/wiki?curid=719138", "title": "Particella di riconoscimento del segnale", "text": "La particella di riconoscimento del segnale (SRP, dall'inglese \"signal recognition particle\") \u00e8 una ribonucleoproteina che riconosce e trasporta le proteine verso la parete citosolica del reticolo endoplasmatico ruvido.\nL'SRP riconosce e lega la sequenza segnale presente all'estremit\u00e0 N-terminale dei polipeptidi destinati al sistema endomembranoso e permette l'adesione alla membrana del reticolo endoplasmatico.\nStruttura.\nInizialmente si riteneva che il complesso dell'SRP fosse solo una proteina; in seguito, grazie a tecniche di scansione elettronica, si \u00e8 dimostrato che presenta una struttura a bastoncino formata da sei differenti polipeptidi complessati con un filamento di RNA costituito da 300 nucleotidi (RNA SRP). La componente proteica presenta tre domini distinti. In particolare il dominio di legame con la sequenza segnale \u00e8 una tasca idrofobica composta da metionine, adatta ad accogliere i diversi tipi di sequenza segnale per il reticolo endoplasmatico ruvido.\nMeccanismo.\nIl processo inizia quando un filamento di mRNA che codifica per una proteina destinata al reticolo endoplasmatico inizia ad essere tradotto da un ribosoma libero nel citosol. La sintesi procede finch\u00e9 viene tradotta la sequenza segnale, costituita da amminoacidi idrofobici, e questa emerge dalla superficie del ribosoma.\nA questo punto l'SRP con un'estremit\u00e0 riconosce e lega la sequenza e con un'altra estremit\u00e0 arresta la traduzione. L'interruzione della traduzione \u00e8 un dispositivo di sicurezza che assicura che la proteina non venga erroneamente rilasciata nel citosol e che non si ripieghi prima di essere trasferita nel reticolo endoplasmatico. Successivamente, con il suo terzo dominio, l'SRP lega il ribosoma ad una particolare struttura sulla membrana del reticolo, chiamata traslocone; quindi il ribosoma porta a termine la traduzione.\nIl traslocone \u00e8 un complesso proteico composto da parecchie componenti coinvolte nell'importazione co-traduzionale che includono: un recettore SRP, che lega la molecola di SRP; un recettore per il ribosoma, che serve per ancorare l'organulo al reticolo; una proteina del poro che forma un canale idrofilico tramite cui il polipeptide in allungamento pu\u00f2 entrare nel lume del reticolo ed una peptidasi che taglia la sequenza segnale."}
{"id": "719141", "revid": "599013", "url": "https://it.wikipedia.org/wiki?curid=719141", "title": "Srr", "text": ""}
{"id": "719143", "revid": "599013", "url": "https://it.wikipedia.org/wiki?curid=719143", "title": "Shn", "text": ""}
{"id": "719145", "revid": "599013", "url": "https://it.wikipedia.org/wiki?curid=719145", "title": "Sna", "text": ""}
{"id": "719147", "revid": "287204", "url": "https://it.wikipedia.org/wiki?curid=719147", "title": "Ottone IV di Borgogna", "text": " \nOrigine.\nSecondo il documento n\u00b0 LIV del \"Monumenta Zollerana\", datato 1269, Ottone era figlio di Ugo di Ch\u00e2lon e della Contessa di Borgogna, Adelaide I, che, come risulta dal documento del contratto di matrimonio stipulato dai genitori, riportato nella \"Histoire g\u00e9n\u00e9alogique des Sires de Salins (Besan\u00e7on), Tome I\", era la figlia maggiore del duca d'Andechs e di Merania e Conte consorte di Borgogna, Ottone I d'Andechs e di Merania e della prima moglie, la Contessa di Borgogna, Beatrice II, che era la figlia secondogenita (secondo il \"Monacho Novi Monasterii Hoiensis Interpolata\" era l'unica figlia) del Conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\") Margherita di Blois (1170-1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\".&lt;br&gt;Ugo di Chalon, come ci viene confermato dalla lettera, datata 1237, della \"Histoire g\u00e9n\u00e9alogique de la maison de Vergy\". era il figlio maschio primogenito del conte d'Auxonne e di Chalon e Signore di Salins, Giovanni I di Ch\u00e2lon detto il Saggio (1190-1267), discendente dagli Anscarici, e di Matilde di Borgogna (1190-1142), figlia del duca di Borgogna, Ugo III e, come ci viene confermato dalla \"Chronica Albrici Monachi Trium Fontium\", della sua seconda moglie, Beatrice di Albon (1161 - 1228), delfina del Viennois, figlia di Ghigo V di Albon, delfino del Viennois e di Beatrice di Monferrato.\nBiografia.\nNel 1263, suo padre, Ugo, succedette al nonno Giovanni nella signoria di Salins.\nSuo padre, Ugo, mor\u00ec nel 1266, e Ottone gli succedette nella signoria di Salins, mentre, l'anno dopo, Ottone succedette a suo nonno Giovanni, morto nel 1267, come Conte di Chalon.&lt;br&gt;Sua madre, Adelaide, dopo essere rimasta vedova e, dopo la morte del suocero, Giovanni, che governava la Franca Contea, per conto del figlio e della nuora, si spos\u00f2, in seconde nozze, all'et\u00e0 di 48 anni, con Filippo di Savoia (1207-1285), a cui affid\u00f2 l'incarico di governare; Filippo di Savoia era fratello, del conte di Savoia, Pietro II, che mor\u00ec nel 1268, per cui il marito di sua madre, Adelaide, divenne conte Filippo I di Savoia. Filippo di Savoia venne riconosciuto conte di Borgogna anche col documento n\u00ba 5156 del \"Recueil des chartes de l'abbaye de Cluny. Tome 6\". Col documento n\u00b0 LIV del \"Monumenta Zollerana\", datato 1269, Ottone, riconobbe il patrigno come conte di Borgogna.\nSua madre, Adelaide, dopo aver fatto testamento, nel novembre 1278 (come ci viene confermato dalle \"Histoire g\u00e9n\u00e9alogique de la royale maison de Savoie, tome IV, Partie 1\"), mor\u00ec a \u00c9vian, in Alta Savoia, sulle sponde del lago di Ginevra, l'8 marzo 1279, all'et\u00e0 di sessant'anni. Il patrigno, Filippo, gli cedette il titolo di conte di Borgogna, e si ritir\u00f2 in Savoia; infatti gi\u00e0 col documento n\u00ba 85 del \"Cartulaire de Hugues de Chalon (1220-1319)\", del 27 aprile di quello stesso anno, Ottone si definisce conte di Borgogna e signore di Salins.\nOttone cerc\u00f2 di sottrarre la contea all'autorit\u00e0 dell'imperatore, che era anche re di Arles (Rodolfo I d'Asburgo intendeva riaffermare il vassallaggio della contea di Borgogna al regno di Germania, cercando di riappropriarsi del regno di Arles), specialmente dopo che era divenuto re di Francia, Filippo il Bello, sino a che il re dei Romani, Rodolfo d'Asburgo, si present\u00f2 a Besan\u00e7on, con un imponente esercito tanto da sventare le manovre di ribellione di Ottone, che gli intrighi francesi. Rodolfo riusc\u00ec cos\u00ec a mantenere la sua autorit\u00e0 sul regno di Arles: Ottone e tutti gli altri feudatari del regno gli fecero atto di sottomissione.\nDopo che Adolfo di Nassau era stato eletto re dei Romani, nel 1292, su sollecitazione del re di Francia, Filippo IV il Bello, pur essendo un vassallo di Adolfo, fu tra coloro che si opposero all'elezione, per cui Adolfo dichiar\u00f2 il conte palatino di Borgogna, Ottone, decaduto da tutti i suoi titoli e da tutti i suoi feudi, per\u00f2 senza portargli guerra, per cui la sua dichiarazione fu lettera morta.\nOttone IV concord\u00f2 il matrimonio tra sua figlia, Giovanna e il secondogenito del re di Francia, Filippo il Lungo, confermando le condizioni di vassallaggio della Franca Contea, o contea di Borgogna alla Francia, note come le convenzioni di Vicennes.; dopo il trattato concluso tra Filippo il Bello e il nuovo re di Germania, Alberto d'Asburgo, la Franca contea era sempre pi\u00f9 legata alla Francia.\nNel 1302, alla morte di suo suocero, il conte d'Artois, Roberto II il Nobile, alla Battaglia di Courtrai, la contea d'Artois, a causa della morte prematura, dei due fratelli maschi della moglie, nel 1272, di Roberto, bambino e, nel 1298, di Filippo, venne contesa tra sua moglie Matilde ed il nipote, ancora minorenne, Roberto, figlio di Filippo, che rivendicava il feudo, in quanto discendente della linea maschile.. Ebbe la meglio Matilde, per cui Ottone divenne conte consorte della contea d'Artois. Poi la corte di Parigi poi la conferm\u00f2 a Matilde, in due processi successivi, nel 1308 e nel 1319.\nMor\u00ec il 7 marzo 1303, a Melun, a seguito delle ferite riportate nella battaglia di Cassel, del 5 dicembre 1302, a seguito della spedizione voluta dal re di Francia, Filippo il Bello, di cui Ottone IV era a capo, in quanto come nuovo conte d'Artois dovette combattere contro le truppe dei fiamminghi, del Principato vescovile di Liegi.Fu sepolto nell'Abbazia di Lys, vicino a Melun. Dopo 6 anni il corpo fu riesumato per essere sepolto nell'abbazia di Cherlieu dove, sopra la tomba di marmo nero gli fu costruito un monumento, in marmo bianco, raffigurandolo sdraiato, rivestito dell'armatura.\nGli succedette il figlio Roberto di Borgogna, sotto la tutela della madre Matilde di Artois.\nMatrimoni e discendenza.\nSecondo il documento n\u00ba 578 del \"Cartulaire de Hugues de Chalon (1220-1319)\", del 1258, i suoi genitori, Ugo di Chalon e Adelaide di Borgogna, si impegnano a confermare la promessa di matrimonio tra Ottone e Filippa, la figlia maggiore del conte di Bar, Tebaldo II&lt;br&gt;Nel 1263 Ottone si spos\u00f2 con Filippa di Bar (?-1290), figlia del conte di Bar, Tebaldo II e della moglie (Giovanna di Toucy), come ci viene confermato dal documento CCXLI, del 1271, delle \"M\u00e9moires et documents in\u00e9dits pour servir \u00e0 l\u2019histoire de la Franche-Comt\u00e9, Tome VIII\", inerente a una donazione di Alice o Adelaide di Borgogna alla nuora, Filippa.&lt;br&gt;Ottone da Filippa di Bar ebbe una figlia:\nEssendo rimasto vedovo, nel 1291, come ci confermano le \"Gesta Philippi Tertii Francorum Regis\", Ottone aveva sposato, in seconde nozze, con Mahaut o Matilde d'Artois (1268-1329), figlia del conte d'Artois, Roberto II il Nobile (1250-1302) e della signora di Conches Amici di Courtenay figlia di Pietro di Courtenay (1218 - \u2020 1250), signore di Conches e di Mehun, e di Petronilla di Joigny, come ci conferma la \"Histoire g\u00e9n\u00e9alogique de la Maison royale de Courtenay\".&lt;br&gt;Sempre secondo la \"Histoire g\u00e9n\u00e9alogique de la Maison royale de Courtenay\", Roberto II d'Artois era il figlio postumo di Roberto I (fratello del re di Francia, Luigi IX il Santo) e di Matilde del Brabante, (1224 \u2013 1288), figlia del Duca del Brabante, Enrico II.&lt;br&gt;Ottone da Matilde d'Artois ebbe 3 figli:"}
{"id": "719148", "revid": "1318789", "url": "https://it.wikipedia.org/wiki?curid=719148", "title": "Animusic", "text": "Animusic \u00e8 una ditta americana specializzata nella visualizzazione 3D guidata da musica basata su MIDI. Fondata da Wayne Lytle, ha uffici a New York e anche in Texas e California. Il nome originario della compagnia era Visual Music, poi cambiato in Animusic nel 1995.\nAnimusic \u00e8 conosciuta principalmente per due film realizzati in computer grafica, dove improbabili macchine, una volta avviate, iniziano a riprodurre canzoni.\nA differenza di molte altre visualizzazioni musicali, \u00e8 la musica a guidare l'animazione. Mentre altre produzioni animano manualmente le figure o i personaggi seguendo la musica, in Animusic i modelli animati vengono creati prima con un software di modellazione e animazione 3D, e con un software proprietario sono poi programmati per eseguire la musica, immessa successivamente nel formato digitale MIDI.\nUno dei pi\u00f9 famosi brani (\"Pipe Dream\", tratto da Animusic I) \u00e8 stato utilizzato (in versione ridotta) da ATi Technologies come Tech Demo per la sua famosa scheda video Radeon 9700 Pro.\nCompilation.\nLa Animusic ha finora pubblicato due DVD e un BD. I DVD sono:\nIl disco in formato BD contiene 9 video estratti dai primi 2 DVD, renderizzati a risoluzione 1080p."}
{"id": "719150", "revid": "599013", "url": "https://it.wikipedia.org/wiki?curid=719150", "title": "Antonio Gandin", "text": "Biografia.\nAntonio Gandin nacque ad Avezzano in Abruzzo nel 1891, figlio di Pietro, prefetto del regno, e di Colomba Desideri. Proveniente da una famiglia originaria di Bagnaia (dal 1928 frazione di Viterbo) con forti tradizioni militari, (anche il fratello Aldo, nato nel 1895, era generale allo stato maggiore del regio esercito, mentre suo fratello Vittorio era un ingegnere. Suo nipote Ugo, figlio della sorella Lucia fu un noto magistrato), Gandin era laureato in lettere, frequent\u00f2 la Regia Accademia Militare di Modena ed ottenne il grado di sottotenente nel 1910. Partecip\u00f2 alla guerra italo-turca sul fronte libico tra il 1911 ed il 1912; diventato tenente combatt\u00e9 la guerra contro l'impero austro-ungarico nelle file del 136\u00ba reggimento, guadagnandosi una Medaglia d'argento, una di bronzo e due Croci di guerra al valor militare. Dopo la fine della prima guerra mondiale esplet\u00f2 importanti incarichi per conto del Ministero della Guerra, poi del SIM, quindi insegn\u00f2 alla Scuola di guerra. Fu promosso colonnello nel 1935 ed ebbe il comando del 40\u00ba Reggimento fanteria; nel 1937 entr\u00f2 nello Stato Maggiore del Regio Esercito.\nPromosso generale di brigata nel 1940, fino al 1942 fece parte del Comando supremo militare italiano, quando divenne generale di divisione del Regio Esercito Italiano ed ottenne un'onorificenza tedesca durante i combattimenti dello CSIR, poi ARMIR, sul fronte russo.\nDal 16 giugno 1943 fu comandante della Divisione \"Acqui\"; fu fucilato dai tedeschi per non aver voluto accettare la resa incondizionata ed aver comandato, dopo una sorta di \"referendum\" tra i soldati (in realt\u00e0 una consultazione informale, dato che sarebbe stato impossibile interpellare \"tutti\" i militari sparsi sull'isola), una caparbia e sfortunata resistenza contro gli stessi tedeschi che condusse all'eccidio di Cefalonia. I suoi resti non sono stati recuperati.\nA lui \u00e8 dedicata la caserma del 1\u00ba Reggimento \"Granatieri di Sardegna\" di Roma."}
{"id": "719153", "revid": "599013", "url": "https://it.wikipedia.org/wiki?curid=719153", "title": "Iii", "text": ""}
{"id": "719157", "revid": "122520831", "url": "https://it.wikipedia.org/wiki?curid=719157", "title": "Hauza", "text": "Hauza o Haouza \u00e8 un villaggio del Sahara Occidentale nel nord della regione interna della Saguia el Hamra. La citt\u00e0 \u00e8 all'interno del terzo muro marocchino e lo rasenta.\nLa demografia recente.\nAnche qui vi \u00e8 stata una forte sostituzione, o meglio integrazione, fra i residenti precedenti al 1975 con nuovi coloni marocchini.\nTabella abitanti:\nHauza a Tindouf.\nNelle quattro wilaya in cui si strutturano i campi dei rifugiati Saharawi a Tindouf, Hauza una daira nella wilaya di Smara della RASD."}
{"id": "719161", "revid": "72563", "url": "https://it.wikipedia.org/wiki?curid=719161", "title": "Guerra civile di Spagna", "text": ""}
{"id": "719162", "revid": "1745361", "url": "https://it.wikipedia.org/wiki?curid=719162", "title": "Argonautica", "text": "Gli Argonautica (\"Argonautiche\") sono un poema epico in otto libri, opera del poeta epico di et\u00e0 flavia Gaio Valerio Flacco, ispirato all'omonimo poema di Apollonio Rodio gi\u00e0 famoso presso i Romani nella versione di Publio Terenzio Varrone Atacino. L'opera di Valerio Flacco si inscrive perfettamente all'interno del clima culturale dell'et\u00e0 flavia, segnato dalla reazione classicistica alla letteratura epica di et\u00e0 neroniana, e dunque dall'abbandono del modello di Lucano e dalla ripresa delle tematiche mitiche di stampo virgiliano.\nIl mutato gusto letterario, di cui gli \"Argonautica\" sono espressione, si spiega con il carattere cortigiano delle opere letterarie, che, com'era avvenuto in et\u00e0 alessandrina per la letteratura greca, non di rado contengono elogi rivolti ai principi. Attraverso la narrazione di racconti mitici, peraltro, gli autori possono anche evitare di affrontare tematiche storiche, quali l'affermazione del sistema imperiale su quello repubblicano, che costituiva invece il nucleo dell'opera di Lucano.\nTrama.\nCome nell'opera di Apollonio Rodio, il poema ricalca il viaggio dell'eroe Giasone e dei suoi compagni Argonauti dalla Grecia, alla ricerca del Vello d'oro verso la Colchide.Giasone viene mandato l\u00ec dal crudele zio Pelia che spera muoia affinch\u00e9 il nipote non possa spodestarlo dal trono, che \u00e8 di Giasone per diritto. Dopo aver approdato presso l'isola di Lemno, famosa perch\u00e9 presieduta soltanto da donne guerriere (le amazzoni), Giasone riprende il viaggio con i compagni e giunge nella terra dell'indovino cieco Fineo, perseguitato dalle Arpie, che gli impediscono di mangiare a seguito di una punizione divina. Giasone lo libera, e prosegue il viaggio nella terra del tiranno Amico, che sconfigger\u00e0 grazie ad una gara di pugilato con i campioni Castore e Polluce, che lo uccidono.\nGiunti nella terra della Colchide, governata da Eete, Giasone scopre che deve affrontare dure prove per poter accedere al bosco sacro dove \u00e8 conservato il Vello d'Oro. Visto che le sfide sono quasi impossibili da vincere, la principessa Medea, che \u00e8 una maga, perdutamente innamorata del giovane eroe grazie all'intervento della dea Giunone, fa in modo che Giasone vinca tutte le prove. Con le sue magie fa sconfiggere a Giasone tutti i mostri, e addormenta il drago sputa fuoco che \u00e8 posto a custodia del Vello. Dopo che per\u00f2 Giasone e Medea rubano il vello, sono costretti a scappare, perch\u00e9 il re Eete vuole ucciderli entrambi, intendendo vendicarsi dell'offesa che i due hanno recato al dio Marte, depositario del vello. Medea riesce a salvare tutta la flotta degli Argonauti grazie ad un crudele espediente: uccidere il fratellino Apsirto che \u00e8 fuggito con il gruppo, e tranciarne i pezzi del corpo, gettandoli man mano nel mare, di modo che Eete sia costretto a fermarsi ogni volta per raccogliere i brandelli della carcassa per rendere ad esse una degna sepoltura.In sostanza Medea, Giasone e gli Argonauti si salvano con il Vello, ma nuove sciagure minacciano la flotta.\nQui s'interrompe bruscamente il racconto del poema.\nCronologia e pubblicazione dell'opera.\nIl proemio, dedicato a Vespasiano, lascerebbe intendere che la pubblicazione dell'opera sia anteriore al 79, anno della morte dello stesso Vespasiano, e successiva al 70, anno della conquista di Gerusalemme da parte di Tito, cui si fa riferimento. Tuttavia, non si pu\u00f2 affermare con certezza che l'opera non sia stata composta dopo la morte di Vespasiano, sotto l'impero di uno dei due figli, Tito e Domiziano, con l'intento di celebrare l'imperatore defunto, fondatore della dinastia dei Flavi nonch\u00e9 nume tutelare di Valerio Flacco. Peraltro, il riferimento ai versi con cui Domiziano celebra le imprese del padre e del fratello in Palestina sembrerebbe suggerire che Flacco abbia lavorato all'opera fino alla fine della sua vita, e che essa sia dunque stata pubblicata, forse postuma, sotto lo stesso Domiziano.\nL'opera sembra incompiuta, ma non \u00e8 noto se la condizione in cui ci \u00e8 giunta sia dovuta a un guasto della tradizione manoscritta o alla morte improvvisa dell'autore. Avvalora la prima ipotesi il confronto con il modello di Apollonio Rodio, in cui il racconto del ritorno degli Argonauti occupa il IV libro: si \u00e8 dunque pensato che l'intento di Valerio Flacco fosse quello di raddoppiare il numero di libri del modello. Tuttavia, la presenza di numerose incongruenze all'interno dell'opera lascia pensare che essa sia rimasta incompleta e priva della revisione finale che l'autore avrebbe voluto darle.\nI modelli.\nSe il modello principale di Valerio Flacco nella narrazione del mito argonautico, peraltro antichissimo e notissimo, fu di certo l'opera di Apollonio Rodio, ripresa in ambito latino da Varrone Atacino nel I secolo a.C., egli pot\u00e9 giovarsi, in particolare per la costruzione e l'analisi psicologica del personaggio di Medea, della tragedia di Euripide, che aveva a sua volta ispirato, a Roma, le opere di Ovidio, Seneca e Lucano.\nSe la narrazione di Flacco segue quella apolloniana - cui egli, peraltro, apporta modifiche marginali e aggiunge il racconto del suicidio dei genitori di Giasone e della guerra combattuta dal re della Colchide, Eeta, con il fratello Perse - \u00e8 tuttavia evidente, nella struttura e nello stile, l'influsso dell\"Eneide\" di Virgilio: come nell\"Eneide\" la prima esade \u00e8 dedicata al racconto del viaggio di Enea verso Roma, e la seconda alla guerra contro Turno, cos\u00ec anche gli \"Argonautica\" sono nettamente divisi tra una prima parte, in cui si parla del viaggio degli Argonauti fino alla Colchide, e la seconda, incentrata sulle vicende belliche e sul superamento della prova imposta da Eeta a Giasone. A partire da questi dati, alcuni hanno pensato che l'opera dovesse originariamente constare, secondo il progetto dell'autore, di dodici libri. Dall'opera di Flacco, peraltro, risultano completamente assenti gli elementi del gusto alessandrino caratteristici di Apollonio, quali l'erudizione geografica ed etnografica e le digressioni eziologiche.\nIn linea con la politica culturale dei Flavi, l'opera di Valerio Flacco si allontana dalle caratteristica dell'epica lucanea, per tornare a contenuti di argomento mitico e al modello virgiliano: come Virgilio rispetto ad Enea, dunque, Flacco si preoccupa di attribuire un significato straordinario all'impresa di Giasone, e celebra la costruzione di Argo e il viaggio degli Argonauti come l'inizio della navigazione. Le gesta degli eroi greci sono inoltre affiancate alla spedizione di Claudio in Britannia, cui aveva partecipato lo stesso Vespasiano, che ha avuto come frutto la conquista di nuove terre al dominio romano e l'apertura di una nuova rotta nell'Oceano. Nel I libro, inoltre, per bocca di Giove, Valerio Flacco inserisce un riferimento alla gloria e alla grandezza futura di Roma: parlando dell'impresa argonautica come del momento in cui i Greci assumono il ruolo di popolo guida nei confronti di tutta l'umanit\u00e0, egli non manca di profetizzare il successivo avvento del popolo romano, che avr\u00e0 in sorte di dominare il mondo intero.\nRispetto all'originale di Apollonio Rodio, inoltre, Valerio Flacco tende a enfatizzare l'importanza dell'intervento divino, che svolge un ruolo determinante tanto in occasione dell'innamoramento di Medea per Giasone quanto nello svolgimento delle vicende militari. Gli \"Argonautica\", infine, rispetto al modello greco, vedono la presenza particolarmente accentuata di espedienti retorici, come avviene quando, in occasione dell'addio di Eracle alla spedizione, nel III libro, gli Argonauti pronunciano discorsi contrapposti sull'opportunit\u00e0 di continuare o meno l'impresa anche senza il pi\u00f9 forte degli eroi.\nLo stile.\nLo stile degli \"Argonautica\" risente della tendenza neoclassica d'et\u00e0 flavia, e quindi prevede la ripresa del modello virgiliano - di cui Valerio Flacco impiega, talvolta, intere \"iuncturae\" - e l'accantonamento degli elementi enfatici propri dello stile lucaneo, nonch\u00e9 delle tragedie di Seneca. L'intento di Valerio Flacco, dunque, \u00e8 quello di ricercare la compostezza del dettato; tuttavia, nonostante il programmatico rifiuto dell'epos d'et\u00e0 neroniana, di esso egli riprende, con fini di \"variatio\", lo stile oscuro, complesso e artificioso, talvolta cupo ed esasperato, che, secondo il giudizio di Michael von Albrecht, costituisce il diretto antecedente dello stile di Tacito."}
{"id": "719166", "revid": "599013", "url": "https://it.wikipedia.org/wiki?curid=719166", "title": "Scn", "text": ""}
{"id": "719177", "revid": "81195", "url": "https://it.wikipedia.org/wiki?curid=719177", "title": "Modello di Michaelis-Menten", "text": ""}
{"id": "719183", "revid": "125886966", "url": "https://it.wikipedia.org/wiki?curid=719183", "title": "Panama (citt\u00e0)", "text": "Panama (in spagnolo: \"Ciudad de Panam\u00e1\"; nome completo: \"Nuestra Se\u00f1ora de la Asunci\u00f3n de Panam\u00e1\"), con abitanti, e con una popolazione totale nell'area metropolitana di abitanti, \u00e8 la capitale dell'omonimo stato, situata nell'entrata sull'oceano Pacifico del canale di Panama. La citt\u00e0 di Panama \u00e8 il principale centro politico, amministrativo e culturale del paese ed \u00e8 in continua espansione.\nStoria.\nLa citt\u00e0 venne fondata il 15 agosto 1519 da Pedro Arias de \u00c1vila. Nel giro di pochi anni dopo la sua fondazione divenne un punto di partenza per l'esplorazione e la conquista del Per\u00f9 e un luogo di transito per l'argento e l'oro diretto in Spagna attraverso l'istmo. Nel 1671 Henry Morgan con una banda di uomini la attacc\u00f2 e saccheggi\u00f2, per poi darle fuoco. Le rovine della citt\u00e0 vecchia resistono tuttora e sono una popolare attrazione turistica, conosciute come \"Panam\u00e1 la Vieja\" (Vecchia Panama). Venne ricostruita nel 1673 in una nuova area a circa 8 chilometri a ovest-sudovest rispetto alla citt\u00e0 originaria. Questo luogo \u00e8 conosciuto come il \"Casco Viejo\" (Centro Vecchio) della citt\u00e0.\nLa scoperta dell'oro in California nel 1848 port\u00f2 a un incremento dei viaggiatori che attraversavano l'istmo per raggiungere la costa occidentale del Nord America. Durante l'anno precedente, era stata fondata la compagnia della Panama Railway, ma la ferrovia non divenne operativa fino al 1855. Tra il 1848 e il 1869 circa persone attraversarono l'istmo dall'Atlantico al Pacifico e circa nella direzione opposta. Questo traffico aument\u00f2 sensibilmente la prosperit\u00e0 della citt\u00e0 durante quel periodo.\nOvviamente, la costruzione del canale di Panama rappresent\u00f2 un notevole vantaggio per le infrastrutture e per importanti operazioni di crescita. Di particolare rilievo sono i miglioramenti nell'ambito della sanit\u00e0 e delle strutture igieniche portate dalla presenza statunitense nella zona del canale. Ci\u00f2 include il debellamento della febbre gialla e della malaria e l'introduzione di un primo sistema di purificazione e fornitura d'acqua. Tuttavia, gli operai per la costruzione del canale, che in gran parte furono fatti arrivare dai Caraibi, crearono tensioni razziali e sociali senza precedenti nella giovane citt\u00e0.\nDurante la seconda guerra mondiale, la costruzione di basi militari e la presenza di un largo numero di militari e civili statunitensi port\u00f2 la citt\u00e0 a un livello mai raggiunto di prosperit\u00e0. I panamensi avevano un accesso limitato (o molto spesso non lo avevano) a molte aree della zona del canale: alcune di queste aree erano basi militari accessibili unicamente al personale USA. Si cre\u00f2 una certa tensione fra gli abitanti di Panama e i cittadini statunitensi residenti nella zona del canale; questa tensione scatur\u00ec il 9 gennaio 1964 negli eventi conosciuti come Giorno dei Martiri.\nNegli ultimi anni settanta e durante gli anni ottanta Panama \u00e8 diventata un centro bancario internazionale, attirando di conseguenza molta attenzione quale centro internazionale di riciclaggio di denaro. Nel 1989, dopo quasi un anno di tensione fra gli Stati Uniti e Panama, il presidente statunitense George H. W. Bush ordin\u00f2 l'invasione del paese per destituirne il capo, il generale Manuel Noriega.\nDopo che nel 1999 le truppe statunitensi avevano lasciato il paese, la citt\u00e0 accolse un gran numero di cittadini stranieri, soprattutto canadesi, colombiani e israeliani, che stabilirono in citt\u00e0 la loro residenza, in particolar modo nelle zone residenziali ad alto sviluppo immobiliare, come ad esempio Punta Pacifica, Marbella, Punta Paitilla, Bella Vista e altre.\nNel 2019 ha ospitato la XXXIV Giornata Mondiale della Giovent\u00f9.\nGeografia fisica.\nLa citt\u00e0 \u00e8 situata sull'oceano Pacifico, all'ingresso del Canale a 0 m di altitudine.\nLa citt\u00e0 si estende a est e a nord, in una regione pianeggiante e spaziosa che sale progressivamente fino a raggiungere un'altitudine di 30 metri in citt\u00e0, in una zona di 100\u00a0km\u00b2 (16\u00a0km - 7\u00a0km) . Il punto pi\u00f9 alto \u00e8 il Cerro Ancon, sulla cui sommit\u00e0 sventola la bandiera di Panama, la quale pu\u00f2 essere ammirata dalla citt\u00e0.\nLa citt\u00e0 \u00e8 attraversata da sei fiumi: C\u00e1rdenas, Curund\u00fa Matasnillo, Mat\u00edas Hern\u00e1ndez, Rio Abajo, Juan Diaz, Tapia Tocumen\nGeografia antropica.\nSuddivisioni amministrative.\nLa citt\u00e0 di Panama \u00e8 suddivisa in 13 comuni (\"corregimientos\"):\nIl centro storico si trova nel comune di San Felipe, mentre i comuni di Calidonia, Bella Vista, San Francisco e Parque Lefevre sono le zone in cui vi \u00e8 stata maggiore espansione edilizia.\nIstruzione.\nLa citt\u00e0 ha scuole pubbliche e private, alcune delle quali sono bilingue (spagnolo / inglese). L'istruzione superiore \u00e8 guidato da due grandi universit\u00e0 pubbliche: l'Universit\u00e0 di Panama e l'Universit\u00e0 Tecnologica di Panama. Ci sono universit\u00e0 private, come la Universidad Cat\u00f3lica di Santa Mar\u00eda La Antigua, l'Universit\u00e0 Interamericana, e l'Universit\u00e0 Latina di Panama.\nPatrimonio culturale.\nPanam\u00e1 La Vieja \u00e8 il nome usato per reperti archeologici e architettonici della storica e monumentale prima citt\u00e0 spagnola fondata sulla costa del Pacifico da Pedro Arias de Avila, il 15 agosto 1519. Questa citt\u00e0 fu l'inizio delle spedizioni che conquistarono l'Impero Inca del Per\u00f9 nel 1532. Era anche uno scalo per una delle vie commerciali pi\u00f9 importanti del continente americano che ha portato alla famose fiere di Nombre de Dios e Portobelo, dove transit\u00f2 la maggior parte dell'oro e dell'argento di Spagna estratti in America.\nIl centro storico \u00e8 stato considerato un Patrimonio dell'Umanit\u00e0. Dopo che il primo insediamento fu distrutto dalle malattie e dagli attacchi dei pirati (Henry Morgan, il pi\u00f9 memorabile), la citt\u00e0 si trasfer\u00ec su una penisola rocciosa che era pi\u00f9 sicura e pi\u00f9 facile da difendere. Nel 1673 fu fondato quello che oggi \u00e8 ufficialmente chiamato il centro storico, ma \u00e8 noto anche come San Felipe, Catedral e pi\u00f9 in generale, Casco Viejo.\nInfrastrutture e trasporti.\nLa citt\u00e0 ha una infrastruttura di trasporto che permette il movimento di merci e passeggeri tra l'interno dell'area metropolitana e il resto del Paese. Negli ultimi anni, le infrastrutture di trasporto della citt\u00e0 sono in un continuo processo di modernizzazione e di espansione in tutti i settori.\nLa citt\u00e0 ha due superstrade, note come \"corredores\". Il \"Corredor Norte\" collega la citt\u00e0 con le aree storiche della Zona del Canale e la periferia centrale situata a nord. Il \"Corredor Sur\", da parte sua, si estende dalla zona di San Francisco per la vicinanza dell'Aeroporto di Tocumen International, e comprende una parte marittima che attraversa parte della baia di Panama.\nGli autobus sono i principali mezzi di trasporto pubblico, 800\u00a0000 panamensi utilizzano quotidianamente questo mezzo, sia all'interno della citt\u00e0 sia nel resto del paese. Il terminal centrale degli autobus, noto come \"La Gran Terminal de Tranporte\", \u00e8 situato ad Albrook, vicino all'aeroporto Marcos A. Gelabert e all'Albrook Mall. Da questa stazione, partono le rotte all'interno della citt\u00e0, alla provincia e anche rotte verso l'America centrale.\nAll'interno delle aree urbane, i passeggeri vengono trasportati sugli autobus popolarmente conosciuti come diavoli rossi. Attualmente si \u00e8 in una fase di modernizzazione dei bus, con la realizzazione di un nuovo sistema chiamato Metrobus, che ha incominciato il suo servizio per il corridoio nord e per quello sud.\nLa citt\u00e0 \u00e8 servita dall'Aeroporto Internazionale di Tocumen.\nAmministrazione.\nGemellaggi.\nPanama \u00e8 gemellata con le seguenti citt\u00e0:"}
{"id": "719189", "revid": "124006174", "url": "https://it.wikipedia.org/wiki?curid=719189", "title": "Parnaso", "text": "Il Monte Parn\u00e0so, o \u2013 raramente \u2013 Parnasso (dal greco \u03a0\u03b1\u03c1\u03bd\u03b1\u03c3\u03c3\u03cc\u03c2 / \"Parnass\u00f3s\"), \u00e8 una montagna del centro della Grecia, che domina la citt\u00e0 di Delfi.\nParticolarmente venerato durante l'antichit\u00e0, il Parnaso era consacrato al culto del dio Apollo e alle nove Muse, delle quali era una delle due residenze.\nSecondo la mitologia greca, su questo monte era situata una fonte sacra alle Muse, la fonte Castalia.\nL'origine del nome \u00e8 probabilmente pre-ellenica. Da reperti ittiti si \u00e8 rivelata l'esistenza di un toponimo anatolico comparabile: \"Parna\u0161\u0161a\", che pare derivare dall'ittita e dal luvico \"parna\" che significa \"casa\", \"dimora\". Parrebbe che, in origine, la vetta del Parnaso, come quella dell'Olimpo, sia stata considerata il sacro luogo della ierogamia del cielo (Urano) e della terra (Gaia), essendo noto che il santuario di Delfi era consacrato a Gaia, prima di esserlo ad Apollo.\nNella tradizione classica, i due gioghi in cui il monte si biforca sono chiamati Cirra ed Elicona (o anche Nisa, spesso erroneamente confuso con Pieria, altro monte dove era in uso un simile culto alle Muse), rispettivamente sacri ad Apollo il primo e a Bacco il secondo. Parnaso \u00e8 caratterizzato tutt'oggi dal suo colorito giallognolo."}
{"id": "719196", "revid": "1534511", "url": "https://it.wikipedia.org/wiki?curid=719196", "title": "Orgone", "text": "Orgone \u00e8 un termine coniato dallo psichiatra e psicoanalista Wilhelm Reich (1897-1957) per definire un'ipotetica forma di energia che descrisse in alcuni esperimenti pubblicati alla fine degli anni trenta. Egli afferm\u00f2 che l'energia dell'orgone (o energia orgonica) permeava tutto lo spazio, era di colore blu e che certe forme di malattia erano la conseguenza dell'impoverimento o del blocco dell'energia all'interno del corpo.\nLa teoria dell'orgone \u00e8 ritenuta inattendibile da tutta la comunit\u00e0 scientifica in quanto incompatibile con le attuali conoscenze scientifiche e priva di conferme sperimentali ed \u00e8 altres\u00ec considerata un esempio di pseudoscienza.\nLa presunta scoperta di Reich avvenne in seguito ai suoi studi in ambito psichiatrico e sessuale; cercando di trovare una spiegazione per l'origine delle malattie psichiche, ritenne inizialmente che esse fossero dovute a fattori fisici; in seguito si convinse che esistesse una dualit\u00e0 materia/energia, di natura fino a quel momento sconosciuta, che ritenne essere la base della vita, e che le malattie psichiche fossero una patologia di tipo \"\"energetico\".\" Egli battezz\u00f2 questa forma di energia \"orgone\", in quanto in seguito ipotizz\u00f2 una correlazione funzionale tra il fluire dell'energia nel corpo umano e l'orgasmo (da cui appunto deriva il termine \"orgone\").\nConcetti simili (ma non identici) all'energia dell'orgone sono l'aura, lo slancio vitale, la kundalini, il prana, l'energia ki, l'accezione New Age di corpo sottile, il corpo eterico, la forza odica, la radionica e il magnetismo animale; numerosi aderenti al movimento New Age sostengono che tali energie possano essere imbrigliate e usate a scopo curativo e per ottenere altri effetti benefici.\nL'ipotesi dell'orgone.\nReich era un noto allievo di Sigmund Freud, con il quale lavor\u00f2 a stretto contatto durante i primi anni della sua carriera universitaria e di cui divenne uno degli assistenti. Esercit\u00f2 a Vienna la professione di psichiatra per svariati anni, fu un ricercatore molto attivo e il suo contributo ai frequenti seminari a cui partecipava lo stesso Freud lo rese per diverso tempo un terapeuta conosciuto e stimato nel nascente settore della psicoanalisi.\nCon gli anni e l'accumularsi di insuccessi terapeutici, propri e dei colleghi, Reich ritenne che la \"miseria terapeutica\" (come la definisce letteralmente egli stesso nei suoi libri) si dovesse al fatto che le teorie di Freud fossero prive della formulazione di un'eziologia plausibile e riscontrabile. Di conseguenza nel 1942 ipotizz\u00f2 che le malattie psichiche avessero un'eziologia \"energetica\" e che a questa energia (l'orgone) fossero collegati la sessualit\u00e0 e l'orgasmo.\nReich ipotizz\u00f2 inoltre che esistesse un dualismo tra materia ed energia e concep\u00ec l'orgone come un'energia basilare che avrebbe permeato l'universo: di conseguenza ritenne la sua teoria funzionalmente applicabile anche ad altri ambiti oltre che a quello psichiatrico, quali ad esempio la meteorologia e l'astronomia. Ritenne inoltre che le teorie da lui formulate fornissero una risposta logica a importanti quesiti, quali una definizione scientifica della vita che permettesse di distinguere nettamente tra \"animato\" e \"inanimato\".\nNei libri di Reich sono descritti in maniera dettagliata gli esperimenti svolti e i risultati ottenuti, in base ai quali le teorie sull'orgone rivoluzionerebbero una buona parte delle teorie tuttora ritenute valide e basilari, come ad esempio le leggi della gravitazione universale. Il mondo accademico non ha ritenuto attendibili le teorie di Reich, ma i sostenitori della teoria ritengono che per poter trarre conclusioni certe sarebbe necessario ancora molto lavoro scientifico e che l'eventuale prova dell'esistenza dell'orgone richiederebbe inoltre una profonda modificazione culturale per le sue implicazioni sociali, morali e scientifiche.\nOrgone e biologia.\nReich osserv\u00f2 al microscopio materia organica disgregata (carbone e altri materiali organici dopo una bollitura) in una soluzione sterile: si sarebbe riscontrata la formazione di vescicole di materia, che avrebbero assunto un movimento pulsatile e un colore verde-azzurro. Reich ritenne che il moto pulsatile di tali particelle in sospensione, ritenute cariche di orgone e in seguito definite \"bioni\", fosse chiaramente distinguibile dal moto browniano delle particelle inerti; osserv\u00f2 inoltre il loro moto circolare a spirale.\nSulla base di queste osservazioni secondo Reich l'orgone presenterebbe pertanto le seguenti caratteristiche:\nSecondo la teoria di Reich le forme della materia vivente sarebbero state plasmate dal movimento circolare e pulsante dell'orgone nello spazio. La tendenza dell'orgone ad accumularsi, a differenza di altre forme di energia, consentirebbe l'organizzazione della materia caotica in strutture complesse: l'orgone si accumulerebbe all'interno della materia organica, la quale si organizzerebbe in \"orgonomi\", fino a portarla a una vera e propria tensione meccanica. Tutti gli organismi viventi sarebbero una sorta di guscio che imprigiona una certa quantit\u00e0 di orgone, il quale manifesterebbe le sue caratteristiche nelle funzioni biologiche meccaniche degli esseri viventi.\nL'accumulo di energia orgonica, attratta dalla materia organica che costituirebbe i corpi degli esseri viventi, determinerebbe una tensione meccanica del guscio. Quando la tensione diventi abbastanza forte e la quantit\u00e0 di orgone rilevante, le vescicole (ovvero i bioni) si attrarrebbero, \"accoppiandosi\u201d in una vescichetta pi\u00f9 grande. L'unione delle due quantit\u00e0 di orgone genererebbe quindi un fenomeno che Reich battezz\u00f2 \"superimposizione\": secondo le sue osservazioni dai bioni si formerebbero nel tempo strutture progressivamente pi\u00f9 complesse fino alla comparsa di organismi ameboidi. Negli organismi pi\u00f9 complessi darebbe invece origine alla tensione orgastica, che si manifesta con l'erezione: la scarica dell'energia accumulata sarebbe data dall'orgasmo mentre la superimposizione darebbe origine in alcuni casi al concepimento e alla formazione dell'embrione.\nOrgone e sessualit\u00e0.\nSulla base delle osservazioni da lui fatte durante la psicoanalisi dei suoi numerosi pazienti, Reich avvert\u00ec l'esigenza di dare una spiegazione alle esigenze sessuali degli individui e la trov\u00f2 nella riproposizione della dualit\u00e0 corpo/energia, come un'altra manifestazione dell'energia orgonica: malgrado le enormi differenze ritenne di aver evidenziato un principio funzionale di base, secondo il quale la naturale carica orgonica a cui ogni organismo vivente sarebbe sottoposto, presto o tardi deve essere scaricata.\nSecondo Reich la funzione erettile sarebbe la controparte meccanica dell'accumulo di energia orgonica, da cui la distinzione tra \"orgasmo genitale\" (l'eiaculazione) e orgasmo sessuale (la scarica di energia in eccesso). L'erezione del pene sarebbe dovuta alla tensione meccanica prodotta dal naturale accumulo di orgone nell'organismo, per poi passare alla fase di massima tensione che si ha durante l'amplesso: la pratica dell'amplesso porterebbe l'organismo alla massima carica possibile fino al raggiungimento dell'acme sessuale, infine con l'orgasmo avverrebbe la scarica seguita dalla distensione.\nReich contestava la funzione riproduttiva generalmente attribuita all'orgasmo dalla biologia, sostituendola con una valenza energetica che si tradurrebbe nei dualismi tensione/erezione e scarica/eiaculazione. Reich ritenne che la scarica di energia sessuale (ovvero di orgone) fosse una necessit\u00e0 improcrastinabile al fine di preservare intatte le funzioni biologiche dell'organismo. Con la sua teoria Reich smentiva l'esistenza di un istinto di conservazione della specie che spinga gli esseri viventi ad accoppiarsi, avendo come meta la riproduzione: secondo la teoria dell'orgone il vero scopo del processo sarebbe la pi\u00f9 contingente necessit\u00e0 di conservare il proprio equilibrio energetico e quindi le proprie funzioni biologiche.\nReich attribuiva le nevrosi e tutte le conseguenze fisiche ed energetiche delle stesse all'insoddisfazione orgastica dovuta al fatto che l'energia in eccesso non fosse scaricata completamente. I traumi psicologici affliggerebbero sia il corpo fisico, sia le funzioni orgastiche e Reich, a differenza delle teorie della psicologia a lui contemporanea su quelle che venivano definite psicopatologie, le considerava piuttosto il risultato di traumi vissuti dall'individuo in tutti quei casi in cui le imposizioni culturali ed educative fossero volte a reprimere la necessit\u00e0 di una scarica totale dell'energia in eccesso attraverso l'orgasmo.\nLa morale sessuale coercitiva e la corazza caratteriale/muscolare.\nFin dalle prime ricerche Reich sostenne sempre che la maggior parte delle nevrosi mostrassero una particolare struttura stratificata e svilupp\u00f2 in seguito l'idea che questi \"strati\" potessero avere una vera e propria connotazione fisica e ostacolassero il naturale fluire dell'orgone (energia) nell'organismo, alterando cos\u00ec il meccanismo naturale di carica/tensione e scarica/distensione. Le stratificazioni non necessariamente ostacolerebbero le funzioni genitali, ma porterebbero progressivamente all'impotenza sessuale, con la conseguente incapacit\u00e0 di liberare completamente l'energia in eccesso e di raggiungere una distensione completa, pur mantenendo la capacit\u00e0 di ottenere l'orgasmo fisico.\nIn seguito, osservando che risolte alcune nevrosi ne scaturivano altre differenti, formul\u00f2 l'ipotesi di un effetto a catena. La repressione della scarica orgastica produrrebbe l'accumulo (ovvero la mancata scarica) di una certa quantit\u00e0 di orgone. La parziale quantit\u00e0 di orgone cos\u00ec sfogata ricomparirebbe quindi distorta e sotto forma di pulsione secondaria ovvero una pulsione di carattere patologico. Questa a sua volta genererebbe un meccanismo causa-effetto stratificato, in cui ogni pulsione secondaria genererebbe a sua volta un'altra stratificazione per reprimerla, la quale avrebbe generato a sua volta una pulsione secondaria differente, e ogni pulsione secondaria ne avrebbe generato a sua volta di ulteriori. Una stratificazione sarebbe quindi divenuta la causa di ulteriori stratificazioni, l'insieme delle quali venne denominato \"corazza caratteriale\" o pi\u00f9 semplicemente \"corazza\". Una conferma della teoria fu ritenuta la completa guarigione di alcuni pazienti, i quali, secondo Reich, avrebbero presentato una corazza poco complessa.\nLa \"corazza caratteriale\" (orgone stagnante non scaricato) andrebbe abbinata alla \"corazza muscolare\" (tensioni muscolari fisiche): Reich sosteneva di poter comprendere dove si trovassero le tensioni muscolari dalla postura assunta dal paziente nelle sue azioni pi\u00f9 semplici, e di potere cos\u00ec individuare almeno in parte la catena di pulsioni secondarie che costituivano la corazza per poi tentare di lavorarci sopra.\nIn questo campo gli studi di Wilhelm Reich sono stati continuati dal suo allievo Alexander Lowen e dalla scuola terapeutica da lui fondata negli anni cinquanta (bioenergetica), che tuttavia non riprese le teorie reichiane sull'orgone, dissociandosi da esse.\nOrgone e cancro.\nReich consider\u00f2 l'insorgere del cancro come la controparte fisica di una \"biopatia\" (ovvero una patologia energetica), da ricercarsi nel ristagno dell'energia orgonica in eccesso.\nDurante l'osservazione delle colture di bioni riteneva di aver notato delle piccolissime strutture caotiche, in seguito battezzate \"bacilli T\", che avrebbero causato una continua disgregazione degli organismi pi\u00f9 grandi, opponendosi alla naturale ricomposizione della materia disgregata e innescando un meccanismo distruttivo che portava le colture a uno stato putrescente. In seguito a tali osservazioni Reich ipotizz\u00f2 che probabilmente l'ammasso canceroso fosse il risultato della presenza di bacilli T (formatisi in seguito alla mancanza di orgone dell'organismo), i quali avrebbero impedito il naturale recupero del materiale organico di scarto. \nL'esistenza dei \"bacilli T\" e le teorie di Reich sull'origine del cancro non sono state minimamente confermate da nessuna ricerca medica accademica, e sono in netto contrasto con quanto \u00e8 invece sperimentalmente e clinicamente ben conosciuto sulla biologia dei tumori.\nOrgone e i fenomeni naturali.\nIn base alle caratteristiche individuate per l'energia orgonica, Reich ritenne di aver individuato analogie funzionali con una serie di fenomeni naturali, quali le aurore boreali, gli uragani, il moto e la forma dei corpi celesti, e in particolare la forma delle galassie e la forza di gravit\u00e0. Alcuni fenomeni naturali macroscopici sarebbero il risultato di semplici superimposizioni di flussi di orgone.\nOsservando le aurore boreali Reich ritenne che il fenomeno fosse dovuto a flussi cosmici di orgone, a causa della colorazione prevalentemente verde-azzurra delle luci di alta quota e del manifestarsi di un disco, che nei fenomeni pi\u00f9 forti compariva sempre nella medesima posizione. Reich osserv\u00f2 che l'angolo di inclinazione del disco rispetto al polo geografico era lo stesso angolo col quale l'asse della rivoluzione terrestre interseca il piano galattico. Per questi motivi Reich postul\u00f2 che il disco fosse il punto preciso nel quale il flusso di orgone solare effettuerebbe una superimposizione col flusso orgonico galattico.\nIn seguito, osservando la loro rotazione, ipotizz\u00f2 inoltre che gli uragani fossero generati dalla superimposizione del flusso orgonico solare e di quello dell'atmosfera terrestre, che sarebbe massimo nella zona tropicale e che la forma a spirale e a disco delle galassie fosse ugualmente determinata dall'orgone.\nEsperimenti sull'orgone.\nA seguito dell'osservazione di numerosi fenomeni naturali ritenuti rispondenti alle leggi dell'orgone, Reich intraprese una vasta ricerca con lo scopo di dimostrare le potenzialit\u00e0 della sua scoperta e cercando di produrre riscontri pratici nella vita quotidiana. Vennero condotti numerosi esperimenti nei quali venivano utilizzate apparecchiature appositamente inventate sulla base dei principi che Reich riteneva di aver individuato fino a quel momento. Negli ultimi anni gli esperimenti sull'orgone furono compiuti dallo stesso Reich con la sua \u00e9quipe di ricercatori a Orgonon, una tenuta presso Rangeley nello Stato del Maine (Stati Uniti) che Reich acquist\u00f2 e battezz\u00f2 in questo modo come tributo alle sue ricerche. Per lo sviluppo di questo progetto nacque il gruppo \"CORE\" (acronimo per \"cosmic orgone engineering\", ovvero \"(gruppo) di ingegneria dell'orgone cosmico\"), a cui fu attribuito il compito di sperimentare il funzionamento di questi dispositivi e i cui risultati furono pubblicati in un apposito bollettino.\nORAC (accumulatore di orgone).\nReich riteneva che l'energia orgonica fosse attratta dai materiali organici per poi essere trattenuta, mentre sarebbe stata attratta dai materiali metallici per poi essere respinta. L'acqua sarebbe da considerarsi inoltre un veicolo dell'orgone.\nSu questa base Reich avrebbe realizzato degli \"accumulatori di orgone (detti \"ORAC\", acronimo per \"orgone accumulators\"), consistenti in scatole con pareti formate da strati di materiale organico e inorganico: l'opportuna collocazione di questi strati conferirebbe alla materia la capacit\u00e0 di veicolare l'orgone in una sola direzione e pertanto, realizzando una scatola che dovrebbe dirigere l'orgone verso il suo interno, si riteneva che dovesse essere possibile avere una maggiore concentrazione di esso all'interno che all'esterno della scatola. Reich ritenne di aver scoperto che l'accumulo di orgone causerebbe un aumento della temperatura all'interno degli accumulatori orgonici e che i flussi di orgone accompagnerebbero nel loro movimento le cariche elettriche. Di conseguenza si ritenne che la misurazione del \"potenziale orgonico\" potesse avvenire tramite un comune elettroscopio a foglie d'oro il quale, opportunamente utilizzato, avrebbe assunto la funzione di \"orgonometro\" (\"misuratore di orgone\") in conseguenza dell'ipotesi che l'orgone avesse la propriet\u00e0 di veicolare le cariche elettriche all'interno del metallo.\n\"Cloud buster\".\nReich avrebbe inventato in seguito anche un altro dispositivo, che chiam\u00f2 \"cloud buster\" (letteralmente \"acchiappanuvole\"). Questo si sarebbe basato sul principio secondo cui piccoli potenziali di orgone verrebbero attratti verso grandi potenziali. Il dispositivo sarebbe stato \u201calimentato\u201d tramite un flusso di acqua corrente quale un torrente, che possederebbe un grande potenziale di orgone: tramite esso Reich riteneva fosse possibile creare un flusso di orgone direzionato che, incrociato con quello naturale atmosferico, avrebbe potuto produrre o dissolvere le nuvole.\nL'esperimento di ORANUR e il DOR.\nTra il 1947 e il 1951 Reich condusse l'\"esperimento ORANUR\" (acronimo per \"Orgonomic Anti Nuclear Radiation\"), che riguardava lo stato di \"ipereccitazione\" a cui sarebbe stata sottoposta l'\"energia orgonica\" se a contatto con materiali radioattivi (energia nucleare). In un accumulatore sistemato nella \"camera orgonica\", venne introdotto un milligrammo di radio. Il presunto effetto dell'esperimento fu diverso da quello che Reich si aspettava: il radio invece di \"potenziare\" l'\"energia orgonica\", ne fu potenziato, causando effetti radioattivi letali per gli animali da laboratorio. Questa radioattivit\u00e0 avrebbe avuto un raggio di azione di circa 500\u00a0m e lo stesso Reich si sarebbe ammalato di dermatite da radiazione..\nIn seguito a questo esperimento Reich ipotizz\u00f2 l'esistenza dell'\"orgone negativo\" o \"DOR\" (acronimo di \"deadly orgone\", ovvero \"orgone mortale\"), che ritenne essere una forma degenerata di orgone: l'energia orgonica a contatto con la radiazione nucleare avrebbe esaurito la propria carica vitale, trasformandosi in modo da assumere propriet\u00e0 esattamente opposte rispetto a quelle dell'orgone positivo. Secondo Reich il DOR sarebbe stato attirato da acqua e ossigeno ed avrebbe avuto un forte impatto negativo sulle forme di vita. Le circostanze della presunta degenerazione dell'orgone positivo in orgone negativo sarebbero rappresentate dalla presenza di campi elettromagnetici. Tale forma degenerata di energia sarebbe anch'essa catalizzata dal corpo umano e risulterebbe nociva poich\u00e9 ristagnerebbe nel corpo e promuoverebbe come concausa la formazione o il rafforzamento della corazza. In quantit\u00e0 rilevanti produrrebbe inoltre effetti collaterali visibili, a causa della sua interferenza con le principali funzioni vitali (\"malattia DOR\").\nSecondo Reich, inoltre, l'esperimento avrebbe prodotto una strana sostanza, nera e oleosa, che si sarebbe depositata nel raggio di svariati chilometri da Orgonon, e che venne battezzata \"melanor\", anch'essa ritenuta nociva per la salute. Le successive indagini portarono inoltre Reich ad ipotizzare che l'inquinamento delle citt\u00e0 producesse nubi di \"melanor\", ovvero alte concentrazioni di DOR erranti, le quali sarebbero state correlabili con la siccit\u00e0 e con vari tipi di malesseri.\nDopo la scoperta del melanor, altre sostanze sarebbero state individuate (\"brownite\", \"orite\" e \"orene\"), che costituirebbero forme \"proto-materiali\" di DOR (melanor e brownite) o di orgone (orene e orite). In realt\u00e0 si tratterebbe di normali rocce, diversamente classificate da Reich sulla base delle sole caratteristiche esterne (in particolare il colore) e al di fuori di qualsiasi seria analisi geologica. Reich ipotizz\u00f2 che tali sostanze fossero una forma differente di DOR e di orgone come materia \"proto-atomica\" e che nascessero da alte concentrazioni di orgone o di DOR.\nIn seguito a questo esperimento Reich invent\u00f2 un nuovo apparecchio, il \"DOR Buster\", che sarebbe costituito da un \"cloud buster\" appena modificato, con lo scopo terapeutico di eliminare eventuali accumuli di DOR nel corpo umano.\nDopo la scoperta del DOR Reich attiv\u00f2 diverse serie di operazioni utilizzando i macchinari da lui inventati:\nReich e gli alieni.\nNei suoi ultimi anni Reich ha narrato in diverse circostanze di quelle che riteneva le sue esperienze con gli extraterrestri. In particolare in uno dei suoi ultimi libri, \"Contact With Space\", riferisce di un presunto avvistamento con un'astronave aliena, che sarebbe avvenuta il 14 dicembre del 1954, nei cieli sopra il deserto dell'Arizona. Egli, puntando il suo Cloud buster in direzione della sfera luminosa o presunto UFO, avrebbe ricevuto di ritorno un'onda di energia che lo colp\u00ec arrecandogli danno e non vi mise poco a riprendersi da quella presunta \"risposta\" offensiva dell'UFO. Da qui la supposizione che il cloud-buster in qualche maniera avesse infastidito l'UFO che aveva interpretato quel gesto come un attacco.\nReich riteneva gli alieni responsabili del processo di desertificazione della Terra. Secondo lui i veicoli alieni per funzionare producevano conseguentemente DOR.\nInoltre, Reich ipotizz\u00f2 di poter essere egli stesso frutto di un incrocio con gli alieni:\nNel particolare clima culturale e sociale costituitosi negli Stati Uniti degli anni cinquanta, Reich, come molti americani in quegli anni, era stato molto impressionato dalla nuova ondata di avvistamenti di oggetti volanti non identificati. Egli formul\u00f2 la sua teoria sulla relazione fra orgone e UFO (che egli chiama EA, ossia \"energia Alfa\") proprio dopo aver letto il best seller di Donald Keyhoe \"Flying Saucers from Outer Space\" (1953). E la sua battaglia con gli alieni avvenne solo tre settimane dopo che egli aveva visto \"La Guerra dei mondi\" (1953), un film che egli aveva entusiasticamente definito come \"un approccio quanto mai realistico all'emergenza planetaria\" (\"a rather realistic approach to the planetary emergency\").\nInfluenza nella cultura di massa.\nJack Kerouac nel suo capolavoro \"Sulla strada\" (1951) parla di orgoni descrivendo l'accumulatore di orgoni come una normale cassa composta da uno strato di legno, uno di metallo e un altro strato di legno.\nNel romanzo e film commedia tratto dal libro \"Conviene far bene l'amore\" (1975) di Pasquale Festa Campanile, si immagina un mondo ormai privo di risorse energetiche in cui un eccentrico scienziato idea un apparecchio che ricava energia elettrica dai rapporti sessuali.\nReich e parti della sua biografia sono utilizzate all'interno della trama del romanzo fantastico \"Il mistero dell'inquisitore Eymerich\" (1996) di Valerio Evangelisti.\nUn episodio della serie a fumetti \"The Invisibles\" intitolato \"Karmageddon: Part 1: Tantrika\" (Vol. 3 #8): espone alcuni riferimenti alla teoria dell'orgone e li mette in relazione con alcuni principi del marchese de Sade inerenti alla sessualit\u00e0 e alla psiche.\nNello special televisivo \"\", con protagonista il ladro immaginario Lupin III, \u00e8 incentrato anche sull'\"energia Orgone\".\nIl testo del brano \"Cloudbusting\" contenuto nell'album \"Hounds of Love\" (1985) di Kate Bush \u00e8 basato sulla vita di Wilhelm Reich e contiene svariati riferimenti all'energia orgonica. Nel video del singolo, Reich \u00e8 interpretato da Donald Sutherland.\nNel gioco di ruolo \"Cthulhutech\", l'Orgone \u00e8 l'energia usata da Psionici e Maghi per usare i loro poteri.\nNell'album \"Space Ritual\" del gruppo space rock inglese Hawkwind \u00e8 presente un brano intitolato \"Orgone Accumulator\".\nIl videogioco \"\" del 1998 incentra il proprio background sulla riscoperta dell'energia orgonica\nNel film \"Number 23\" (2007) il protagonista, interpretato da Jim Carrey, va a trovare il Dr. French mentre sta finendo di tenere una lezione in cui parla di \"Energia orgonica\".\nIl terzo volume del manga Makyou No Shanana di Hiroshi Yamamoto e Hiroyuki Takanoshi, pubblicato anche in Italia da Ronin Manga con il titolo di Shanana della Giungla (2009), \u00e8 incentrato sul tema dell'energia orgonica.\nNell'opera teatrale \"Il Gioco che tutti giochiamo\" di Alejandro Jodorowsky il secondo atto \u00e8 interamente dedicato alla figura di Wilhelm Reich."}
{"id": "719200", "revid": "34392", "url": "https://it.wikipedia.org/wiki?curid=719200", "title": "A112", "text": ""}
{"id": "719205", "revid": "188323", "url": "https://it.wikipedia.org/wiki?curid=719205", "title": "Supporti di banco", "text": "I supporti di banco sono le sedi in cui l'albero motore \u00e8 vincolato a ruotare, questi supporti di banco sono una parte del basamento.\nCaratteristiche.\nI supporti di banco possono essere dati da un unico pezzo, come nel carter dei motori monocilindrici, oppure possono essere formati da due componenti che uniti tra di loro formano il supporto di banco, come il cilindro e il basamento, come nel caso dei motori plurifrazionati in linea, oppure pu\u00f2 essere sempre dato dal basamento (carter particolare) e da un carter.\nTipologia.\nI supporti di banco possono essere realizzati in vario modo, per le applicazioni pi\u00f9 economiche sono generalmente realizzati direttamente nel carter o basamento del motore, per le applicazioni pi\u00f9 pregiate nel caso il carter o basamento sia in alluminio viene applicato un anello in acciaio ad alta interferenza, mentre in applicazioni dove si richiedono elevati numeri di smontaggio e rimontaggio dei cuscinetti di banco questo anello viene imbullonato al carter o basamento.\nNei motori pluricilindrici si utilizzano dei supporti di banco in parte ricavati nel basamento e in parte smontabili, in modo da permettere il montaggio dell'albero motore.\nA cosa servono.\nServono a migliorare il rendimento del motore, con l'ausilio di cuscinetti a sfere/rulli, bronzine o boccole (che prendono la desinenza \"bronzine di banco\" o \"boccole di banco\"), posti tra l'albero motore e i supporti di banco dove sono inseriti, con il compito di ridurre gli attriti tra i due pezzi in moto relativo e quindi il consumo che ne deriverebbe.\nLa lubrificazione della coppia cinematica \u00e8 di fondamentale importanza al fine di migliorare l'efficienza, il rendimento e la durata del motore."}
{"id": "719208", "revid": "729019", "url": "https://it.wikipedia.org/wiki?curid=719208", "title": "Legnatico", "text": "Il legnatico era l'antico diritto di entrare nei boschi altrui per raccogliere legna.\nStoria dell'istituto.\nNel IV secolo d.C., il \"fiscus\" subentr\u00f2 all\u2019\"aerarium populi romani\", incorporandolo ed acquistando la piena propriet\u00e0 di molti pascoli e boschi, sui quali tutti i membri della comunit\u00e0 esercitavano di fatto l'attivit\u00e0 di raccogliere legna ed altro.\nNacquero i cosiddetti \"communia\" (nella specie di \"compascua\" e \"communalia\"), che erano appunto terreni sui quali ai membri della collettivit\u00e0 in quanto tali era stato riconosciuto il diritto di portare gli animali al pascolo, di raccogliere erbe selvatiche, frutti del bosco e legna.\nIn passato, dunque, e per molti secoli, il diritto di legnatico \u00e8 stato correlato ad una vera e propria esigenza primaria (economia di sussistenza), in mancanza di altre forme di combustibile a buon mercato diverse dalla legna da ardere da destinare all'uso del riscaldamento delle abitazioni, ed in vista della necessit\u00e0 di disporre di materiale da destinare all'edilizia da parte dei meno abbienti.\nSenza trascurare il fatto che il legnatico era importante anche per altri usi, come per le traversine ferroviarie, per il legname da utilizzare nelle miniere, per la produzione di carbone, ecc.\nGli Ademprivi sardi.\nIn Sardegna il \"legnatico\" e la servit\u00f9 di pascolo su fondi demaniali trov\u00f2 la forma giuridica degli ademprivi, che durarono fino alla loro abolizione nel 1865.\nLa vicenda di Castagneto.\nLe zone delle Toscana costiera, Castagneto e i borghi limitrofi da sempre tra i possedimenti della famiglia Della Gherardesca furono teatro di lotte per gli usi civici fin dall'inizio del Cinquecento, \nLe rivolte fra popolazione e i Gherardesca avevano come oggetto la severa limitazione degli usi civici; i Gherardesca, formalmente vicari fiorentini, si atteggiavano a feudatari de facto laddove, giuridicamente, la magistratura comunale aveva pi\u00f9 volte sottolineato il carattere istituzionale di libero comune.\nAttualit\u00e0.\nCon il tempo, l'evoluzione tecnologica e giuridica hanno fatto s\u00ec che il legnatico assumesse la connotazione di un vero e proprio uso civico, regolamentato e disciplinato dalle leggi e sottoposto ad autorizzazione amministrativa, e da esercitarsi sotto la vigilanza del Corpo Forestale dello Stato quando si tratta di procedere al taglio di piante. Nessuna sorveglianza occorre invece quando si tratta solo di raccogliere legna secca giacente per terra.\nA Orsenigo, fin dai tempi di Federico Barbarossa, gli abitanti sono stati titolari del diritto di legnatico, dietro pagamento di un \"vectigal\".\nQuesta tradizione sopravvive ancora oggi, in quanto ogni residente maschio, di et\u00e0 compresa fra i 14 ed i 65 anni, viene iscritto d'ufficio in uno speciale elenco e paga all'amministrazione comunale una tassa annuale di lire 5000, per poter fare richiesta di esercitare il diritto di legnatico durante l'inverno; per raccogliere la legna, occorre il pagamento di un'ulteriore somma in favore delle casse comunali."}
{"id": "719209", "revid": "121061028", "url": "https://it.wikipedia.org/wiki?curid=719209", "title": "Sterzo", "text": "L'impianto sterzante o sterzo \u00e8 l'insieme di elementi meccanici che garantiscono la direzionalit\u00e0 di un veicolo terrestre.\nFunzionamento.\nIl conducente di un autoveicolo che voglia cambiare direzione, applica una coppia di forze al volante dall'abitacolo che viene trasferita attraverso un elemento rigido (piantone dello sterzo) a una scatola in cui il moto rotatorio (momento della forza) viene convertito in moto rettilineo e trasferito ai tiranti dello sterzo che agiscono direttamente sulle ruote che cambiando direzione diventano sterzanti.\nEsistono prototipi in cui l'uso di sensori sul volante e centraline abbinate ad attuatori idraulici rendono superfluo l'uso del piantone dello sterzo.\nTipo di comando.\nLa scatola dello sterzo pu\u00f2 convertire il moto in modo:\nRiduzione.\nLo sterzo pu\u00f2 essere:\n\u00c8 un importante elemento da definire in sede di progetto il corretto posizionamento della scatola dello sterzo e dei suoi ancoraggi sui mozzi per evitare fenomeni di roll-steer e bump-steer.\nAzione.\nLo sterzo pu\u00f2 avere azione su:\nQuattro ruote sterzanti.\nPur se non molto utilizzato \u00e8 da segnalare il sistema automobilistico a quattro ruote sterzanti, spesso indicato con la sigla 4WS (4 Wheel Steering).\nCaratteristiche.\nQuesto dispositivo, utilizzato su alcune vetture di produzione giapponese, ha l'obiettivo di ridurre il diametro di sterzata a bassa velocit\u00e0, cos\u00ec da facilitare le manovre di parcheggio e migliorare la maneggevolezza della vettura in citt\u00e0, e di aumentare la tenuta e la stabilit\u00e0 di marcia alle alte velocit\u00e0, in modo del tutto simile alla tecnica della sbandata controllata per le vetture tradizionali.\nGeneralmente le ruote posteriori sterzano fino a un massimo di circa 7\u00b0, inoltre a seconda del meccanismo usato, queste possono essere perennemente in controfase (girando in direzione opposta alle ruote anteriori) o alternare il loro comportamento in base alle basse o alte velocit\u00e0 (cambiando completamente il comportamento della vettura).\nIl comando sulle ruote posteriori pu\u00f2 avvenire in modo:\nPer migliorare la stabilit\u00e0 in curva, molte vetture fanno ricorso a un aumento della convergenza della ruota posteriore esterna, sterzandola con quelle anteriori e utilizzando l'aumento di carico che tale ruota subisce durante le curve per effetto della forza centrifuga.\nCol sistema a quattro ruote sterzanti il trasferimento di carico (che avverrebbe comunque naturalmente) viene anticipato collegandolo direttamente allo sterzo, e traendone vantaggio dal punto di vista della tenuta.\nMezzi con quattro ruote sterzanti, posteriori o anteriori.\nQuesta soluzione viene in genere utilizzata su camion pesanti (mezzi d'opera), ma \u00e8 stata usata anche nella Formula 1 dalla Tyrrell P34, questa soluzione ha le stesse caratteristiche dinamiche della disposizione classica anteriore, ma permette di aumentare la potenza frenante e la tenuta delle ruote direttrici.\nTale soluzione \u00e8 utilizzata anche dalla supercar italiana Covini C6W."}
{"id": "719214", "revid": "228587", "url": "https://it.wikipedia.org/wiki?curid=719214", "title": "Bianchi", "text": ""}
{"id": "719216", "revid": "5087345", "url": "https://it.wikipedia.org/wiki?curid=719216", "title": "Biciclette", "text": ""}
{"id": "719217", "revid": "34392", "url": "https://it.wikipedia.org/wiki?curid=719217", "title": "Visconteo", "text": ""}
{"id": "719220", "revid": "307923", "url": "https://it.wikipedia.org/wiki?curid=719220", "title": "Cabina", "text": ""}
{"id": "719224", "revid": "1228146", "url": "https://it.wikipedia.org/wiki?curid=719224", "title": "Grigorij Aleksandrovi\u010d Pot\u00ebmkin", "text": "Biografia.\nLontano parente del diplomatico P\u00ebtr Pot\u00ebmkin, Grigorij nacque nel villaggio di \u010cizevo in una famiglia di nobili proprietari terrieri di medio reddito. Suo padre Aleksandr Pot\u00ebmkin, era un veterano di guerra decorato, e sua madre Dar'ja Kondyreva era \"di bell'aspetto, capace e intelligente\", anche se il loro matrimonio si rivel\u00f2 alla fine infelice. Venne battezzato Grigorij in onore del cugino di suo padre Grigorij Matveevi\u010d Kizlovskij, un funzionario pubblico che divenne suo padrino. \u00c8 stato ipotizzato che lui fosse il vero padre di Pot\u00ebmkin. Come figlio di una famiglia nobile (anche se piccola), \u00e8 cresciuto con l'aspettativa di servire l'Impero.\nDopo la morte del padre, sua madre si fece cargo della famiglia. Al fine di ottenere una carriera per suo figlio, e aiutata da Kizlovskij, la famiglia si trasfer\u00ec a Mosca, dove Pot\u00ebmkin si iscrisse all'Universit\u00e0 di Mosca. Il giovane Pot\u00ebmkin divenne esperto di lingue e interessato alla Chiesa ortodossa russa. Si arruol\u00f2 nell'esercito nel 1750, all'et\u00e0 di undici anni, secondo l'usanza dei figli nobili. Nel 1755 entr\u00f2 nel reggimento d'\u00e9lite delle Guardie a Cavallo. Dopo essersi diplomato, divenne parte di una delegazione di dodici studenti inviata a San Pietroburgo nello stesso anno. Il viaggio sembr\u00f2 aver colpito Pot\u00ebmkin: in seguito studi\u00f2 poco e fu presto espulso. Di fronte all'isolamento dalla sua famiglia, si riun\u00ec alle Guardie, dove eccelleva. A quel tempo il suo patrimonio netto ammontava a 430 anime (servi della gleba), equivalente a quello della nobilt\u00e0 pi\u00f9 povera. Il suo tempo lo trascorreva tra il \"bere, gioco d'azzardo e fare l'amore promiscuo\", e ben presto si indebit\u00f2 fortemente.\nCarriera.\nNel 1762 Grigorij Grigor'evi\u010d Orlov, uno degli amanti di Caterina, guid\u00f2 un colpo di stato per cacciare l'imperatore Pietro III e mettere al suo posto Caterina. Il sergente Pot\u00ebmkin rappresent\u00f2 il suo reggimento nella rivolta. Presumibilmente, mentre Caterina passava in rassegna le sue truppe di fronte al Palazzo d'Inverno prima della loro marcia verso il Peterhof, le mancava un nodo di spada (o forse il piumaggio del cappello), che Pot\u00ebmkin forn\u00ec rapidamente. Il cavallo di Pot\u00ebmkin quindi (sembrava) si rifiut\u00f2 di lasciare il suo fianco per diversi minuti prima che lui e il suo cavallo tornassero nei ranghi. Dopo il colpo di stato, Caterina assicur\u00f2 la sua promozione a sottotenente. Sebbene Pot\u00ebmkin fosse tra quelli a guardia dell'ex-Zar, sembra che non abbia avuto alcun coinvolgimento diretto nell'omicidio di Pietro III. Caterina lo promosse di nuovo a Kammerjunker, sebbene mantenne il suo posto nelle Guardie. Pot\u00ebmkin fu presto presentato formalmente all'imperatrice come un imitatore di talento; la sua imitazione di lei fu ben accolta.\nCortigiano e generale.\nSebbene Caterina non avesse ancora preso Pot\u00ebmkin come amante, sembra probabile che abbia incoraggiato passivamente, se non attivamente, il suo comportamento civettuolo, inclusa la sua pratica regolare di baciarle la mano e dichiararle il suo amore: senza incoraggiamento, Pot\u00ebmkin avrebbe potuto aspettarsi guai dagli Orlov che dominavano la corte. Pot\u00ebmkin entr\u00f2 nella cerchia dei consiglieri di Caterina e nel 1762 assunse il suo unico incarico straniero, in Svezia, con la notizia del colpo di stato. Al suo ritorno, fu nominato Procuratore e si guadagn\u00f2 la reputazione di amante. In circostanze poco chiare, Pot\u00ebmkin perse l'occhio sinistro e cadde in depressione. Con la fiducia in frantumi, si ritir\u00f2 dalla corte, diventando una specie di eremita religioso. Diciotto mesi dopo, Pot\u00ebmkin riapparve, probabilmente convocato da Caterina. Divenne un pagatore dell'esercito e supervision\u00f2 la produzione di uniformi. Poco dopo, divenne Guardiano dei Popoli Esotici presso la nuova Commissione Legislativa panrussa, un incarico politico significativo. Nel settembre 1768 Pot\u00ebmkin divenne ciambellano; due mesi dopo Caterina fece revocare la sua commissione militare, assegnandolo completamente a corte.\nPot\u00ebmkin prest\u00f2 servizio come maggiore generale della cavalleria durante la Guerra russo-turca. Si distinse nel suo primo incarico, aiutando a respingere una banda di indisciplinati cavalieri tartari e turchi. Fu durante questa battaglia che Pot\u00ebmkin utilizz\u00f2 per la prima volta una manovra di sua iniziativa nota come \"Fianco di Megufistu\", attirando i tartari fuori posizione e spezzando le loro linee con una carica di cavalleria al momento giusto. Ha anche combattuto nella battaglia di Kamenets e nella presa della citt\u00e0. Pot\u00ebmkin prese parte alla battaglia di Pra\u0161kovskij, dopo la quale il suo comandante Aleksandr Michajlovi\u010d Golicyn lo raccomand\u00f2 a Caterina. Potemkin combatt\u00e9 all'assedio di Jurja, dove dimostr\u00f2 coraggio e abilit\u00e0, e nella battaglia del Larga. In congedo per San Pietroburgo, l'imperatrice lo invit\u00f2 a cenare con lei pi\u00f9 di dieci volte.\nTornato al fronte, Pot\u00ebmkin ottenne altri consensi militari, ma poi si ammal\u00f2; rifiutando la medicina, si riprese solo lentamente. Dopo una pausa nelle ostilit\u00e0 nel 1772, i suoi movimenti non sono chiari, ma sembra che sia tornato a San Pietroburgo dove \u00e8 registrato, forse apocrifo, come uno dei pi\u00f9 stretti consiglieri di Caterina. Sebbene Orlov sia stato sostituito come il suo preferito, non \u00e8 stato Potemkin a beneficiarne. Aleksandr Sem\u00ebnovi\u010d Vasil'\u010dikov, un altro cavaliere della guardia, sostitu\u00ec Orlov come amante dell'imperatrice. Pot\u00ebmkin torn\u00f2 in guerra nel 1773 come tenente generale per combattere in Silistra. Sembra che Caterina abbia sentito la sua mancanza e quando ritorn\u00f2 a San Pietroburgo venne acclamato come eroe di guerra.\nFavorito di Caterina II.\nPot\u00ebmkin ritorn\u00f2 a corte nel 1774 aspettandosi di entrare tra le braccia di Caterina. La situazione politica, tuttavia, era diventata complessa. Emel'jan Puga\u010d\u00ebv era appena sorto come pretendente al trono e comandava un esercito ribelle di trentamila uomini. Inoltre, il figlio di Caterina, Paolo, comp\u00ec diciotto anni e inizi\u00f2 a ottenere il proprio sostegno. Alla fine di gennaio Pot\u00ebmkin si era stancato dell'impasse e aveva effettuato (forse con l'incoraggiamento di Caterina) un \"ritiro melodrammatico\" nel monastero di Aleksandr Nevskij. Caterina cedette e fece riportare Pot\u00ebmkin all'inizio di febbraio 1774, quando la loro relazione divenne intima. Diverse settimane dopo aveva usurpato Vasil'\u010dikov come favorito di Caterina, gli fu dato il titolo di aiutante generale.\nLa loro corrispondenza, sopravvissuta fino a oggi, rivelando che la loro relazione \u00e8 caratterizzata da \"risate, sesso, intelligenza reciprocamente ammirata e potere\". Molti dei loro appuntamenti sembrano essere incentrati nella \"banya\" nel seminterrato del Palazzo d'Inverno. Ben presto la sua influenza politica crebbe grazie ai suoi consigli militari. Nel marzo 1774 divenne tenente colonnello del Reggimento Preobra\u017eenskij, incarico precedentemente ricoperto da Aleksej Orlov. Divenne anche capitano dei Chevaliers-Gardes dal 1784. In rapida successione ottenne la nomina a Governatore Generale della Novorossija (Nuova Russia), a membro del Consiglio di Stato, a Generale in Capo, a Vicepresidente del Ministero della Guerra e a comandante in capo dei cosacchi. Questi incarichi lo resero ricco e visse generosamente.\nChe Caterina e Pot\u00ebmkin si siano sposati \u00e8 \"quasi certo\", secondo Simon Sebag Montefiore; sebbene la biografa Virginia Rounding esprima qualche dubbio. Nel dicembre 1784 Caterina per la prima volta si rifer\u00ec esplicitamente a Pot\u00ebmkin come suo marito nella corrispondenza, sebbene il 1775, il 1784 e il 1791 siano stati tutti suggeriti come possibili date di nozze. Le azioni di Pot\u00ebmkin e il suo trattamento nei suoi confronti in seguito nella vita si adattano a questo: i due hanno almeno agito come marito e moglie. Alla fine del 1775, tuttavia, la loro relazione stava cambiando, anche se non \u00e8 certo esattamente quando Caterina prese come amante un segretario, P\u00ebtr Zavadovskij. Il 2 gennaio 1776, Zavadovskij divenne aiutante generale dell'imperatrice (divenne il suo favorito ufficiale a maggio) e Pot\u00ebmkin si trasfer\u00ec al comando della divisione di San Pietroburgo. I segni di un potenziale \"addio d'oro\" per Pot\u00ebmkin includeva la sua nomina nel 1776, su richiesta di Caterina, al titolo di Principe del Sacro Romano Impero. Sebbene fosse \"annoiato\" con Caterina, la separazione fu relativamente pacifica. Il principe \u00e8 stato mandato in tourn\u00e9e a Novgorod, ma, contrariamente alle aspettative di alcuni curiosi (sebbene non di Caterina), torn\u00f2 qualche settimana dopo. Ha poi snobbato il suo dono del Palazzo Ani\u010dkov e ha preso nuovi appartamenti nel Palazzo d'Inverno, mantenendo i suoi posti. Sebbene non fosse pi\u00f9 il favorito di Caterina, rimase il suo ministro preferito.\nAnche se la storia d'amore sembrava finita, Caterina e Pot\u00ebmkin mantennero un'amicizia particolarmente stretta, che continu\u00f2 a dominare le loro vite.\nDiplomatico.\nIl primo compito di Pot\u00ebmkin durante questo periodo fu la politica estera. Anglofilo, ha contribuito a negoziare con l'ambasciatore inglese, Sir James Harris, durante l'iniziativa di Caterina di neutralit\u00e0 armata, anche se il sud rimase la sua passione. Il suo piano, noto come \"Progetto greco\", aspirava a costruire un nuovo impero bizantino attorno alla capitale turca di Costantinopoli. Lo smembramento dell'Impero ottomano avrebbe richiesto la distensione con l'Austria (tecnicamente ancora la monarchia asburgica) e il suo sovrano Giuseppe II. Si incontrarono nel maggio 1780 nella citt\u00e0 russa di Mogilev. L'alleanza che ne segu\u00ec rappresent\u00f2 il trionfo dell'approccio di Pot\u00ebmkin sui cortigiani come il figlio di Caterina, Paolo, che favor\u00ec l'alleanza con la Prussia. Il trattato difensivo del maggio 1781 rimase segreto per quasi due anni; si diceva che gli ottomani ne fossero ancora all'oscuro anche quando dichiararono guerra alla Russia nel 1787.\nAltrove, il piano di Pot\u00ebmkin per sviluppare una presenza russa nello stato della Persia in rapida disintegrazione fall\u00ec. I piani per un'invasione su vasta scala erano stati precedentemente ridotti e una piccola unit\u00e0 inviata per stabilire un posto commerciale l\u00ec era stata rapidamente respinta. Pot\u00ebmkin si concentr\u00f2 invece sulle province meridionali della Russia, dove era impegnato a fondare citt\u00e0 (compresa Sebastopoli) e a creare il suo regno personale, inclusa la sua nuovissima flotta del Mar Nero. Quel regno stava per espandersi: sotto il Trattato di K\u00fc\u00e7\u00fck Kaynarca, che aveva posto fine alla precedente guerra russo-turca, il Khanato di Crimea era diventato indipendente, sebbene effettivamente sotto il controllo russo. Nel giugno 1782 stava scendendo di nuovo in anarchia. [59] Nel luglio 1783, Pot\u00ebmkin aveva progettato l'annessione pacifica della Crimea e del Kuban, sfruttando il fatto che Gran Bretagna e Francia stavano combattendo altrove. Il Regno di Georgia accett\u00f2 la protezione russa pochi giorni dopo con il Trattato di Georgievsk, cercando protezione contro l'obiettivo della Persia di ristabilire la sua sovranit\u00e0 sulla Georgia. Esausto, Pot\u00ebmkin croll\u00f2 in una febbre a cui sopravvisse a malapena. Caterina lo ricompens\u00f2 con centomila rubli, che us\u00f2 per costruire il Palazzo di Tauride a San Pietroburgo.\nGovernatore generale.\nPot\u00ebmkin torn\u00f2 a San Pietroburgo nel novembre 1783 e fu promosso feldmaresciallo quando la Crimea fu formalmente annessa nel febbraio successivo. Successivamente divenne presidente del ministero della guerra. La provincia di Taurida (Crimea) fu aggiunta allo stato di Novorossija e Pot\u00ebmkin si trasfer\u00ec a sud a met\u00e0 marzo, come \"Principe di Taurida\". Era stato il namestnik delle province meridionali della Russia (tra cui Novorossija, Azov, Saratov, Astrachan e il Caucaso) dal 1774, espandendo ripetutamente il dominio attraverso un'azione militare. Mantenne la propria corte, che rivaleggiava con quella di Caterina: dal 1780 gestiva una cancelleria con cinquanta o pi\u00f9 impiegati e aveva il suo ministro, Vasilij Stepanovi\u010d Popov, per sovrintendere agli affari quotidiani.\nCostruttore.\nPot\u00ebmkin inizi\u00f2 quindi un periodo di fondazioni di varie citt\u00e0. La prima fu Cherson, nel 1778, come base per una nuova flotta del Mar Nero. Egli stesso approv\u00f2 personalmente ogni piano, ma la costruzione fu lenta e la citt\u00e0 si dimostr\u00f2 costosa e vulnerabile alla peste. Successivamente fu il porto di Akhtiar, annesso alla Crimea, che divenne Sebastopoli e Simferopol come capitale della Crimea. Il suo pi\u00f9 grande fallimento, tuttavia, fu il suo sforzo di costruire la citt\u00e0 di Ekaterinoslav (\"La gloria di Caterina\"), ora Dnipro. La seconda citt\u00e0 di maggior successo del governo di Pot\u00ebmkin fu Nikolayev (ora meglio conosciuta come Mykola\u00efv), che fond\u00f2 nel 1789. Pot\u00ebmkin inizi\u00f2 anche la riprogettazione di Odessa dopo la sua conquista dai turchi; doveva rivelarsi il suo pi\u00f9 grande trionfo urbanistico.\nLa flotta del Mar Nero era un'impresa enorme per l'epoca. Nel 1787, l'ambasciatore britannico riport\u00f2 ventisette navi e mise la Russia su livello della Spagna, sebbene molto indietro rispetto alla Royal Navy. Il periodo ha rappresentato il picco della potenza navale della Russia rispetto ad altri stati europei. Pot\u00ebmkin ricompens\u00f2 anche centinaia di migliaia di coloni che si trasferirono nei suoi territori. Si stima che nel 1782 le popolazioni di Novorossiya e Azov fossero raddoppiate.\nNel 1784 Lanskoj mor\u00ec e Pot\u00ebmkin fu necessario a corte per consolare l'addolorata Caterina. Dopo che Aleksandr Ermolov fu insediato come nuovo favorito nel 1785, Caterina, Ermolov e Pot\u00ebmkin attraversarono l'alto Volga. Quando Yermolov tent\u00f2 di spodestare Pot\u00ebmkin, si trov\u00f2 sostituito dal conte Aleksandr Dmitriev-Mamonov nell'estate del 1786. Pot\u00ebmkin torn\u00f2 a sud, dopo aver organizzato la visita che Caterina avrebbe fatto in estate. Partendo ad aprile, il corteo reale arriv\u00f2 a Cherson un mese dopo.\nVillaggio Pot\u00ebmkin.\nLa nozione del villaggio Pot\u00ebmkin nacque dalla visita di Caterina a sud. I critici hanno accusato Pot\u00ebmkin di usare facciate dipinte per ingannare Caterina nel pensare che l'area fosse molto pi\u00f9 ricca di quanto non fosse. Migliaia di contadini sarebbero stati ingaggiati per questo scopo. A tal proposito, per far buona impressione sull'imperatrice, una leggenda inventata dai suoi detrattori sostiene che fece costruire molti villaggi, chiamati in seguito villaggi Pot\u00ebmkin, che ad una prima impressione sembravano veri, ma in realt\u00e0 erano di cartapesta.\nComandante in capo.\nPot\u00ebmkin rimase a sud, sprofondando gradualmente nella depressione. La sua inattivit\u00e0 fu problematica, dato che ora era il comandante in capo della Russia e, nell'agosto 1787, scoppi\u00f2 un'altra guerra russo-turca. I suoi avversari erano ansiosi di reclamare le terre che avevano perso nell'ultima guerra, ed erano sotto pressione da Prussia, Gran Bretagna e Svezia per assumere un atteggiamento ostile nei confronti della Russia. Pot\u00ebmkin e Caterina concordarono una strategia principalmente difensiva fino alla primavera. Sebbene i turchi fossero stati respinti nelle prime schermaglie (contro la fortezza russa di Kinburn), la notizia della perdita dell'amata flotta di Pot\u00ebmkin durante una tempesta lo fece precipitare in una profonda depressione. Una settimana dopo, e dopo le gentili parole di Caterina, fu rallegrato dalla notizia che la flotta non era stata effettivamente distrutta, ma solo danneggiata. Il generale Aleksandr Vasil'evi\u010d Suvorov ottenne un'importante vittoria a Kinburn all'inizio di ottobre; con l'arrivo dell'inverno, Pot\u00ebmkin era sicuro che il porto sarebbe stato al sicuro fino alla primavera.\nRivolgendo la sua attenzione altrove, Pot\u00ebmkin stabil\u00ec il suo quartier generale a Elisabethgrad e pianific\u00f2 le operazioni future. Riun\u00ec un esercito di quaranta o cinquantamila, inclusi i cosacchi di Kuban. Divise il suo tempo tra la preparazione militare e correre dietro alle mogli dei soldati sotto il suo comando. Nel frattempo, gli austriaci rimasero sulla difensiva in tutta l'Europa centrale, sebbene riuscissero a mantenere le loro linee. Nonostante i consigli contrari, Pot\u00ebmkin persegu\u00ec una strategia altrettanto difensiva. All'inizio dell'estate 1788, i combattimenti si intensificarono quando le forze di Pot\u00ebmkin vinsero il loro confronto navale con i turchi con poche perdite e iniziarono l'assedio di O\u010dakov, una roccaforte turca e il principale obiettivo di guerra russo. Meno promettente era che San Pietroburgo, scoperta dopo la partenza delle migliori forze russe per la Crimea, fosse ora minacciata dalla Svezia nella guerra russo-svedese del 1788-1790. Potemkin si rifiut\u00f2 di scrivere regolarmente riguardo alle notizie provenienti dalla guerra nel sud, aggravando l'ansia di Caterina.\nPot\u00ebmkin litig\u00f2 con Suvorov e la stessa Caterina, entrambi ansiosi di prendere O\u010dakov. Finalmente, il 6 dicembre, inizi\u00f2 l'assedio e quattro ore dopo la citt\u00e0 fu presa. Quasi diecimila turchi erano stati uccisi al costo di (solo) duemila e mezzo russi. Pot\u00ebmkin visit\u00f2 quindi il cantiere navale di Vitovka, fond\u00f2 Mykola\u00efv e si rec\u00f2 a San Pietroburgo, arrivando nel febbraio 1789. A maggio part\u00ec ancora una volta per il fronte, dopo aver concordato piani di emergenza con Caterina se la Russia fosse stata costretta a entrare in guerra con la Prussia o con la nuova Polonia, che aveva recentemente chiesto con successo il ritiro delle truppe russe dal suo territorio. Tornato sul fronte turco, Pot\u00ebmkin avanz\u00f2 verso la fortezza di Bender sul fiume Dniester.\nL'estate e l'autunno del 1789 videro numerose vittorie contro i turchi, inclusa la battaglia di Foc\u015fani in luglio; all'inizio di settembre, la battaglia di Rymnik e la conquista di C\u0103u\u0219eni e Hadjibey (l'odierna Odessa); e infine la resa della fortezza turca ad Akkerman alla fine di settembre. L'imponente fortezza di Bender si arrese a novembre senza combattere. Pot\u00ebmkin apr\u00ec una sontuosa corte a Jassy, la capitale della Moldavia. Fond\u00f2 persino un giornale, \"Le Courrier de Moldavie\". Come parte delle macchinazioni diplomatiche, Pot\u00ebmkin ricevette il nuovo titolo di \"Grande Hetman del Mar Nero e degli eserciti cosacchi di Ekaterinoslav\" e in marzo assunse il controllo personale della flotta del Mar Nero come Grand'Ammiraglio.\nNel luglio 1790 la flotta baltica russa fu sconfitta dagli svedesi nella battaglia di Svensksund. Nonostante i danni, il lato positivo per i russi fu che gli svedesi si sentivano ora in grado di negoziare su un piano di parit\u00e0 e fu presto firmata una pace (Trattato di V\u00e4r\u00e4l\u00e4) basata sullo status quo ante bellum, ponendo cos\u00ec fine alla minaccia di invasione. La pace liber\u00f2 anche risorse militari per la guerra contro i turchi. Pot\u00ebmkin aveva trasferito la sua corte sempre pi\u00f9 sontuosa a Bender e presto ci furono altri successi contro la Turchia, inclusa la conquista di Batal-Pasha e, al secondo tentativo, di Kilija sul Danubio. Alla fine di novembre rimaneva solo un obiettivo importante: la fortezza turca di Ismail (Bessarabia). Su richiesta di Pot\u00ebmkin, il generale Suvorov comand\u00f2 l'assalto, che si dimostr\u00f2 costoso ma efficace. La vittoria \u00e8 stata commemorata dal primo inno nazionale russo, anche se non ufficiale, \" Lascia che risuoni il tuono della vittoria! \", scritto da Der\u017eavin e Kozlovskij.\nDopo due anni torn\u00f2 a San Pietroburgo per affrontare la minaccia di guerra contro una coalizione anglo-prussiana oltre alla guerra con la Turchia. Caterina e Pot\u00ebmkin hanno combattuto sulla strategia militare; l'imperatrice non voleva compromessi, mentre Pot\u00ebmkin voleva guadagnare tempo placando i prussiani. Fortunatamente per i russi, l'alleanza anglo-prussiana croll\u00f2 e un ultimatum britannico venne ritirato. In questo modo, la minaccia di una guerra pi\u00f9 ampia svan\u00ec. Sebbene la Russia fosse ancora in guerra con gli ottomani, l'obiettivo di Pot\u00ebmkin era ora la Polonia. Pot\u00ebmkin aveva alleati conservatori tra cui Felix Potocki, i cui schemi erano cos\u00ec diversi che devono ancora essere completamente districati.\nIn seguito all'ennesimo successo contro i turchi, Pot\u00ebmkin ricevette l'autorit\u00e0 necessaria per negoziare con i turchi (e, in seguito, per perseguire le sue ambizioni polacche), e Caterina pot\u00e9 espandersi verso sud.\nMorte.\nPot\u00ebmkin si ammal\u00f2 nella citt\u00e0 febbrile di Ia\u0219i, sebbene si tenesse occupato, supervisionando i colloqui di pace, pianificando l'invasione alla Polonia e preparando l'esercito per una nuova guerra verso sud. Digiun\u00f2 brevemente e recuper\u00f2 un po' di forza, ma rifiut\u00f2 la cura prescritta. Il 13 ottobre, si sent\u00ec meglio e dett\u00f2 una lettera a Caterina prima di crollare ancora una volta. Pi\u00f9 tardi, si svegli\u00f2 e invi\u00f2 il suo entourage a Nikolaev. Il 16 ottobre 1791 Potemkin mor\u00ec nella steppa aperta, a 60 km da Ia\u0219i. Riprendendo le voci contemporanee, storici come il polacco Jerzy \u0141ojek, hanno suggerito che sia stato avvelenato perch\u00e9 la sua follia lo ha reso un peso, ma questo \u00e8 respinto da Montefiore, che suggerisce invece che sia morto di polmonite bronchiale.\nImbalsamato, il suo funerale venne celebrato a Ia\u0219i. Otto giorni dopo la sua morte, fu sepolto. Caterina, sconvolta, ordin\u00f2 di sospendere la vita sociale a San Pietroburgo.\nPot\u00ebmkin aveva usato il tesoro statale come banca personale, evitando, fino a quel momento, di sistemare la sua situazione finanziaria. Caterina acquist\u00f2 il Palazzo Tauride e la sua collezione d'arte dalla sua tenuta e pag\u00f2 i suoi debiti. Di conseguenza, Pot\u00ebmkin lasci\u00f2 un\u2019eredit\u00e0 di consistenza relativa.\nIl figlio di Caterina, Paolo, che sal\u00ec al trono nel 1796, tent\u00f2 di annullare il maggior numero possibile di riforme di Pot\u00ebmkin. Il Palazzo Tauride fu trasformato in una caserma e la citt\u00e0 di Gregoripol, che era stata nominata in onore di Pot\u00ebmkin, fu ribattezzata.\nLa tomba di Pot\u00ebmkin sopravvisse a un ordine di distruzione emesso da Paolo e alla fine fu mostrata dai bolscevichi. I suoi resti ora sembrano giacere nella sua tomba nella cattedrale di Santa Caterina a Cherson. L'esatta ubicazione di alcuni dei suoi organi interni, compreso il cuore e il cervello, conservati per la prima volta nel monastero di Golia a Ia\u0219i, rimane sconosciuta.\nCaterina la \"Grande\", in qualit\u00e0 di suo favorito, lo nomin\u00f2 principe di Tauride.\nFamiglia.\nPot\u00ebmkin non aveva discendenti legittimi, anche se \u00e8 probabile che abbia avuto figli illegittimi. Quattro delle sue cinque sorelle vissero abbastanza a lungo da avere figli, ma solo le figlie di sua sorella Marfa Elena (a volte tradotte come 'Helen') ricevettero l'attenzione speciale di Pot\u00ebmkin. Le cinque sorelle Engelhardt non sposate arrivarono a corte nel 1775 su indicazione del loro padre Vassily, recentemente vedovo. La leggenda suggerisce che Pot\u00ebmkin presto sedusse molte delle ragazze, una delle quali all'epoca aveva dodici o tredici anni. Si pu\u00f2 verificare una relazione con la terza sorella, Varvara; al termine di questo legame, Pot\u00ebmkin instaur\u00f2 successivamente relazioni strette - e probabilmente amorose - con Aleksandra, la seconda sorella, ed Ekaterina, la quinta.\nPot\u00ebmkin aveva anche parenti influenti. La sorella Maria, per esempio, spos\u00f2 il senatore russo Nikolaj Borisovi\u010d Samojlov: il loro figlio Aleksandr fu decorato per il suo servizio sotto Pot\u00ebmkin nell'esercito; la loro figlia Ekaterina era la madre del pluridecorato generale Nikolaj Nikolaevi\u010d Raevskij. La sua famiglia comprendeva diversi lontani cugini, tra cui il conte Pavel Pot\u00ebmkin, un'altra figura militare decorata, il cui fratello Mikhail spos\u00f2 la nipote di Potemkin, Tatiana Engelhardt. Un lontano nipote, Felix Yusupov, aiut\u00f2 a uccidere Rasputin nel 1916.\nA lui fu dedicata, verso la fine del XIX secolo, l'omonima corazzata ammiraglia della flotta russa del Mar Nero che, nel 1905, partecip\u00f2 alla rivolta contro il regime zarista; tale episodio \u00e8 ricordato nel celebre film di \u0116jzen\u0161tejn \"La corazzata Pot\u00ebmkin\"."}
{"id": "719226", "revid": "78273", "url": "https://it.wikipedia.org/wiki?curid=719226", "title": "Gregorij Aleksandrovic Potemkin", "text": ""}
{"id": "719227", "revid": "1305887", "url": "https://it.wikipedia.org/wiki?curid=719227", "title": "Manuel Frattini", "text": "Biografia.\nLa sua formazione artistica incominci\u00f2 con lo studio di danza classica, danza jazz, danza moderna per poi arrivare al tip tap, e si complet\u00f2 con i corsi di dizione e recitazione presso il Centro Teatro Attivo di Milano. In TV fu primo ballerino e coreografo in numerose produzioni Rai e Mediaset come ad esempio \"La sai l'ultima\", \"Fantastico\", \"Pronto \u00e8 la Rai?\".\nNel 1982 Manuel debutt\u00f2 in RAI DUE come ballerino di tip tap insieme a un corpo di ballo di ragazzetti, con le coreografie di Chuck Wider. La trasmissione era \"Buonasera con Milva \" (denominata anche Milva e dintorni) per la regia di Mauro Macario.\nDal 1991 abbandon\u00f2 la televisione per dedicarsi prevalentemente al teatro musicale, interpretando diversi ruoli di rilievo nel corso degli anni, Nella stagione 1991/1992 interpret\u00f2 Mike Costa nel musical Premio Pulitzer \"A Chorus Line\" per la \"Compagnia della Rancia\". Nella stagione 1996/1997 recit\u00f2 nel ruolo di Cosmo Brown nella riduzione teatrale di \"Cantando sotto la pioggia\", mentre l'anno successivo calc\u00f2 le scene in \"Sette spose per sette fratelli\" a fianco di Raffaele Paganini e Tosca. Tra il 1999 e il 2001 recit\u00f2 con Christian De Sica, Lorenza Mario, Monica Scattini e Paolo Conticini nella commedia musicale \"Tributo a George Gershwin - Un Americano a Parigi\", con la regia e le coreografie di Franco Miseria, mentre nel 2000 ha collaborato con Fabrizio Angelini nella commedia musical Musical, Maestro!, di cui Frattini \u00e8 stato interprete e co-autore. Nel 2001 ottenne il ruolo del protagonista Seymour nel musical La piccola bottega degli orrori, diretto da Saverio Marconi e prodotto dalla Compagnia della Rancia \nFrattini ottenne il suo ruolo pi\u00f9 celebre nel 2003, quando fu scelto per interpretare l'eponimo protagonista di \"Pinocchio - Il grande musical\" prodotto dalla \"Compagnia della Rancia\", con la regia di Saverio Marconi e le musiche dei Pooh; la carriera di Frattini sarebbe rimasta legata a Pinocchio per oltre un decennio e l'attore torn\u00f2 ad interpretare il ruolo delle stagioni 2003/2004, 2004/2005, 2005/2006, 2009/2010 (in Italia e all'estero, interpretando Pinocchio anche all'Opera Theatre dell'Arts Center di Seul nel 2009 e alla Danny Kaye Playhouse di New York nel 2010) e per l'ultima volta nella stagione 2015/2016 in occasione dell'Expo di Milano. \nDopo aver recitato in \"Toc Toc a Time for Musical\" nel 2005, nel 2006 ottenne un altro successo con il ruolo di Peter Pan nell'omonima commedia musicale con le musiche di Edoardo Bennato. Lo spettacolo vinse il premio Biglietto d\u2019Oro Agis 2006/2007 e 2007/2008 e Frattini torn\u00f2 ad interpretare Peter Pan anche nelle stagioni 2011/2012 e 2012/2013. Dal 2008 al 2010 \u00e8 stato invece il protagonista del musical \"Robin Hood\", commedia musicale con le musiche di Giuseppe Dati e la regia di Christian Ginepro. Nel 2010 e nel 2011 fu il protagonista di \"Aladin\", scritto da Stefano D\u2019Orazio con le musiche dei Pooh. Nel 2012 interpret\u00f2 se stesso in \"Sindrome da Musical\", spettacolo scritto da Lena Biolcati, mentre nella stagione 2014/2015 fu Rodrigo, coprotagonista di Paolo Ruffini nella commedia musicale \"Cercasi Cenerentola\", prodotta dalla Compagnia della Rancia e con la regia di Saverio Marconi, il testo e le liriche di Stefano D\u2019Orazio. \nNel 2017 interpret\u00f2 il protagonista Bobby Child nel musical \"Crazy for You\" accanto ai giovani talenti della Bernstein School of Musical Theatre, per poi tornare ad interprete Robin Hood nella tourn\u00e9e italiana del musical. Nella stagione teatrale 2018/2019 fu invece Bernadette nel musical Priscilla, la regina del deserto in tourn\u00e9e per le maggiori citt\u00e0 italiane con Mirko Ran\u00f9 e Cristian Ruiz. \nFrattini \u00e8 morto improvvisamente il 12 ottobre 2019 a causa di arresto cardiaco a 54 anni, durante la serata di beneficenza Italy Bares.\nDopo la sua scomparsa improvvisa, viene creata una raccolta firme per intitolare il Teatro della Luna a lui, ma a febbraio del 2020, il teatro cambier\u00e0 nome, come \"Teatro Repower\".\nIn occasione del suo 55\u00ba compleanno viene aperta una pagina col il nome \"Associazione Culturale Manuel Frattini\"."}
{"id": "719230", "revid": "1573940", "url": "https://it.wikipedia.org/wiki?curid=719230", "title": "Cervus", "text": "Cervus \u00e8 un genere di mammiferi artiodattili della famiglia Cervidae.\nTassonomia.\nIl genere comprende le seguenti specie e sottospecie:\nAltre specie attribuite in passato al genere \"Cervus\" sono oggi attribuite a generi separati, in particolare \"Przewalskium\", \"Rucervus\" e \"Rusa\"):\nMitologia.\nIl cervo ha anche una sua valenza come animale mitologico."}
{"id": "719231", "revid": "983767", "url": "https://it.wikipedia.org/wiki?curid=719231", "title": "Aquila imperiale", "text": "Animali.\nAquila imperiale \u00e8 il nome dato a due specie di aquile (considerate da alcune come sottospecie della stessa specie): "}
{"id": "719232", "revid": "767487", "url": "https://it.wikipedia.org/wiki?curid=719232", "title": "Everhardus Johannes Potgieter", "text": "Biografia.\nTrasferitosi da giovane ad Amsterdam, fu avviato al commercio.\nDopo un soggiorno ad Anversa, dal 1826 al 1830, comp\u00ec un lungo viaggio in Svezia, da cui nacque il libro \"Disegni e vedute del Nord\", 1836; tornato ad Amsterdam, si impieg\u00f2 come agente di commercio.\nNel 1837, con Reinier Cornelis Bakhuizen van den Brink (1810-1865), fond\u00f2 la rivista \"De Gids\" (\"La guida\"), alla cui direzione rimase fino al 1865.\nDi deciso orientamento romantico, la rivista propugnava il rinnovamento spirituale del paese, richiamandosi al Seicento, il secolo d'oro della letteratura nei Paesi Bassi, e domin\u00f2 indiscussa la vita culturale olandese fino al 1860.\nAssicuratosi nel 1859 il valido aiuto di Conrad Busken Huet, Potgieter abbandon\u00f2 la rivista quando il suo collaboratore venne messo in disparte per le sue idee conservatrici.\nIl viaggio in Italia, compiuto in occasione delle celebrazioni dantesche del 1865, ispir\u00f2 a Potgieter l'imponente e artificioso poema \"Firenze\", nel 1868."}
{"id": "719245", "revid": "125674906", "url": "https://it.wikipedia.org/wiki?curid=719245", "title": "Elio Vittorini", "text": "Siciliano, lasci\u00f2 presto la terra natale per stabilirsi in Friuli, a Firenze e infine a Milano. Inizi\u00f2 a interessarsi di letteratura collaborando ad alcune riviste e a La Stampa. Si schier\u00f2 presto contro i vecchi stereotipi della tradizione e dalla parte dei nuovi modelli letterari del Novecento. Dopo la guerra civile spagnola divenne un antifascista radicale ed entr\u00f2 a far parte del Partito Comunista Italiano collaborando con la Resistenza durante gli anni 1940. Scrittore impegnato, le sue opere comprendono novelle, diverse traduzioni, saggi e romanzi; si occup\u00f2 di editoria collaborando con Einaudi. Il suo lavoro pi\u00f9 noto, \"Conversazione in Sicilia\", scritto fra il 1938 e il 1939, \u00e8 un'opera simbolica sul ritorno alle origini e la riscoperta di un mondo che deve essere recuperato a misura d'uomo. Da diverse sue opere sono stati tratti adattamenti cinematografici.\nBiografia.\nInfanzia e adolescenza.\nVittorini nacque a Siracusa nel 1908 da padre siracusano di origine bolognese da parte paterna. Insieme al fratello Giacomo, durante gli anni dell'infanzia, segu\u00ec il padre (ferroviere e poi capostazione) nei suoi spostamenti di lavoro per la Sicilia: il treno e il viaggio saranno poi elementi centrali della sua opera. Nel 1922, Elio ader\u00ec a un gruppo spontaneista chiamato \"i figli dell'Etna\". Dopo la scuola di base, frequent\u00f2 ragioneria senza interesse, mentre dedicava un acceso interesse a letture da autodidatta, si metteva in contatto con gli ambienti operai e guardava con interesse al dibattito culturale. A diciassette anni era scappato di casa gi\u00e0 tre volte. Nel 1925 cerc\u00f2 di arruolarsi come pilota, ma la famiglia riusc\u00ec a impedirgli di perseguire questo proposito.\nLa carriera giornalistica e letteraria.\nNel 1926 si dedic\u00f2 soprattutto alla lettura, interessandosi dei simbolisti, di Proust, Guicciardini, Bergson, James, Kant e Hegel. Con un amico cerc\u00f2 di fondare un periodico, ma senza successo. In quel periodo, conobbe Enrico Falqui ed ebbe modo di spedire sue prose all'allora direttore del quindicinale \"La Conquista dello Stato\", Curzio Malaparte. La seconda di queste prose, un articolo politico, su posizioni di fascismo antiborghese, fu pubblicato sulla rivista, fondata da Malaparte nel 1924, che ospitava soprattutto contributi dell'ala sinistra del fascismo, orientata a uno smantellamento dei privilegi borghesi e alla creazione di uno Stato di stampo socialista. L'articolo di Vittorini si intitolava \"L'ordine nostro. Lettera a Vossignoria\" (in forma, appunto, di lettera al direttore) e usc\u00ec il 15 dicembre 1926.\nNel 1927, mentre continuava a scrivere per \"La Conquista dello Stato\", invi\u00f2 a \"La Fiera Letteraria\" il suo primo importante scritto narrativo, \"Ritratto di re Gianpiero\", che gli venne pubblicato il 12 giugno. A partire dal 1926, le famiglie di Salvatore Quasimodo e di Vittorini condivisero la casa (entrambi i padri erano ferrovieri). Tra il futuro poeta e il futuro scrittore nacque un'amicizia e, nel settembre 1927, Vittorini spos\u00f2 Rosa Maria, sorella di Salvatore (il matrimonio si rivel\u00f2 presto infelice e verr\u00e0 annullato nel 1950). Enzo Quasimodo, fratello di Rosa e Salvatore, lavorava a quei tempi come ingegnere civile a Gorizia e fece in modo di far ottenere a Vittorini un impiego come addetto al pagamento degli stipendi in una ditta di costruzioni stradali. Vittorini e la moglie si trasferirono nella Venezia Giulia nel settembre 1927. A Gorizia nacque il primo figlio, Giusto Curzio (in onore di Malaparte), l'8 agosto 1928.\nNel 1929 ritorn\u00f2 per un breve periodo a Siracusa e inizi\u00f2 a collaborare alla rivista \"Solaria\". In quel periodo, venne pubblicato sull\"Italia Letteraria\" un suo articolo, \"Scarico di coscienza\", in cui accusava la letteratura italiana di provincialismo.\nNel 1930, in viaggio da Siracusa a Firenze per andare a trovare uno zio pittore, Giusto, Vittorini decise di trasferirsi in pianta stabile nel capoluogo toscano, dove lavor\u00f2 come correttore di bozze, inizialmente per \"Solaria\" e poi per \"La Nazione\". In questo periodo, scrisse diverse recensioni di libri e film per diversi periodici fiorentini, tra cui \"Il Bargello\". Apprese l'inglese e, con l'aiuto di Mario Praz, avvi\u00f2 il lavoro di traduttore.\nNel 1931, per le edizioni di \"Solaria\", usc\u00ec il suo primo libro, una raccolta di racconti intitolato \"Piccola borghesia\" (verr\u00e0 poi ristampato da Arnoldo Mondadori Editore nel 1953).\nNel settembre 1932, partecip\u00f2, insieme ad altri scrittori, a una sorta di \"crociera letteraria\" in Sardegna, organizzata dal settimanale \"L'Italia Letteraria\", in vista di un premio per il miglior diario di viaggio in Sardegna. Vittorini, che partecip\u00f2 con lo pseudonimo \"Amok\", vinse ex aequo con Virgilio Lilli. Dopo che diverse parti furono pubblicate su \"L'Italia Letteraria\", poi sul \"Bargello\" e su \"Solaria\", il testo usc\u00ec in volume prima per l'editore Parenti (\"Nei Morlacchi. Viaggio in Sardegna\") e poi nel 1953 per Mondadori, con il titolo definitivo \"Sardegna come un'infanzia\".\nTra il 1933 e il 1934 usc\u00ec a puntate su \"Solaria\" il romanzo \"Il garofano rosso\" (a causa della censura fascista, sar\u00e0 pubblicato in volume solamente nel 1948 da Mondadori).\nNel 1933 usc\u00ec la sua prima traduzione, \"St Mawr\" di D. H. Lawrence (con il titolo \"Il purosangue\"), un testo raccomandato da Eugenio Montale, per i tipi di Mondadori. Da quel momento, il lavoro di traduzione sostitu\u00ec quello di correttore di bozze, anche per una intossicazione da piombo procurata dall'intenso lavoro alla linotipo della \"Nazione\".\nFascista di \"sinistra\".\nAttestato su posizioni di fascismo di sinistra, nel 1936, quando scoppi\u00f2 la guerra civile spagnola, Vittorini, che stava scrivendo \"Erica e i suoi fratelli\", progett\u00f2 con l'amico Vasco Pratolini di raggiungere i repubblicani spagnoli e sulla rivista \"Bargello\" scrisse un articolo in cui spronava i fascisti italiani ad appoggiare i repubblicani contro Franco; ci\u00f2 gli caus\u00f2 l'espulsione dal Partito fascista (questa \u00e8 almeno la versione data dallo stesso Vittorini). La sua posizione politica si avvicinava al movimento libertario, appoggiando in pieno l'attivit\u00e0 dell'anarchico Camillo Berneri e altri per una rivoluzione spontaneista.\nL'anno prima (1936) aveva pubblicato, presso Parenti, \"Nei Morlacchi. Viaggio in Sardegna\", che vinse il premio indetto dall'\"Infanzia\" e che sar\u00e0 poi ristampato da Mondadori, con il titolo \"Sardegna come un'infanzia\", nel 1952. Negli anni che vanno dal 1938 al 1939 usc\u00ec a puntate su \"Letteratura\" il romanzo \"Conversazione in Sicilia\", che sar\u00e0 pubblicato in volume nel 1941, prima dall'editore Parenti e poi da Bompiani con il suo titolo originale.\nDa Bompiani ricevette un incarico editoriale e cos\u00ec, nel 1939, si trasfer\u00ec a Milano, dove diresse la collana \"La Corona\" e fu curatore dell'antologia di scrittori statunitensi \"Americana\" che, sempre a causa della censura fascista, venne pubblicata solamente nel 1942 e con tutte le note dell'autore soppresse (l'edizione integrale venne pubblicata solamente nel 1968). In questa antologia comparve per la prima volta nella scena culturale e letteraria italiana John Fante.\nPartecipazione alla Resistenza e antifascismo.\nPartecip\u00f2 al convegno degli intellettuali nazisti di Weimar, dal 7 all'11 ottobre 1942, promosso dal ministro della propaganda Joseph Goebbels, ma nel 1942 lo scrittore entr\u00f2 nel Partito Comunista Italiano clandestino e partecip\u00f2 attivamente alla Resistenza. Nel 1945 fu direttore, per un certo periodo, dell'edizione milanese dell'organo comunista \"l'Unit\u00e0\", collabor\u00f2 con \"Milano Sera\", pubblic\u00f2 presso Bompiani il romanzo \"Uomini e no\" e fond\u00f2 la rivista di cultura contemporanea \"Il Politecnico\". Nel 1947, quando la rivista \"Il Politecnico\" termin\u00f2 le sue pubblicazioni, Vittorini pubblic\u00f2, sempre presso Bompiani, il romanzo \"Il Sempione strizza l'occhio al Frejus\" e nel 1949 usc\u00ec \"Le donne di Messina\", che verr\u00e0 ristampato con notevoli varianti nel 1964.\nRottura con i comunisti.\nSul \"Politecnico\" Vittorini riprese gli appelli di Jean-Paul Sartre per una cultura che liberasse dalla sofferenze, non solo che consolasse, dichiarando fallite le culture antifasciste che non avevano saputo prevenire i disastri della seconda guerra mondiale. Scrive nell'editoriale del primo numero, datato 29 settembre 1945:\nQuesto fu uno dei motivi del suo impegno nel PCI, che riteneva potesse essere il partito-portavoce di queste istanze, ma anche una delle cause della sua rottura con la dirigenza Togliatti, quando scopr\u00ec che cos\u00ec non era (anche per la connivenza con la dittatura di Stalin), per la mancanza di libert\u00e0 di pensiero nel mondo comunista.\nNel 1951 Giulio Einaudi lo chiam\u00f2 per dirigere la collana \"I Gettoni\" e Vittorini condusse il suo incarico facendo scelte molto precise riguardo agli autori da inserire nella collana, accogliendo soprattutto le opere di giovani scrittori come Calvino e Fenoglio, ma rifiutando \"Il Gattopardo\" di Tomasi di Lampedusa. Vittorini successivamente rifiuter\u00e0 la pubblicazione de \"Il dottor \u017divago\" di Pasternak e \"Il tamburo di latta\" di Grass. Nello stesso anno, in un articolo che venne pubblicato su \"La Stampa\", \"Le vie degli ex comunisti\", lo scrittore analizz\u00f2 acutamente le cause del distacco suo e di molti altri intellettuali dal Partito Comunista Italiano.\nNegli anni che vanno dal 1952 al 1955 lo scrittore lavor\u00f2 al romanzo \"Le citt\u00e0 del mondo\" che, abbandonato e rimasto incompiuto, verr\u00e0 pubblicato postumo nel 1969 da Einaudi, e complet\u00f2 definitivamente \"Erica e i suoi fratelli\", che venne pubblicato nel 1956 da Bompiani. Quando scoppiarono i fatti d'Ungheria, lo scrittore, profondamente colpito, ne tent\u00f2 un'elaborazione narrativa in un dramma rimasto inedito. Nel 1957 pubblic\u00f2 una raccolta di scritti critici dal titolo \"Diario in pubblico\" e nel 1959 fond\u00f2 la rivista \"Il Menab\u00f2\" edita da Einaudi, che diresse insieme con Italo Calvino.\nCon i socialisti e i radicali.\nInizi\u00f2 nel 1960 a dirigere la collana \"La Medusa\" per Mondadori e in seguito la collana \"Nuovi scrittori stranieri\". Nello stesso anno scrisse un manifesto per protestare contro la guerra e la tortura in Algeria, e si candid\u00f2 nelle liste del PSI. Nello stesso anno divenne presidente del Partito Radicale, fuoriuscito dalla sinistra del PLI per iniziativa di vari aderenti, come Ernesto Rossi, Eugenio Scalfari, Marco Pannella. Negli ultimi anni della sua vita fu consulente della casa editrice Einaudi. Tutti gli appunti di riflessione sulla letteratura da lui lasciati furono raccolti da Dante Isella in un volume postumo, del 1967, intitolato \"Le due tensioni\".\nUltimi anni e morte.\nNel 1963 Vittorini si ammal\u00f2 di cancro allo stomaco e dovette subire una delicata operazione chirurgica. Malgrado la malattia, riprese a lavorare dirigendo la collana \"Nuovi scrittori stranieri\" per Mondadori e l'anno dopo la collana \"Nuovo Politecnico\" per Einaudi. Nell'estate del 1965 il cancro si manifest\u00f2 ancora in maniera pi\u00f9 aggressiva, rendendosi incurabile. Vittorini mor\u00ec a Milano nella sua casa di viale Gorizia nel 1966; le sue spoglie riposano nel cimitero di Concorezzo."}
{"id": "719248", "revid": "287204", "url": "https://it.wikipedia.org/wiki?curid=719248", "title": "Archeologia computazionale", "text": "Larcheologia computazionale \u00e8 il campo di applicazione che finalizza l'uso delle tecnologie informatiche alle discipline specifiche dell'archeologia e dei beni culturali, architettonici e monumentali."}
{"id": "719249", "revid": "1543377", "url": "https://it.wikipedia.org/wiki?curid=719249", "title": "Nera di Oliena", "text": "La Nera di Oliena \u00e8 una cultivar di olivo presente in Sardegna. L'etimologia del nome fa riferimento al territorio di Oliena, il cui comprensorio \u00e8 una delle aree a maggiore concentrazione di questa variet\u00e0. La cultivar \u00e8 per\u00f2 alquanto diffusa, con vari sinonimi, in altre zone olivicole.\nDiffusione.\nLa Nera di Oliena \u00e8 una delle cultivar minori di maggiore diffusione: oltre al territorio di Oliena \u00e8 presente in Ogliastra, nell'Oristanese, nel Medio Campidano (Guspinese-Villacidrese), in varie zone della Provincia di Cagliari, in particolare nel Parte\u00f2lla.\nSinonimi.\nI vari sinonimi con cui \u00e8 conosciuta questa cultivar fanno riferimento ad alcune caratteristiche morfologiche e fenologiche, in particolare il colore della drupa e la tardivit\u00e0. In altri casi fanno riferimento all'areale di coltivazione dell'ecotipo.\nNella zona di Oliena \u00e8 conosciuta anche con i sinonimi \"Niedda de Uliana\" (sardo, \"nera di Oliena\"), \"Olia niedda\" o \"Ulianedda\", \"Ulianesa\" (sardo, \"di Oliena\").\nIn Ogliastra \u00e8 conosciuta con i sinonimi di: Nostrana, \"Ogliastrina\", \"Ogliastrino\", \"Agliastrino\", \"Olivastrino\"\nNel Medio Campidano \u00e8 nota con i nomi di \"Terza grande\", \"Oliva Terza\" o semplicemente \"Terza\" per fare riferimento all'epoca di maturazione (\u00e8 la terza variet\u00e0 in ordine cronologico a maturare fra quelle di maggior diffusione), ma a Villacidro \u00e8 chiamata anche \"Tonda di Villacidro\", \"Nera di Villacidro\", \"Cerexia\" o \"Olia de cerexia\", in quest'ultimo caso facendo riferimento alla forma globosa (in sardo \"cerexia\" significa \"ciliegia\").\nNella Sardegna meridionale \u00e8 conosciuta con i nomi di \"Paschixedda\" o \"Olia de Paschixedda\", ancora una volta facendo riferimento all'epoca tardiva di maturazione (in sardo \"Paschixedda\" significa \"Piccola Pasqua\", nome con cui \u00e8 indicato il Natale).\nNell'Oristanese \u00e8 infine conosciuta con il nome di \"Olivo di Cuglieri\", in passato erroneamente considerato un ecotipo della Bosana.\nCaratteri varietali.\n\u00c8 una cultivar di media vigoria, a portamento espanso, con foglie ellittiche, piane, ad apice aperto e di medio sviluppo. \nLe olive sono di pezzatura grande (4,5-5 g), forma sferica e simmetrica. L'apice della drupa \u00e8 arrotondato con la presenza di un umbone. La superficie \u00e8 cosparsa di numerose lenticelle di grandi dimensioni.\nL'invaiatura procede uniformemente su tutta la drupa che a maturit\u00e0 \u00e8 nera. \u00c8 una cultivar decisamente tardiva che matura da dicembre a gennaio.\nTrasformazione.\n\u00c8 una cultivar da olio, con resa in olio media. L'olio ha un fruttato medio. La caratteristica qualitativa dell'olio ottenuto da questa cultivar \u00e8 il retrogusto amarognolo e piccante dovuto all'alto tenore in oleuropeina, il polifenolo principale dell'oliva.\nPer la pezzatura medio-elevata delle olive \u00e8 spesso impiegata anche per la trasformazione come oliva da mensa con lavorazione in verde o in nero. Le produzioni sono per\u00f2 su scala familiare, in gran parte destinate all'autoconsumo.\nAspetti agronomici.\n\u00c8 una cultivar di media produttivit\u00e0, tuttavia la maturazione tardiva \u00e8 causa di una spiccata tendenza all'alternanza: in alcune zone la raccolta pu\u00f2 protrarsi spesso fino ai mesi di febbraio e marzo, compromettendo la differenziazione a fiore dell'annata successiva. La caratteristica agronomica pi\u00f9 interessante \u00e8 la resistenza al freddo, pertanto la cultivar si presta per valorizzare aree olivicole a minore vocazione.\nNon presenta particolari caratteri di resistenza o sensibilit\u00e0 alle principali avversit\u00e0."}
{"id": "719253", "revid": "1537043", "url": "https://it.wikipedia.org/wiki?curid=719253", "title": "Funicolare Centrale", "text": "La funicolare Centrale \u00e8 una linea di trasporto pubblico che collega piazza Ferdinando Fuga, nel centro del Vomero, nelle vicinanze della stazione Vanvitelli della linea 1, con piazzetta Duca d'Aosta (nei pressi della galleria Umberto I e di piazza del Plebiscito). Il suo nome deriva dalla posizione centrale rispetto alle funicolari di Montesanto e di Chiaia.\nStoria.\nProgettata nel 1923 da Giovan Battista Comencini e Nicola Daspuro, fu approvata dal Comune di Napoli nel 1924 e aperta nel 1928. La funicolare ha sempre funzionato con alimentazione elettrica.\nLa stazione inferiore, in piazzetta Duca d'Aosta, fu costruita su progetto dell'architetto Arnaldo Foschini e dell'ingegnere Pier Luigi Nervi. I direttori dei lavori dello scavo delle gallerie, larghe 5 metri, furono gli ingegneri Teodoro Brancaccio, Vincenzo Leosini e Gioacchino Luigi Mellucci.\nLa realizzazione delle stazioni e della via di corsa fu affidata alla SAFUCE, i sistemi di controllo, di trazione e di guida furono affidati alla Ceretti &amp; Tanfani, mentre della realizzazione delle vetture si occup\u00f2 la O.F.M.. Il gestore dell'impianto fu la SAFUCE.\nL'impianto di trazione originario, in funzione fino al 1989, era costituito da due gruppi della Ward Leonard con batteria ricaricabile a dinamo, a repulsione, collegati a dei motori da 300 cavalli vapore della Marelli. L'impianto era altres\u00ec dotato di una batteria tampone che, in caso di mancanza di energia elettrica, assicurava il regolare esercizio dell'impianto per almeno un'ora.\nNel 1976 la gestione dell'impianto passa all'ATAN, che nel 1989 inizia i lavori di rifacimento dell'intero impianto, che saranno nuovamente affidati alla \u201cCeretti &amp; Tanfani\u201d, che affid\u00f2 a sua volta i lavori ad un consorzio di imprese, composto da Fondedile, Raiola, Del Vecchio, Icla). Le nuove vetture furono realizzate dalla CWA per la carrozzeria, le apparecchiature di bordo furono realizzate dalla BMB e la Holzl si occup\u00f2 di trasmissioni e sicurezze. I lavori durarono fino al 27 ottobre 1991, giorno in cui l'impianto venne riaperto al pubblico.\nIl 31 luglio 1994 l'impianto venne chiuso nuovamente per un ammodernamento tecnico che fu affidato alla Leitner.\nIn caso di mancanza delle rete elettrica, l'accumulatore assicura l'esercizio per almeno un'ora, ad una velocit\u00e0 di 3\u00a0m/s (contro i regolari 7\u00a0m/s). Nel periodo dei lavori l'ATAN si trasform\u00f2 in ANM. Ci\u00f2 non comport\u00f2 alcun rallentamento alle opere di ammodernamento, che continuarono fino al 25 aprile 1996, giorno dell'inaugurazione del nuovo impianto.\nIl 1\u00ba febbraio 2001 la gestione della funicolare pass\u00f2 a Metronapoli SpA, per poi ritornare all'ANM nel 2013.\nDal 1\u00ba agosto 2016 al 22 luglio 2017, la funicolare \u00e8 stata chiusa per permettere i lavori di revisione ventennale. I lavori furono affidati nuovamente alla Leitner. La revisione ha riguardato la sostituzione totale delle apparecchiature di trazione (motori, argano, batterie, ecc.) e di tutte le apparecchiature elettromeccaniche asservite, tecnicamente pi\u00f9 avanzate. Le due vetture sono state oggetto di restyling, sia per quanto riguarda l'estetica (con l'adozione dei colori aziendali blu, giallo e bianco gi\u00e0 adottati per gli altri tre impianti a fune) sia per quanto riguarda l'interno con la sostituzione dei banchi di manovra a bordo, il sistema di apertura/chiusura porte (non pi\u00f9 ad aria compressa), le rifiniture e l'adozione di sistemi di illuminazione a led. Anche la parte edilizia \u00e8 stata oggetto di revisione: oltre al ripristino delle opere murarie, sono stati ampliati sia la videosorveglianza sia l'impianto di diffusione sonora (su tutta la linea e non pi\u00f9 nelle sole stazioni), oltre all'installazione di monitor informativi in tutte le stazioni.\nDescrizione.\nL'impianto \u00e8 dotato di vetture climatizzate, con impianto stereofonico e avvisatore automatico di fermata.\nL'orario di esercizio dell'impianto, modificato a partire dalla riapertura dello stesso il 22 Luglio 2017, \u00e8 da luned\u00ec a domenica con prima corsa alle ore 07:00 ed ultima corsa alle 22:00.\nL'impianto, assieme alla Funicolare di Mergellina, ha conservato le corse \"dirette\" e \"miste\". Le corse dirette, a differenza di quelle miste, non si fermano alle stazioni intermedie di Petraio e Corso Vittorio Emanuele, ma collegano solo i capolinea di Piazza Fuga e Augusteo. Le corse dirette avvengono ogni 30 minuti circa.\nLa frequenza delle corse avviene, in media, ogni 10 minuti. Il tempo di percorrenza \u00e8 4 minuti e 20 secondi per le corse dirette e 5 minuti e 45 secondi per le corse miste.\nDue treni, composti da tre vagoni cadauno, si alternano nei due sensi di marcia, scambiandosi nel tratto a doppio binario compreso tra le stazioni del Petraio e del Corso Vittorio Emanuele. Le ruote delle due funicolari hanno forma diversa tra loro. In questo modo, ogni funicolare percorre sempre lo stesso binario, evitando cos\u00ec incidenti. Le funicolari, sempre per evitare incidenti, partono nello stesso momento e percorrono la tratta alla stessa velocit\u00e0.\nDue motori accoppiati, da 300\u00a0kW-540\u00a0V ognuno, azionano l'attuale impianto, che \u00e8 fornito di una batteria tampone da 2200\u00a0Ah \u2013 540\u00a0V. L'impianto ha un'ottima efficienza energetica, in quanto la funicolare in discesa fornisce parte dell'energia per far salire la funicolare che percorre l'altro senso di marcia.\nCome tutte le funicolari napoletane, gli orologi della funicolare Centrale sono prodotti dall'orologeria Brinkmann di Napoli.\nLa stazione a monte di Piazza Fuga \u00e8 collegata, tramite una galleria sotterranea dotata di marciapiedi mobili, alla stazione Vanvitelli della linea 1 della metropolitana ed alla funicolare di Chiaia.\nPer l'abbattimento delle barriere architettoniche, ogni stazione \u00e8 dotata di un tornello per passeggini e sedie a rotelle e di ascensore, L'ascensore corrisponde sempre alla porta terminale del treno. Il tratto di collegamento tra ascensore e porta terminale non ha alcun dislivello.\nTraffico.\nNel 2015 la funicolare centrale ha trasportato 8.295.832 passeggeri."}
{"id": "719254", "revid": "125653432", "url": "https://it.wikipedia.org/wiki?curid=719254", "title": "Regio I Latium et Campania", "text": "La Regio I Latium et Campania, o semplicemente Regio I Campania, perch\u00e9 non \u00e8 attestato nell'uso amministrativo il termine \"Latium\", era una delle undici regioni dell'Italia augustea. Confinava a sud-est con la \"Regio III Lucania et Bruttii\", ad est ed a nord con la \"Regio IV Samnium\", a nord-ovest con la \"Regio VII Etruria\". Geograficamente era limitata a nord dall'Aniene e poi dal Tevere (tranne che per un breve tratto alle foci di quest'ultimo ove si estendeva anche su parte della sponda destra); a sud era divisa dalla \"regio III\" dalla foce del fiume \"Silarus\", l'attuale Sele. Ad est il confine correva lungo la catena degli Appennini; ad ovest si affacciava sul mar Tirreno.\nTerritorio.\nLe descrizioni di Plinio e Strabone hanno indicato agli storici contemporanei una divisione in subregioni. \nCitt\u00e0.\nDopo Roma, la principale citt\u00e0 del \"Latium vetus\" dell'et\u00e0 imperiale era Ostia, progressivamente sostituita da Porto (\"civitas Flavia Constatiniana Portuensis\") sotto Costantino. Meno importanti erano le tante citt\u00e0 latine che pure avevano giocato un ruolo fondamentale nella prima fase della storia romana: \"Tusculum\" (presso l'odierna Frascati), \"Aricia\" (Ariccia), \"Lavinium\", \"Ardea\" e \"Praeneste\" (Palestrina) dove l'aristocrazia romana aveva sontuose residenze di campagna.\nLa Campania oltre alle famose \"Pompeii\" e \"Capua\" (oggi Santa Maria Capua Vetere), poteva vantarsi di citt\u00e0 come \"Nuceria Alfaterna\" (tra Nocera Superiore e Nocera Inferiore, una delle pi\u00f9 estese e importanti della Campania) \"Nola\", \"Teanum\" (Teano), Abella (Avella), \"Atella\", \"Suessa\" (Sessa Aurunca) (Ausoni), \"Cales\" (Calvi Risorta), \"Venafrum\" (Venafro), \"Liternum\", \"Misenum\" (odierna Miseno), \"Puteoli\" (Pozzuoli), Cuma, \"Neapolis\" (Napoli). Pi\u00f9 a sud c'era \"Salernum\" (Salerno).\nNumerose sono le citt\u00e0 menzionate da Plinio il Vecchio nella sua \"Naturalis Historia\" al tempo dell'Imperatore romano Vespasiano. Qui di seguito un elenco dettagliato:\nVie di comunicazione.\nL'impero romano era attraversato da una fitta rete stradale che collegavano la capitale con tutte le province, anche le pi\u00f9 lontane. Per questo la Regio I era dotata di una fitta rete stradale.\nTra le strade, le principali erano:\nLa \"Regio I\" poteva vantare anche numerosi porti che, per ragioni di orografia, si trovano per la gran parte in Campania.\nEconomia.\nCome sempre nell'antichit\u00e0, la risorsa principale era costituita dall'agricoltura e dall'allevamento. Da questo punto di vista la \"Regio I\" era privilegiata rispetto ad altre per le grandi aree pianeggianti e, quindi coltivabili, sia nel Lazio che in Campania.\nProprio nel \"Latium\" facevano per\u00f2 eccezione la sezione montuosa nord-orientale ed il massiccio del Circeo, come pure ampi tratti pianeggianti per le famose paludi pontine, bonificate solo nel XX secolo.\nPer il \"Latium\", un'altra importante risorsa economica era costituita dalle saline alla foce del Tevere, a lungo contese fra Roma e la citt\u00e0 etrusca di Veio. Il sale del Tevere veniva avviato verso l'interno lungo il percorso che pi\u00f9 tardi prender\u00e0 il nome di via Salaria.\nPer quanto riguarda la \"Campania\", e alla (Pianura Aurunca) e ai depositi di sostanze minerali dovuti alle eruzioni del Vesuvio che aiutano la crescita della vegetazione, era (ed \u00e8 ancora) cos\u00ec fertile che i romani l'avevano denominata \"felix\". Durante l'ascesa di Roma ne fu anche uno dei principali granai.\nQuando nel periodo tardo repubblicano e nella prima et\u00e0 imperiale il fabbisogno di cereali della capitale era coperto dalla produzione delle province d'Africa e d'Egitto, nella regione ci si orient\u00f2 verso coltivazioni pi\u00f9 redditizie, in primo luogo quella della vite e del vino: il Falerno, lo Statano, il Caleno e il Sorrentino, il \"Massicum\". Di importanza quasi paragonabile alla viticultura doveva essere la coltivazione dell'olivo, soprattutto nel territorio di Venafrum (Venafro).\nNegli ultimi decenni dell'Impero romano, quando ormai il grano egiziano era dirottato verso la capitale d'Oriente e quello africano era nelle mani dello Stato ostile dei Vandali, il grano torner\u00e0 ad essere il principale prodotto della Campania.\nLa Campania esprimeva anche uno dei principali distretti manifatturieri dell'Italia: i giacimenti di argilla di \"Cales\" erano utilizzati gi\u00e0 dal V-IV secolo a.C. per la produzione di una raffinata e celebre ceramica; a \"Capua\" e \"Puteoli\", a partire dall'et\u00e0 augustea, si inizi\u00f2 a sfruttare le sabbie delle foci del Volturno per la lavorazione del vetro.\nSempre a Capua, inoltre, era nata gi\u00e0 nel suo periodo etrusco un'importante industria di lavorazione dei metalli, proseguita in et\u00e0 imperiale. La materia prima vi giungeva dalle zone di estrazione dell'isola d'Elba. Molto importante, inoltre, erano la produzione di terrecotte architettoniche e cosmetici.\nNuceria Alfaterna si produceva ed esportavano i materiali di costruzione come la Nocerite (tufo grigio), tufo giallo, calcare, legna, noci e nocciole importantissime per il sostentamento degli eserciti, latticini e formaggi e (i Monti Lattari ricordano l'importante produzione che vi era), la produzione di cibo erano abbondanti e assicurate grazie al fiume Sarno il Nilo della Campania e la gi\u00e0 citata fertilit\u00e0 del terreno\nPompei era rinomata per la produzione di \"garum\" (salsa di pesce), che veniva esportato grazie al piccolo porto alle foci del fiume Sarno.\nCome testimoniano le tante residenze (anche imperiali) rinvenute nel golfo di Napoli, le coste della Campania avevano anche un'altra risorsa economica: il turismo. Infatti, agli anziani e ai malati che vi avevano trasferito definitivamente la loro residenza, nel periodo estivo si aggiungeva una folla di villeggianti in cerca di refrigerio dalla calura di Roma. Tra i pi\u00f9 noti si ricordano gli imperatori Tiberio, che si trasfer\u00ec per molti anni a Capri, e Claudio, che preferiva \"Baia\"."}
{"id": "719257", "revid": "2057934", "url": "https://it.wikipedia.org/wiki?curid=719257", "title": "Latium adiectum", "text": " \nIl Latium novum (\"Lazio nuovo\") o Latium adiectum (\"Lazio aggiunto\") era un territorio dell'Italia antica, corrispondente all'area di espansione coloniale latina, i cui limiti generalmente si fanno corrispondere nella parte meridionale al fiume Liri (o, secondo Plinio il Vecchio, anche dal centro di Sinuessa, a mezza strada tra i fiumi Liri e Volturno), a nord dal Circeo e ad est dalla costa settentrionale del lago Fucino. All'interno, a sud, il Latium adiectum arrivava fino a Casinum (Cassino).\nNon ebbe mai una autonomia amministrativa e storici e letterari hanno fatto uso di questo nome nell'intento di ricostruire etnicamente un territorio compreso fra la Regio I e la Regio IV, distinguendo il \"Latium antiquum\" (quello dei Colli Albani e dei confederati), dal territorio lungo la valle del Liri in cui si diffusero i Latini, da quando sancirono l'alleanza con Roma.\nTerritorio.\nAlcuni storici romani, pi\u00f9 celebri le citazioni di Plinio e Strabone, descrivono un territorio della \"Regio I\" e della \"Regio IV\" come \"Latium adiectum\", prevalentemente per fare la distinzione fra il \"Latium\" vero e proprio, che chiamano \"antiquum\", l'area di origine dei Latini e della confederazione albana, e il territorio in cui si svilupp\u00f2 la loro cultura dopo l'alleanza con Roma, almeno finch\u00e9 la cittadinanza romana non fu estesa a tutti gli italici.\nAl tempo di Strabone era invece chiamato \"Latium\" il litorale marittimo che da \"Ostia\" giungeva fino a \"Sinuessa\" (Mondragone), quando invece in epoca pi\u00f9 antica comprendeva solo il litorale fino al monte Circeo.\nIncludeva, inoltre, due isole di fronte alle sue coste: \"Pandataria\" (Ventotene) e \"Pontia\" (Ponza), ricche di belle abitazioni.\nLe descrizioni geografiche antiche non trovano corrispondenza in reperti epigrafici e archeologici nonch\u00e9 nello sviluppo amministrativo e toponomastico dei territori a sud di Roma dall'et\u00e0 imperiale al medioevo. I magistrati provenienti dalla valle del Liri erano definiti non \"latini\" ma \"campani\", per tutti i secoli I, II e III, finch\u00e9 con la riforma amministrativa di Diocleziano e la nascita della diocesi Urbicaria, nella prefettura d'Italia, il Lazio antico e il Lazio aggiunto, con l'area irpina, furono aggregati nella provincia di Campania, corrispondente all'odierno Lazio meridionale, all'antica Terra di Lavoro e a parte della provincia di Avellino. Ci\u00f2 dimostra che mai, dopo l'et\u00e0 imperiale, il \"Latium\" ebbe una precisa collocazione etnica, come del resto non l'aveva pi\u00f9 il popolo latino, la cui identit\u00e0 era stata assorbita da Roma.\nStoriografia moderna.\nDopo l'unit\u00e0 d'Italia la storiografia nazionale ed europea questi problemi sono stati oggetto di discussione di storici e geografi, la maggior parte dei quali ha preso in esame le testimonianze di Strabone e Plinio, specialmente dopo l'annessione di Roma al Regno d'Italia e i primi progetti di ridesignazione amministrativa dell'antica Terra di Lavoro, in funzione di una nuova provincia di Roma o \"del Lazio\". Le conclusioni che se ne trassero furono generiche e ambigue, ma tutte orientate verso la definizione di un Lazio aggiunto che comprendeva i \"municipia\" tra il Tevere e il Garigliano.\nLo studio \u00e8 stato poi seguito anche da intellettuali locali durante il fascismo, stimolato dalle proposte ridefinizione del confine meridionale della provincia di Roma o dai diversi tentativi di istituire nuove province nelle valli del Liri e del Sacco tra Sora, Cassino, Frosinone, Ferentino ed Alatri Sant'Apollinare e Valle Dei Santi.\nCitt\u00e0 del \"Latium adiectum\".\nQui di seguito un elenco dettagliato dei principali centri:\nPrincipali vie di comunicazione.\nLa pi\u00f9 importante era la Via Appia, che partiva da Roma e raggiungeva \"Brundisium\" sul Mare Adriatico. Toccava il Mar Tirreno nei pressi del fiume Ufente (non lontano da Terracina), territorio appartenente al \"Latium adiectum\".\nEconomia.\nL'intero territorio \u00e8 fertile e produce ogni tipo di bene. Pochi sono invece i luoghi, lungo la costa, paludosi e malsani, come il territorio nei pressi di \"Terracina\". Ci\u00f2 vale anche per il Circeo, essendo un territorio montagnoso e roccioso. Pur tuttavia anche questi territori non sono del tutto improduttivi o inutili, venendo utilizzati per il pascolo, o anche come boschi per il legname o per alcuni particolari prodotti che crescono proprio nelle zone paludose. Ad esempio la pianura di Cecubo (\"ager Caecubus\"), pur essendo paludosa, produce una vite, chiamata \"dendrite\", che d\u00e0 un eccellente vino. Il territorio del \"Latium adiectum\" produceva, quindi, vini di grande qualit\u00e0 come il \"Cecubo\" (\"Formiae\"), il \"Fundano\" (da \"Fundi\"), il \"Falerno\" (tra \"Latium\" e \"Campania\"), o lo \"Statano\".\nPopolazioni.\nStrabone racconta che il territorio della pianura Pomentina costitu\u00ec l'antico insediamento del popolo degli Ausoni, che occupavano la costa fino alla Campania, in seguito venne occupata dagli Osci, probabilmente facendo riferimento ai volsci che sono una popolazione osco-umbra. I volsci occupavano anche le aree interne del Latium adiectum. Nella regione vennero poi create diverse colonie romane \u2013 in particolare sulla costa \u2013 e colonie latine \u2013 nell'area interna del Lazio (attuale Valle Latina), percorsa dalla Via Latina \u2013 che comportarono lo stanziamento di un numero ingente di romani e altri latini.\nStoria.\nIl \"Latium adiectum\" e le colonie latine (IV-III secolo a.C.).\nIn particolare il \"Latium adiectum\" di cui parlano gli autori romani (Tito Livio, Plinio, Strabone) \u00e8 strettamente connesso a un preciso momento dell'espansione culturale e coloniale dei romani e degli alleati latini, perch\u00e9 inquadra la regione delle citt\u00e0 e delle colonie aggiunte al Latium Vetus tra il IV e III a.C.,; non dovette esser mai considerata \"Latium\" la \"Valle di Comino\", il cui toponimo, di origine antica, dimostra ampiamente come anche nel primo medioevo perdurasse l'idea dell'appartenenza dell'alta valle del Melfa al Sannio (\"Cominum\" era il nome con cui i Sanniti indicavano le comunit\u00e0 urbane autonome), n\u00e9 le aree montane dei monti Ernici (dal primo medioevo dette \"Campagna\") e dell'Alto Sangro nel territorio del \"municipium\" di Atina; \u00e8 assolutamente infondata l'ipotesi che il toponimo \"San Pietro Infine\" derivi da \"ad finem Latii\", per cui alcuni storici avevano segnato nel Garigliano il confine etnico tra la \"Regio I\" \u00ablatina\u00bb e la \"Regio I\" osco-campana.\nUna vasta propaggine del \"Latium novum\", sempre secondo Strabone, del tutto ignorata nella cartografia contemporanea, si incuneava fra i territori degli Equi e dei Marsi, che smentisce ampiamente le ricostruzioni storiografiche postunitarie volte a ricomporre il \"Latium adiectum\" nelle sole province di Frosinone e Latina. Si tratta ancora una volta delle colonie latine lungo la \"via Valeria\", da \"Tibur\" ad \"Alba\", attraverso \"Varia\" e \"Carseoli\". In questo senso il geografo dice anche che il Lazio, originariamente piccolo territorio costiero, crebbe, fino a raggiungere un'estensione degna delle regioni di altri popoli italici, verso l'interno.\nGi\u00e0 dal primo secolo il nome \"Campania\" prevalse indistintamente su quello di \"Latium\", arrivando a connotare anche tutto il complesso montuoso dei Colli Albani, come dimostra la \"Tabula Peutingeriana\" e il territorio e la cultura osca meridionale piano piano si andarono imponendo su quelli dei volsci e dei falisci, a sud di Roma, non solo nella geografia, come nel caso della via Latina che diverr\u00e0 via Casilina, ma anche nella cultura, nella religione (satira luciliana, asianesimo, atticismo, scuola rodiese, epicureismo, pitagorismo, platonismo, stoicismo, isidismo, ebraismo, dionisismo) e nella politica (molti imperatori risiederanno in ville o citt\u00e0 a sud del Circeo), fino ai \u00abperversi\u00bb costumi di \"Baiae\".\nGeneralmente gli storici contemporanei trattano questa ripartizione geografica come una sorta di subregione della \"Regio I\" creata da Augusto, includendovi due o tre diverse componenti etniche delle popolazioni italiche, oltre ai latini.\nFra queste sicuramente i Volsci che nel VI secolo a.C. occupavano tutta la pianura Pontina e le vecchie citt\u00e0 latine di Terracina, \"Circei\" ed \"Antium\" e, spingendosi a nord fino a \"Velitrae\" (odierna Velletri) e ad est fino alla Valle del Liri. Le citt\u00e0 erano state sottratte al regno di Tarquinio il Superbo, l'ultimo sovrano etrusco di Roma.\nNel 358 a.C. Roma, con l'appoggio dei Latini, si riprese la piana Pontina e nel 338 a.C. anche Anzio. Vi si includono anche gli Aurunci, di lingua Osca, a sud. Il loro centro principale era \"Suessa\" (l'odierna Sessa Aurunca); Roma li sottomise con la seconda guerra sannitica. A volte anche il territorio degli Ernici \u00e8 considerato \"Latium adiectum\", che vivevano nella vallata del fiume \"Trerus\" (oggi Sacco) e nelle montagne a nord (i monti Ernici). Centri principali erano \"Anagnia\" (Anagni), \"Aletrium\" (Alatri), \"Ferentinum\" (Ferentino) e \"Verulae\" (Veroli). Si allearono con romani e latini nel 486 a.C. per contrastare la minaccia dei Volsci e degli Equi ma alla fine della seconda guerra sannitica furono accusati di ribellione e quando furono inglobati nello Stato romano ottennero solo la \"civitas sine suffragio\", una forma di cittadinanza che non prevedeva il diritto di voto.\nReligione e politica.\nIl Lazio fu da sempre il territorio dove Roma, sin dalle origini, trov\u00f2 lo spazio vitale per crescere e diventare una delle citt\u00e0 pi\u00f9 potenti d'Italia. Con i latini i romani condividevano il pantheon primitivo, con al centro la coppia Giunone-Giove quale erede legittima di una divinit\u00e0 primordiale spodestata, che regnava nell'et\u00e0 dell'oro (Giano, Saturno), pantheon che presto si arricch\u00ec con acquisizioni di divinit\u00e0 dai popoli del resto della Campania. Un lungo periodo di influenza culturale e religiosa etrusca, e in misura minore, attraverso la mediazione osca, di quella greca caratterizz\u00f2 queste terre; da questi popoli quindi furono esportate qui divinit\u00e0 tipicamente mediterranee, legate al culto delle stagioni e della cura, del commercio e della liberazione rituale degli schiavi (Feronia, Iside), e spesso i popoli locali accettarono a vertice del loro pantheon analoghe divinit\u00e0 patriarcali orientali, che si diffusero dapprima nelle localit\u00e0 in cui si praticava l'allevamento di bestiame e la pastorizia. Le nuove divinit\u00e0 maschili avevano generalmente un triplice aspetto solare, celeste ed infernale (Vediove, Sorano, Ercole).\nNascita dello stato romano.\nQuesto lungo processo culturale termin\u00f2 con la nascita della repubblica romana, ma differenze culturali e religiose continuarono a condizionare le relazioni umane fra i cittadini di Roma, tanto che ancora mille anni dopo Virgilio ricorda il Lazio come un'area originariamente agreste e bucolica, con un complesso simbolismo in cui molti autori contemporanei hanno ravvisato una virtuosa allegoria della situazione politica d'et\u00e0 Augustea. I \"campani\", i non latini, cos\u00ec vicini alla citt\u00e0 di Roma e cos\u00ec influenti con la loro economia e con i loro modelli culturali e sociali, non erano visti di buon occhio dalla classe politica che ancora si sentiva erede della tradizione cittadina romana. In realt\u00e0 la ricostruzione filologica della storia fu interesse precipuo del partito aristocratico, sia in et\u00e0 repubblicana che sul nascere del principato, il quale cercava di tutelarsi dai mutamenti in corso a Roma facendo leva sul primato morale che avevano rispetto alle altre classi in quanto detentori della tradizione etica nazionale latina. In questo contesto si inserisce anche il disegno culturale promosso da Mecenate e l'opera di mitopoiesi virgiliana, che nell'Eneide non solo promuove la storia della discendenza divina della dinastia giulio-claudia, la cui origine asiatica sarebbe giustificata con una filiazine diretta di Enea da Venere, divinit\u00e0 che nelle forme orientali del culto (ierogamie, riti sacrificali e misterici) ancora doveva recare scandalo nella societ\u00e0 patrizia romana, ma anche ricorda, contro le tendenze tiranniche della politica imperiale, l'antico popolo latino e dell'origine pastorale dei suoi re.\nLa lotta fra Augusto e i repubblicani.\nL'esito finale dell'opera virgiliana per\u00f2 lascia pensare che in realt\u00e0 i riferimenti mitologici servissero a delineare un panorama molto pi\u00f9 complesso. Nonostante Giove lasci che Enea compia la sua missione, unendo i superstiti troiani col popolo latino, il padre degli d\u00e8i \u00e8 costretto a negoziare il consenso di Giunone perch\u00e9 Roma possa vincere gli Italici, in questo caso Volsci e Osci, che osteggiavano l'alleanza di latini e asiatici. Alcuni ravvisano in questa lotta lo scontro politico che ci fu fra il partito repubblicano, capeggiato da Cicerone, e Augusto che intendeva instaurare il principato. Nell'Eneide gli Italici di Turno, furono sconfitti, i quali erano protetti da Giunone, ma la sposa di Giove ottenne dal padre degli dei, in cambio della vittoria di Enea, che a Roma lei fosse onorata nel pantheon nazionale, pi\u00f9 che in ogni altro Stato del Mediterraneo. Gli Italici quindi, pur incorsi in grave sconfitta, portarono secondo Virgilio a Roma la loro dea. Ci\u00f2 significherebbe che il partito repubblicano, sostenuto all'epoca prevalentemente dai campani, seppur distrutto da Augusto, avrebbe imposto in tutto l'impero il modello culturale della campagna \u00e0usone, dal culto delle arti liberali, della poesia bucolica orientale, fino ai sistemi religiosi e filosofici come l'epicureismo, chiara derivazione razionalistica del culto imperiale di Venere, e le mistiche caldee, pitagoriche, giudaiche. In questo senso poi i letterati cristiani vedevano in Virgilio il profeta della definitiva vittoria del cristianesimo su arianesimo, mitraismo e sul manicheismo; storicamente infatti \u00e8 dalla Campania che nell'Occidente romano si diffuse il culto dei martiri."}
{"id": "719258", "revid": "3689", "url": "https://it.wikipedia.org/wiki?curid=719258", "title": "Latium novum", "text": ""}
{"id": "719260", "revid": "287204", "url": "https://it.wikipedia.org/wiki?curid=719260", "title": "Shattuara II", "text": "Durante il regno del re assiro Shalmanassar I (1270 a.C. - 1240 a.C.) Shattuara II, figlio o nipote, di Wasashatta diede inizio ad una campagna di guerra contro che assiri.&lt;br&gt;\nIntorno al 1250 a.C., supportato dagli ittiti e dalle popolazioni nomadi dette Ahlamu, inizi\u00f2 la guerra occupando i passi montani ed i pozzi d'acqua della regione in modo da impedire all'esercito assiro in avanzata di potersi rifornire.&lt;br&gt;\nMalgrado i preparativi Shalmanassar colse una vittoria decisiva. In una sua iscrizione commemorativa afferma di aver ucciso 14400 nemici e di aver deportato gli altri, di aver conquistato nove templi fortificati; di aver trasformato in cumuli di rovine 180 citt\u00e0 degli hurriti e di aver \"..disperso come pecore gli eserciti degli ittiti e dei loro alleati Ahlamu...\"&lt;br&gt;\nLa citt\u00e0 da Taidu a Irridu furono catturate cos\u00ec come le zone montuose da Kashiar a Eluhat e le fortezze di Sudu e Harranu da Karkemish all'Eufrate. Un'altra iscrizione menziona la costruzione di un tempio ad Adad a Kahat, una citt\u00e0 di Mitanni.\nUna parte della popolazione venne deportata e serv\u00ec come manodopera coatta. Alcuni documenti amministrativi assiri menzionano quantitativi di orzo distribuiti agli \"uomini senza patria\", i deportati da Mitanni. Ad esempio il governatore della citt\u00e0 di Nahur, Meli-Sah, ricevette orzo da distribuire a coloro che erano stati deportati da Shududu \".. affinch\u00e9 avessero cibo per loro e le loro mandrie...\".&lt;br&gt;\nDopo la conquista di Mitanni gli assiri costruirono una linea di fortificazioni di frontiera lungo il fiume Balikh per bloccare eventuali tentativi di invasione da parte degli ittiti.\nDopo il tentativo di Shattuara II Mitanni scomparve dalla scena politica del Medio Oriente riducendosi a provincia assira governata dal gran-visir Ili-ippada,un membro della famiglia reale, che assunse il titolo di re (\"sharru\") di Hanilgalbat.&lt;br&gt;\nLa stessa capitale del regno venne abbandonata e Ili-ippada risiedette a Tell Sabi Abyad un centro amministrativo di recente fondazione.&lt;br&gt;\nGli assiri mantennero non solo il controllo sulle questioni militari e politiche ma controllarono anche il commercio, tant'\u00e8 che nessun nome hurrita compare nelle registrazioni private del tempo."}
{"id": "719261", "revid": "2141098", "url": "https://it.wikipedia.org/wiki?curid=719261", "title": "Campani", "text": "I Campani furono una popolazione italica appartenente al gruppo degli Osci, parlanti la lingua osca, idioma indoeuropeo del gruppo osco-umbro.\nProvenienti dagli Appennini abitati dalle genti italiche, i proto-Osci si stanziarono nella Campania antica nei primi secoli del I millennio a.C., o forse anche prima, sovrapponendosi a una preesistente popolazione, presumibilmente latino-falisca.\nRisospinti nell'interno dai colonizzatori Greci tra il VII ed il V secolo a.C., verso la met\u00e0 del V secolo a.C. riconquistarono diverse citt\u00e0 della Magna Grecia (tra le quali Cuma nel 421 a.C.) ed etrusche (tra le quali Capua nel 423 a.C.) sulla costa del golfo di Napoli e del basso Lazio, occupando anche tutto l'entroterra. \nIn questo aspetto si distingueva Neapolis, dove la classe politica greca aveva saputo meglio governare questo processo ammettendo con grande anticipo le \u00e9lite campane alle principali cariche pubbliche della \"polis\" e riuscendo attraverso questa cooptazione a mantenere la continuit\u00e0 e sovranit\u00e0 politica della citt\u00e0.\nDai Greci e dagli Etruschi gli Osci appresero la forma organizzativa della \"polis\", differenziandosi ben presto dai Sanniti, popolo italico affine, anch'esso di lingua osca, tanto che a met\u00e0 del IV secolo a.C. si rivolsero proprio a Roma contro la pressione dei Sanniti stessi.\nIl nome \"Campani\", usato dai Romani a partire dal V secolo a.C., sembra derivare da quello di \"Capua\", la loro principale citt\u00e0: il termine \"campanus\" era utilizzato, in senso stretto, come etnico di Capua, in senso pi\u00f9 ampio a designare tutti gli abitanti delle citt\u00e0 della lega stretta intorno alla stessa Capua. \nIn Et\u00e0 imperiale romana, in seguito alla suddivisione augustea dell'Italia romana in regioni, il concetto di Campania (\"Terra dei Campani\") si estese oltre i suoi originari confini andando a ricomprendere un territorio ben pi\u00f9 vasto, incluso nella parte meridionale della \"Regio I Latium et Campania\"."}
{"id": "719263", "revid": "1745361", "url": "https://it.wikipedia.org/wiki?curid=719263", "title": "Regno di Ewyas", "text": "Il Regno di Ewyas fu un regno del Galles centro-meridionale fondato poco prima della met\u00e0 del I secolo a.C. dalla trib\u00f9 celtica dei siluri. La sua capitale era a Caerwent (Caer Gwent) e i suoi sovrani facevano risalire la propria discendenza a Llyr Lleddiarth e al periodo dell'arrivo di Cesare in Britannia. In realt\u00e0, molti di questi sovrani sono delle figure semi-leggendarie. Attorno alla met\u00e0 del IV secolo, l'area dell'Ewyas si trovava nel centro della provincia romana della Britannia Prima. L'ultimo sovrano dell'Ewyas sembra essere stato Meirchion ap Gwrgant: dopo la sua morte (ca. 430), il re supremo britannico Vortigern diede quest'area al figlio maggiore Vortimer, in virt\u00f9 della discendenza di quest'ultimo, per linea materna, da uno dei precedenti sovrani, Eudaf Hen. A partire dal 474 ca., Gwrfoddw Hen, figlio di Amlawdd Wledig, reclam\u00f2 la parte orientale dell'Ewyas. Alla fine, quest'area si trasformer\u00e0 nei regni di Gwent e di Ergyng. "}
{"id": "719264", "revid": "1489775", "url": "https://it.wikipedia.org/wiki?curid=719264", "title": "Porto tiberino", "text": "Il Porto tiberino (\"portus Tiberinus\") fu il primo porto commerciale di Roma antica, collocato sul tratto urbano del Tevere. Pi\u00f9 precisamente fu costruito tra le pendici del Palatino e quelle del Cam\u00adpidoglio, cio\u00e8 nell'area tra il Foro Boario e il Fo\u00adro Olitorio, dove l'ansa del Tevere creava una propaggine acquitrinosa nota come palude del Velabro.\nGiungevano al porto: da monte, i prodotti dell'Italia centrale, dell'Umbria e dell'Etruria; da valle, quelli transmarini che dal porto di Ostia venivano trasbordati dalle grandi navi da carico ai battelli fluviali. In quest'ultimo caso i battelli che risalivano il Tevere dovevano essere trainati da animali.\nStoria.\nLa costruzione del Porto tiberino risale al VI secolo a.C. ma, a partire dal IV secolo a.C., non solo divenne insufficiente per gestire il traffico commerciale ma fu fortemente compromesso dalle progressive opere di drenaggio della palude del Velabro (specie dalla Cloaca Massima) che comportarono un interramento consistente. Per ovviare al crescente traffico commerciale e al problema dell'interramento (reso per\u00f2 necessario per urbanizzare questo tratto di vallata) venne costruito nel II secolo a.C. l'Emporio (il secondo porto commerciale urbano di Roma). Tuttavia il Porto tiberino continu\u00f2 a essere mantenuto attivo per secoli, fino all'epoca imperiale (quantomeno fino ai Flavi). "}
{"id": "719272", "revid": "281901", "url": "https://it.wikipedia.org/wiki?curid=719272", "title": "Parco dell'Oglio Nord", "text": "Il parco Oglio Nord \u00e8 un parco fluviale della regione Lombardia istituito il 16 aprile 1988 con L.R. n\u00b0 18, che si sviluppa lungo l'asta del fiume Oglio nel tratto compreso tra l'uscita dal Lago d'Iseo ed i comuni di Seniga, sponda sinistra, e Gabbioneta-Binanuova, sponda destra. Il tratto tra Seniga-Gabbioneta Binanuova e la foce \u00e8 protetto dal Parco Oglio Sud.\nTerritorio.\nOccupa una superficie di 14.170 ettari. \nComprende 34 comuni delle province di Bergamo, Brescia e Cremona: Alfianello, Azzanello, Bordolano, Borgo San Giacomo, Calcio, Capriolo, Castelli Calepio, Castelvisconti, Chiari, Cividate al Piano, Corte de' Cortesi, Corte de' Frati, Credaro, Gabbioneta-Binanuova, Genivolta, Orzinuovi, Palazzolo sull'Oglio, Palosco, Paratico, Pontevico, Pontoglio, Pumenengo, Quinzano d'Oglio, Robecco d'Oglio, Roccafranca, Rudiano, Sarnico, Scandolara Ripa d'Oglio, Seniga, Soncino, Torre Pallavicina, Urago d'Oglio, Verolavecchia, Villachiara, Villongo.\nLa sede amministrativa \u00e8 a Orzinuovi, mentre quella culturale \u00e8 a Soncino.\nFlora.\nIl bosco contiene pioppi, salici e robinie. Sugli alberi si arrampica l'edera. Presso il suolo si notino il verbasco, l'ortica, la falsa ortica, il luppolo, la pervinca minore e l'anemone giallo.\nFauna.\nTra i mammiferi sono stati avvistati il daino, la volpe e lo scoiattolo. Copiosa \u00e8 l'avifauna con esemplari di Cormorano, Airone cenerino, Garzetta, Nitticora, Germano reale, Sparviere, Gheppio, Fagiano, Gru, Piro-piro culbianco, Picchio verde, Picchio rosso maggiore, Picchio rosso minore, Cesena, Pettirosso, Codibugnolo, Passera scopaiola, Capinera, Lucherino, Fiorrancino, Cinciallegra, Cardellino, Lu\u00ec piccolo, Scricciolo, Cornacchia grigia. Comune da trovare \u00e8, tra i rettili, la lucertola muraiola. Nell'acqua si pu\u00f2 notare il passaggio degli aspi e dei triotti. Abbondanti gli insetti, tra i quali non si deve dimenticare la farfalla Aglais urticae, la vanessa io, Meloe proscarabeus e Gonioctena fornicata."}
{"id": "719273", "revid": "289247", "url": "https://it.wikipedia.org/wiki?curid=719273", "title": "Aria condizionata", "text": ""}
{"id": "719276", "revid": "73997", "url": "https://it.wikipedia.org/wiki?curid=719276", "title": "Pink Faires", "text": ""}
{"id": "719277", "revid": "112392201", "url": "https://it.wikipedia.org/wiki?curid=719277", "title": "Parco dell'Oglio Sud", "text": "Il parco dell'Oglio Sud \u00e8 un'area naturale protetta istituita dalla Regione Lombardia ed occupa una superficie di 12.800 ettari. Si sviluppa lungo l'asta del fiume Oglio; il paesaggio \u00e8 fortemente caratterizzato dall'agricoltura dove la fitta rete idrica spesso segnata da fasce arbustive e filari, interrompe la serie ordinata dei coltivi. Le aree golenali spiccano nella campagna per le imponenti masse boscate dei pioppi e per le dense bordure a salice bianco che a volte si estendono fino a costituire vere e proprie boscaglie. L'alveo del fiume Oglio \u00e8 caratterizzato da un andamento sinuoso a canale unico con meandri ben evidenti e sponde spesso ripide al cui piede emergono d'estate estese spiagge di sabbia. Alla foce del fiume Mella (affluente dell'Oglio) vi \u00e8 il confine nord del Parco, la cui area \u00e8 inserita tra le province di Cremona e Mantova e termina alla confluenza dell'Oglio nel fiume Po, presso Torre d'Oglio. Il tratto planiziale precedente, dall'uscita dal lago d'Iseo \u00e8, invece, protetto dal parco Oglio Nord.\nLa tutela e la gestione dell'area sono affidati ad un ente gestore denominato Parco Oglio Sud. Questo \u00e8 un ente regionale di diritto pubblico istituito con LR del 16 aprile 1988 numero 17 facente riferimento alla legge regionale del 30 novembre 1983, n. 86 denominata: \"Piano regionale delle aree regionali protette. Norme per l'istituzione e la gestione delle riserve, dei parchi e dei monumenti naturali nonch\u00e9 delle aree di particolare rilevanza naturale e ambientale\", e successivamente modificata dalla Legge Regionale 4 agosto 2011, n. 12: \"Nuova organizzazione degli enti gestori delle aree regionali protette...\"\nLa sede amministrativa \u00e8 a piazza Donatore del Sangue, 2 - 26030 Calvatone (CR).\nGli enti locali interessati sono: Provincia di Cremona e comuni di Ostiano, Volongo, Pessina Cremonese, Isola Dovarese, Drizzona, Piadena, Calvatone; Provincia di Mantova e comuni di Casalromano, Canneto sull'Oglio, Acquanegra sul Chiese, Bozzolo, Marcaria, San Martino dell'Argine, Gazzuolo, Commessaggio, Viadana.\nAvifauna.\nNel parco sono presenti numerose specie di uccelli, tipici della Pianura Padana:"}
{"id": "719278", "revid": "108020352", "url": "https://it.wikipedia.org/wiki?curid=719278", "title": "Val di Fleres", "text": "La val di Fleres (\"Pflerschtal\" in tedesco) \u00e8 una piccola valle dell'Alto Adige, che parte da Colle Isarco, fino ad arrivare alla cima di Montarso (\"\u00d6stlicher Feuerstein\") nelle Alpi Breonie.\nGeografia fisica.\nLa valle \u00e8 lunga all'incirca 16 chilometri, come l'omonimo rio Fleres, che dopo appunto 16 chilometri sfocia nel fiume Isarco. \nLa valle con le sue frazioni e i suoi casali sparsi appartiene (dal 1928) al comune di Brennero e si trova ad un'altezza media di 1.245\u00a0m s.l.m.\nStoria.\nNel passato veniva chiamata anche \"Silbertal\" (\"valle dell'argento\") a causa delle miniere ivi presenti fin dal Medioevo. Le miniere d'argento e di piombo di Fleres rimasero attive fino al 1818.\nAttualmente la valle \u00e8 considerata uno dei luoghi pi\u00f9 incontaminati dell'Alto Adige.\nSport.\nInvernale.\nNel periodo invernale si hanno a disposizione 15 chilometri di piste da sci, servite da due seggiovie quadriposto con ammorsamento automatico (\"Ladurns\") e uno skilift in localit\u00e0 San Antonio (\"St. Anton\").\nE, ancora, vi sono due piste da fondo e una pista per lo slittino.\nLadurns.\nZona sciistica d'inverno, ma molto apprezzata anche d'estate, in quanto offre la possibilit\u00e0 di molteplici punti di partenza per escursioni, ma anche semplici passeggiate. La malga \"Ladurns\" \u00e8 raggiungibile a piedi in circa 2 ore (sentiero 35/A) o tramite la seggiovia, in 7 minuti.\nRifugio Edelweiss.\nDalla malga Ladurns \u00e8 possibile raggiungere la malga Edelweiss, riconoscibile in quanto ha appresso un crocefisso, ed un laghetto, dove si pescano anche le trote. Da qui l'escursionista si trova di fronte il gruppo del Tribulaun, che nonostante raggiunga solo 3.100 metri, si erge imponente rispetto agli altri massicci montuosi."}
{"id": "719279", "revid": "30610", "url": "https://it.wikipedia.org/wiki?curid=719279", "title": "Demodecia", "text": ""}
{"id": "719281", "revid": "1568601", "url": "https://it.wikipedia.org/wiki?curid=719281", "title": "Monte Ditte", "text": "Il monte Ditte (in greco antico \u0394\u03af\u03ba\u03c4\u03b7) \u00e8 una montagna della parte orientale dell'isola di Creta.\nCon i suoi 2.148\u00a0m \u00e8 la pi\u00f9 alta delle cime dell'omonimo massiccio montuoso che sovrasta la piana di Lasithi.\nMitologia.\nSecondo la mitologia greca Rea partor\u00ec Zeus nella grotta di Psychro situata sul monte per nascondere il figlio dal padre Crono."}
{"id": "719284", "revid": "125347494", "url": "https://it.wikipedia.org/wiki?curid=719284", "title": "Bugatti Tipo 16 e Tipo 18", "text": "Le Type 16 e Type 18 erano due vetture sportive prodotte in pochissimi esemplari negli anni dieci dalla casa francese Bugatti.\nProfilo.\nQuesti due modelli, considerati piuttosto come dei prototipi o delle fuoriserie, hanno una storia che affonda le sue radici al periodo in cui Ettore Bugatti lasci\u00f2 la Deutz AG per dedicarsi alla produzione di autovetture in proprio. Al momento del suo addio al costruttore di Colonia, Bugatti port\u00f2 con s\u00e9 tre autotelai presi dal magazzino della Deutz AG. Furono proprio questi autotelai a dare il via al progetto che avrebbe portato alla realizzazione delle Bugatti \"Tipo 16\" e \"Tipo 18\". Tali modelli vennero realizzati in realt\u00e0 solo in un secondo momento, giacch\u00e9 i primi sforzi del neo-imprenditore italiano furono concentrati principalmente nella progettazione e realizzazione della Tipo 13, destinata invece ad una produzione in serie. Fu infatti solo nel 1912 che i tre autotelai di origine Deutz ricevettero finalmente una carrozzeria ed un motore, dando luogo ai due modelli di casa Molsheim.\nCaratteristiche.\nPoche furono le differenze tra la \"Tipo 16\" e la \"Tipo 18\": la carrozzeria era di tipo roadster a due posti secchi, simile ai modelli prodotti da Bugatti a Colonia, ma con una calandra dal disegno simile a quello della \"Tipo 13\". Sotto il cofano alloggiava un 4 cilindri con distribuzione monoalbero in testa a tre valvole per cilindro. La \"Tipo 16\" e la \"Tipo 18\" furono le prime Bugatti ad adottare tale schema di distribuzione. In seguito sarebbero state estese a tutti i modelli Bugatti. Questo motore aveva una cilindrata di 5027 cm3 (alesaggio e corsa 100 x 160\u00a0mm), era alimentato mediante carburatore Zenith ed era in grado di erogare una potenza di 90 CV, un bel risultato per l'epoca. Tale motore fu comunque rivisitato nel corso degli anni, arrivando a 100 CV. Il telaio a longheroni e traverse da 2,55 metri di passo era provvisto di sospensioni ad assale rigido con molle a balestra semiellittica sull'avantreno e a quarto di balestra sul retrotreno. Gli ammortizzatori erano a frizione. La trazione era ovviamente sulle ruote posteriori, a cui la coppia motrice veniva inviata mediante un cambio a 4 marce. La trasmissione era a catena, tranne che in un esemplare, provvisto invece di trasmissione a cardano. Con queste caratteristiche si potevano raggiungere circa 150\u00a0km/h di velocit\u00e0 massima.\nIn totale, fra \"Tipo 16\" e \"Tipo 18\" vennero prodotti una decina di esemplari appena. La richiesta fu estremamente esigua, da cui i bassissimi numeri di produzione. Le consegne della \"Tipo 18\" si esaurirono fra il 1912 e il 1914, mentre la \"Tipo 16\" giunse fino al 1917, in piena guerra, e la sua uscita di produzione pass\u00f2 praticamente inosservata. Uno di questi esemplari venne acquistato dall'aviatore Roland Garros, poi divenuto celebre per aver dato vita all'omonimo torneo di tennis.\nAttivit\u00e0 sportiva.\nLe \"Tipo 16\" e \"Tipo 18\" furono concepite come auto da competizione, anche se una parte di questa esigua produzione fu convertita all'uso stradale. Tuttavia non mancarono alcuni esempi di utilizzo in gara. Fra queste, va citata la \"Coupe Herkhomer\", vinta proprio da uno di questi esemplari. Il gi\u00e0 citato esemplare provvisto di trasmissione a cardano fu schierato alla 500 Miglia di Indianapolis del 1914, dove per\u00f2 fu costretto ad abbandonare a causa della rottura dello sterzo dopo 425 miglia percorse e mentre si trovava in terza posizione."}
{"id": "719288", "revid": "219355", "url": "https://it.wikipedia.org/wiki?curid=719288", "title": "Radiazioni alfa", "text": ""}
{"id": "719290", "revid": "7", "url": "https://it.wikipedia.org/wiki?curid=719290", "title": "Imperiali (famiglia)", "text": ""}
{"id": "719293", "revid": "400694", "url": "https://it.wikipedia.org/wiki?curid=719293", "title": "Negativo fotografico", "text": ""}
{"id": "719297", "revid": "584834", "url": "https://it.wikipedia.org/wiki?curid=719297", "title": "Cascata Pflerscher H\u00f6ll", "text": ""}
{"id": "719298", "revid": "1543377", "url": "https://it.wikipedia.org/wiki?curid=719298", "title": "Cascata all'Inferno", "text": "La cascata all'Inferno o cascata Pflerscher H\u00f6lle (\"Wasserfall Pflerscher H\u00f6lle\" in tedesco), \u00e8 una cascata che si trova in Val di Fleres, nel comune del Brennero, in Alto Adige, l'altezza del suo salto \u00e8 di 46 metri.\nCome raggiungerla.\nSi parte da San Antonio, incamminandosi per la pensione Feuerstein, si prosegue per la vecchia Steiner Kirchweg fino a giungere alla localit\u00e0 Sasso (\"Stein\"). Qui si raggiunge un ponticello blu, che si attraversa per andare sulla strada forestale nella direzione del rifugio Cremona e rifugio Tribulaun. Questa viene considerata dai valligiani anche come un indicatore meteorologico; se la cascata \"fuma\" (ovvero diviene spumeggiante) allora si ha il bel tempo.\nDal parcheggio di Sasso la cascata \u00e8 raggiungibile in 40 minuti, seguendo la segnaletica. "}
{"id": "719299", "revid": "63727", "url": "https://it.wikipedia.org/wiki?curid=719299", "title": "Bugatti Tipo 19", "text": ""}
{"id": "719300", "revid": "5791308", "url": "https://it.wikipedia.org/wiki?curid=719300", "title": "Luis Kuhne", "text": ""}
{"id": "719301", "revid": "11959", "url": "https://it.wikipedia.org/wiki?curid=719301", "title": "Guerra arabo-israeliana del 1973", "text": ""}
{"id": "719302", "revid": "941725", "url": "https://it.wikipedia.org/wiki?curid=719302", "title": "Monocono", "text": "Il monocono \u00e8 un sistema d'allevamento dell'olivo concepito per la raccolta meccanica. Il nome deriva dalla forma irregolarmente conica che assume la chioma della pianta adulta.\nDescrizione.\nConcettualmente questa forma deriva dal fusetto e rientra nel raggruppamento delle forme a piramide. La struttura consiste in una forma libera con fusto allevato a tutta cima fino ad un'altezza media di 2,5-3,5 metri. Le ramificazioni di primo ordine (\"branche primarie\") sono distribuite uniformemente a elica lungo il fusto a partire da un'altezza di 1 metro dal suolo. Le branche primarie hanno lunghezza decrescente passando da quelle inferiori a quelle superiori. La cima \u00e8 particolarmente alleggerita allo scopo di non ombreggiare la chioma sottostante.\nNel monocono non ci sono branche secondarie vere e proprie: sulla ramificazione primaria s'inseriscono direttamente le branche di sfruttamento che sono periodicamente rimosse al loro esaurimento con la potatura di produzione.\nNel complesso questa forma d'allevamento presenta una chioma irregolarmente conica e poco espansa in volume. Lo scopo principale \u00e8 quello di ottimizzare la struttura scheletrica alla raccolta meccanica per scuotimento del fusto: la struttura del monocono, per l'assenza delle branche secondarie e per il contenuto sviluppo in lunghezza delle branche primarie, \u00e8 fondamentalmente rigida perci\u00f2 permette il trasferimento delle sollecitazioni meccaniche impresse con la vibrazione dal fusto ai rametti fruttiferi provocando il distacco delle olive. Le olive offrono infatti una notevole resistenza al distacco, spesso dell'ordine di 9,8 N (1 kg-forza), perci\u00f2 con sistemi d'allevamento espansi si distaccano con difficolt\u00e0 in quanto le vibrazioni tendono a smorzarsi passando dal fusto alle branche di ordine superiore.\nPotatura d'allevamento.\nLe piante devono avere gi\u00e0 in fase d'impianto una uniforme ramificazione, requisito per una precoce entrata in produzione. Vanno messe a dimora con un robusto tutore alto circa 2,5 metri perch\u00e9 l'allevamento a tutta cima espone il fusto alle sollecitazioni meccaniche del vento. \nNella potatura d'allevamento si devono assolutamente limitare gli interventi cesori in modo da stimolare la precocit\u00e0 dell'entrata in produzione delle branche inferiori: la raccolta meccanica si attuer\u00e0 infatti quando il fusto sar\u00e0 sufficientemente robusto, al 6\u00ba-7\u00ba anno. Durante il periodo iniziale, pertanto, si sfrutter\u00e0 la produzione delle branche inferiori che in seguito saranno rimosse fino ad un metro d'altezza.\nNei primi 3-4 anni si dovr\u00e0 procedere a privilegiare la freccia in modo da sfruttare la dominanza apicale. Eventuali germogli laterali che possono competere con quello terminale devono essere rimossi con la potatura estiva. Nelle branche primarie si dovr\u00e0 regolare lo sviluppo della vegetazione ripiegando i rami troppo vigorosi per stimolarne la messa a frutto. Una pratica utile a stimolare la precocit\u00e0 \u00e8 quella dell'incisione anulare, che tuttavia potrebbe essere onerosa dal punto di vista economico. Le prime branche dovrebbero produrre gi\u00e0 al 3\u00ba-4\u00ba anno se si evitano i tagli.\nA partire dal 4\u00ba anno si inizia a rimuovere le branche inferiori, fra quelle che hanno gi\u00e0 prodotto, fino al 6\u00ba-7\u00ba anno. A questo punto, se il fusto ha raggiunto i 20 cm di diametro alla base si pu\u00f2 procedere con la raccolta meccanica, perci\u00f2 dovr\u00e0 essere liberato per circa un metro d'altezza in modo da poter applicare la pinza della scuotitrice.\nPotatura di produzione.\nLa potatura di produzione richiede pochi interventi nelle cultivar a portamento espanso o pendulo, mentre \u00e8 pi\u00f9 intensa in quelle a portamento assurgente.\nIn generale si dovr\u00e0 procedere ad un graduale rinnovamento delle branche fruttifere con tagli di ritorno, diradare se necessario la vegetazione in tutta la chioma, asportando i succhioni che tendono a svilupparsi in direzione verticale, ma soprattutto si dovr\u00e0 mantenere la cima diradata per evitare lo sviluppo di una vegetazione terminale che ombreggerebbe le parti sottostanti.\nPropriet\u00e0.\nIl monocono si distingue per il suo adattamento alla raccolta meccanica mediante vibrazione del fusto impressa da una scuotitrice, ma presenta anche altri pregi. \nIl contenimento degli interventi cesori in fase di allevamento, la struttura compatibile con il portamento basitonico dell'olivo, il ridotto sviluppo in volume della chioma, sono fattori che nel complesso permettono una veloce entrata in produzione, gi\u00e0 dal terzo anno.\nLe dimensioni contenute in larghezza e la cima alleggerita sono anche fattori che adattano questa forma ai sesti d'impianto stretti, 5x6 m o 6x6 m.\nPer contro, il monocono si presta poco per la raccolta manuale, sia la brucatura sia la raccolta agevolata. In definitiva il sistema d'allevamento \u00e8 adatto per la conduzione di oliveti di media o grande estensione, in regime intensivo, con raccolta delle olive effettuate con scuotitrici e reti d'intercettazione (raccolta meccanizzata) o con scuotiraccoglitrici (raccolta meccanica integrale)."}
{"id": "719304", "revid": "339392", "url": "https://it.wikipedia.org/wiki?curid=719304", "title": "Search and rescue", "text": ""}
