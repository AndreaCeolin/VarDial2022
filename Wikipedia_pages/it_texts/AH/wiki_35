{"id": "692804", "revid": "57342", "url": "https://it.wikipedia.org/wiki?curid=692804", "title": "Milza", "text": "La milza \u00e8 l'organo linfoide secondario pi\u00f9 grande del sistema linfatico umano. La sua grandezza e la sua struttura sono tali da essere considerato un organo pieno (cio\u00e8 parenchimatoso). A differenza di altri organi linfoidi secondari, essa \u00e8 collegata al sistema circolatorio per mezzo di vasi sanguigni e non linfatici. La milza \u00e8 un organo impari, posizionato nell'ipocondrio sinistro.\nLa milza presenta molteplici funzioni:\nLa milza in un paziente sano non \u00e8 palpabile in quanto rimane coperta dalle coste; essa pu\u00f2 essere invece ben apprezzata in condizioni patologiche che inducano splenomegalia (ad esempio malattie da protozoi come la malaria, la leishmaniosi e il trypanosoma).\nVerifiche sperimentali su apneisti volontari hanno mostrato che la milza, a seguito dell'apnea, presenta una sensibile riduzione dello spessore, per poi tornare a dimensioni normali in seguito. \u00c8 stata avanzata quindi l'ipotesi che questa contrazione sia legata al meccanismo dello scostamento ematico che si verifica nel caso di apnee prolungate. Nei mammiferi marini la milza \u00e8, a differenza dell'uomo, molto pi\u00f9 grande proporzionalmente (fino a 7% del peso corporeo), probabilmente per via di un adattamento alla vita marina per affrontare pi\u00f9 agevolmente apnee prolungate grazie alle riserve di sangue contenute in quest'organo.\nDimensioni (diametri e volume).\nLe dimensioni della milza variano in base alla quantit\u00e0 di sangue contenuta e possono modificarsi entro i limiti fisiologici (ad esempio durante e dopo i pasti). Le dimensioni medie sono:\nDa queste dimensioni si spiega la forma della milza: un ovoide con l'asse maggiore (lunghezza) orientato in senso antero-posteriore.\nColore.\nIl colore della milza varia a seconda del suo stato funzionale ed \u00e8 generalmente porpora-scuro, a causa del suo intenso grado di vascolarizzazione. All'esame autoptico e in seguito al lavaggio dei vasi splenici (procedura che rimuove l'umore contenuto nel loro lume) la milza assume una colorazione diversa, che vira dal grigio al bianco.\nPeso e consistenza.\nLa consistenza della milza \u00e8 piuttosto molle: ci\u00f2 la rende facilmente friabile e fragile a seguito di traumi meccanici indiretti e no; pesa dai 180 ai 250 g.\nDisposizione e rapporti.\n\u00c8 situata nella porzione sovramesocolica della cavit\u00e0 addominale, nella loggia lienale, compresa tra la parete posteriore del corpo dello stomaco e la faccia anteriore del rene sinistro, appena sotto il diaframma, ed \u00e8 rivestita dal peritoneo che ne lascia scoperta solo una piccola area di 2\u20133\u00a0cm. In proiezione anteriore corrisponde alla regione topografica dell'ipocondrio sinistro, al livello dell'area compresa fra la nona e l'undicesima costa, entro la linea ascellare anteriore.\nConformazione e rapporti.\nNella milza si distinguono due facce: una esterna o \"faccia diaframmatica\" e una interna o \"faccia viscerale\".\nPresenta inoltre tre margini (anteriore o superiore, posteriore o inferiore e interno) e due poli di cui quello superiore risulta arrotondato e quello inferiore appuntito.\nLa faccia diaframmatica \u00e8 liscia e convessa ed \u00e8 in rapporto con la pleura e il polmone sinistro con l'interposizione del diaframma. La sua proiezione sulla gabbia toracica corrisponde alla 9\u00aa, 10\u00aa e 11\u00aa costa.\nLa faccia viscerale \u00e8 suddivisa dal margine interno in una \"faccia renale\" e in una \"faccia gastrica\" che, nel limite con il margine, presenta l'\"ilo\" da cui escono ed entrano i vasi lienali sormontato dalla \"tuberosit\u00e0 lienale\". Grazie alla faccia renale la milza \u00e8 in contatto con la faccia anteriore del rene e del surrene sinistro; la faccia gastrica \u00e8 in rapporto con il fondo e la faccia posteriore dello stomaco, con la flessura sinistra del colon e con la coda del pancreas.\nMezzi di fissit\u00e0.\nLa milza \u00e8 mantenuta nella loggia lienale grazie ai legamenti peritoneali e alla pressione addominale positiva. Nonostante questo \u00e8 un organo piuttosto mobile. Il peritoneo la avvolge completamente e da essa si distacca per portarsi allo stomaco, al pancreas e al diaframma formando i tre legamenti:\nTra i mezzi di fissit\u00e0 \u00e8 opportuno ricordare anche il \"legamento frenocolico\" che, nonostante non trovi attacco alla milza, contribuisce al suo sostegno portandosi dalla flessura sinistra del colon al diaframma.\nVascolarizzazione e innervazione.\nCircolazione sanguigna.\nL'\"arteria lienale\" o \"gastrolienale\", dopo aver percorso un tragitto sinuoso e aver emesso collaterali per lo stomaco e il pancreas, a 5\u20136\u00a0cm dall'ilo si divide nei suoi rami terminali che si approfondano nell'ilo della milza. I vasi arteriosi si inseriscono nello spessore delle trabecole che abbandonano poco dopo per approfondirsi nel parenchima dell'organo, gi\u00e0 vascolarizzato.\nLe vene che emergono dal parenchima a livello dell'ilo, in numero di 6-8, confluiscono in due grossi tronchi che confluiscono a loro volta per formare la \"vena lienale\". Tale vaso riceve la vena gastroepiploica sinistra, segue l'arteria omonima, riceve la vena mesenterica inferiore e sfocia nel tronco della vena porta.\nDrenaggio linfatico.\nNella milza \u00e8 presente una doppia rete di vasi linfatici: superficiale e profonda. I vasi superficiali sono nello spessore della capsula fibrosa, appena sotto l'involucro peritoneale, e convergono all'ilo. I vasi profondi, invece, seguono le diramazioni delle vene e quindi sono nello spessore delle trabecole fino all'emergenza nell'ilo. I vasi sono esclusivamente associati al connettivo dell'organo perch\u00e9 n\u00e9 la polpa rossa, n\u00e9 la polpa bianca presentano un drenaggio linfatico.\nSia i vasi superficiali sia profondi afferiscono ai \"linfonodi pancreaticolienali\" situati nello spessore del legamento pancreaticolienale.\nInnervazione.\nI nervi derivano dal plesso celiaco e raggiungono l'organo seguendo i rami dell'arteria lienale.\nStruttura.\nLa milza \u00e8 costituita da una capsula esterna fatta di tessuto connettivo denso, con una bassa percentuale di tessuto muscolare liscio che, a differenza di cani e gatti, \u00e8 incapace quindi di garantire una contrazione. Dalla capsula originano numerose trabecole che si arrestano quasi subito non portando a una suddivisione lobare dell'organo e nelle quali passano i vasi arteriosi prima di approfondirsi nel parenchima.\nLa maggior parte della polpa splenica \u00e8 formata da \"polpa rossa\", chiamata cos\u00ec per via del colore dovuto al ricco apporto sanguigno e che svolge la funzione ematocateretica e dalla \"polpa bianca\", la parte linfoide della milza.\nMicrocircolazione.\nL'organizzazione dei vasi sanguigni all'interno della milza \u00e8 fondamentale per la strutturazione del parenchima stesso. Come gi\u00e0 anticipato in precedenza, i rami dell'arteria lienale decorrono inizialmente nelle trabecole della capsula (arterie trabecolari) dove si ramificano riducendosi di calibro per poi uscire nel parenchima come arteriole di circa 200\u00a0\u00b5m di diametro che si circondano di una guaina di tessuto linfoide. In sezione queste strutture, comprendenti un'arteriola centrale circondata dalla guaina linfoide, si presentano come accumuli linfoidi tondeggianti, i \"corpuscoli lienali\" o \"corpuscoli di Malpighi\". La componente linfoide intorno al vaso viene chiamata \"guaina linfoide periarteriolare\" o \"PALS\". Questa arteria centrale si ramifica poi in piccoli vasi che sboccano in piccoli canali vascolari ai margini dei follicoli linfoidi detti \"seni marginali\".\nDopo averli attraversati il diametro delle arteriole si \u00e8 ridotto a 50\u00a0\u00b5m e, passando nella polpa rossa, si sfioccano in un ciuffo di \"arteriole penicillari\" di 15\u00a0\u00b5m di diametro. Le arteriole penicillari terminano in capillari penicillari caratterizzati da un epitelio formato da cellule fusiformi prive di un apparato giunzionale intercellulare che permette al sangue di passare attraverso le fenestrature. Alcuni capillari, i \"capillari con guscio\", perdono la loro parete, ma presentano un rivestimento di macrofagi allungati e disposti concentricamente intorno al vaso, il cosiddetto \"guscio\" (o \"ellissoide\").\nLa circolazione splenica, da questo punto in poi, pu\u00f2 proseguire in un \"circolo chiuso\" continuando nei capillari penicillari o nei seni venosi oppure in un \"circolo aperto\" esondando nei cordoni della polpa rossa e attraversando gli spazi fra le cellule reticolari per tornare in circolo attraverso i seni venosi.\nLe vene che si formano per la confluenza dei seni venosi confluiscono in rami sempre pi\u00f9 grossi a formare la vena lienale.\nPolpa bianca.\nLa polpa bianca \u00e8 costituita da tessuto linfoide disposto lungo le \"guaine linfoidi periarteriolari\" (PALS). Si forma nel contesto del reticolo connettivale disposto attorno alle arteriole centrali come un insieme di aggregati linfoidi di forma cilindrica che contengono alla periferia follicoli linfoidi secondari simili a quelli della zona corticale dei linfonodi. Sono presenti, in varia quantit\u00e0, linfoblasti B, linfociti B, linfociti T, macrofagi, plasmacellule e cellule della componente reticolare. In caso di risposta immunitaria nel centro dei follicoli linfoidi si formano i centri germinativi che si allargano accogliendo linfociti B dalla zona marginale.\nZona marginale.\nLa zona marginale forma la zona di confine fra polpa bianca e rossa. Si trova subito all'esterno dei seni marginali ed \u00e8 costituita da un reticolo connettivale a maglie fitte con cordoni cellulari simili a quelli della polpa rossa. Nella zona marginale si trovano macrofagi e linfociti B specializzati, detti linfociti B della zona marginale.\nPolpa rossa.\nLa polpa rossa, organizzata intorno alla polpa bianca, presenta un aspetto spugnoso dovuto ai \"seni venosi\" delimitati dai \"cordoni cellulari\" o \"cordoni di Billroth\" e costituisce la parte prevalente di parenchima splenico. I cordoni sono formati da uno stroma reticolare che contiene cellule di vario tipo come linfociti, macrofagi ed elementi corpuscolati del sangue (eritrociti e piastrine). La presenza di macrofagi permette alla milza di svolgere la funzione emocateretica, che termina poi nel fegato .\nDerivazione embriologica.\nIntorno alla IV-V settimana di vita embrionale si assiste alla formazione del primo abbozzo della milza come accumulo di cellule mesenchimali nello spessore del mesogastrio dorsale che acquisir\u00e0 la forma caratteristica solo nel periodo fetale (dalla IX settimana in poi). Lo sviluppo della milza sembra essere regolato dai geni omeobox NKx2-5, Hox11 e Bapx1. Nel feto la milza ha un aspetto lobato i cui lobuli poi scompaiono prima della nascita lasciando solo deboli resti negli incavi del bordo superiore. Durante la rotazione dello stomaco, la superficie sinistra del mesogastrio si fonde con il peritoneo sopra il rene sinistro spiegando l'attacco alla parete dorsale del legamento splenorenale e il motivo del cammino cos\u00ec tortuoso dell'arteria splenica.\nFino al quinto mese di gestazione, quando il midollo osseo inizia a funzionare, la milza ha importanti funzioni emopoietiche.\nDopo la nascita non resta alcuna significativa funzione emopoietica eccezione fatta in alcune malattie ematologiche quali, ad esempio, la sindrome mielodisplastica e le emoglobinopatie.\nIstogenesi.\nIntorno al III mese, in contemporanea con quanto avviene nell'abbozzo epatico, si assiste a una colonizzazione di cellule staminali che maturano in uno dei primi stadi dei linfociti B, i linfociti Pre-B, prima del completo sviluppo dei territori nell'abbozzo. La polpa bianca infatti, si pu\u00f2 notare dopo il V mese, dopo il IV mese assiste a una colonizzazione dei linfociti T e dal II anno di vita postnatale la zona marginale diventa pienamente funzionante.\nFunzione.\nLa milza presenta le due importanti funzioni di emocateresi (svolta nella polpa rossa) e di organo linfoide periferico (svolta nella polpa bianca). Svolge anche il ruolo di immagazzinamento degli elementi figurati del sangue (la milza contiene circa il 25% del pool di linfociti B e il 10-15% di quello dei linfociti T).\nLa sua funzione emopoietica, attiva dal III mese di gravidanza alla nascita, \u00e8 pressoch\u00e9 nulla nella vita postnatale, ma pu\u00f2 essere recuperata per necessit\u00e0.\nFunzione emocateretica.\nLa ricca irrorazione sanguigna e le numerose ramificazioni con riduzione di calibro dei vasi nella polpa rossa permettono un grande ricircolo di sangue all'interno della milza e la possibilit\u00e0 di effettuare una selezione in base a un filtraggio meccanico: eritrociti normali sono in grado di passare fra gli spazi tra le cellule reticolari, gli eritrociti invecchiati, non pi\u00f9 in grado di deformarsi facilmente, si rompono e vengono fagocitati lungo le pareti dei seni venosi. In alternativa, globuli rossi invecchiati possono essere riconosciuti dai macrofagi grazie all'esposizione sulla membrana cellulare di residui di mannosio e la mancanza di acido sialico.\nCorrelato a questo vi \u00e8 anche il recupero, da parte dei macrofagi, del ferro contenuto nell'emoglobina che viene accumulato sotto forma di emosiderina e ferritina.\nOrgano linfoide periferico.\nAlla pari dei linfonodi la milza possiede nella polpa bianca strutture funzionalmente e morfologicamente simili: i follicoli linfoidi. I linfociti entrano nella polpa bianca dalla zona marginale: i linfociti T si dispongono prevalentemente lungo le guaine periarteriolari, mentre i linfociti B si recano nei follicoli linfoidi. Sempre nella zona marginale avviene la cattura degli antigeni da parte di macrofagi e APC presenti. Nella polpa bianca, infine, i linfociti B vengono attivati e passano nella polpa rossa che risulta essere densa di plasmacellule.\nPatologia.\nDifficilmente la milza \u00e8 preda di malattie infettive o neoplastiche. In era preantibiotica era invece ben noto il \"tumore di milza\" che si manifestava in corso di malattie infettive di lunga durata, come espressione dell'attivazione della componente linfatica dell'organo.\nI tumori della milza sono quasi esclusivamente linfomi.\nHa sempre destato interesse in oncologia la evidente resistenza della milza a diventare sede di ripetizione metastatica da parte di tumori solidi di altra origine.\nAumenti di volume anche significativi della milza (splenomegalie) si hanno nelle malattie del fegato, soprattutto la cirrosi epatica, che causano difficolt\u00e0 di flusso nel sistema della vena porta (sindrome di ipertensione portale), del quale la vena lienale \u00e8 tributaria.\nLa milza \u00e8 suscettibile di variazioni in caso di difetti nella lateralizzazione. In soggetti con bilateralit\u00e0 sinistra si ritrovano milze accessorie (polisplenia), in quelli con bilateralit\u00e0 destra, asplenia o milza ipoplastica.\nLa variante pi\u00f9 frequente \u00e8 la polisplenia, con una frequenza tra il 10% e il 40% degli individui. Le eventuali milze sovrannumerarie si formano in prossimit\u00e0 dell'ilo della milza principale, il punto in cui i vasi splenici entrano ed escono dall'organo.\nSplenalgia \u00e8 il nome con cui viene chiamato il dolore, di qualsiasi origine e natura, localizzato alla milza o alla sede da essa occupata nell'interno del cavo addominale (parte superiore sinistra, sotto le ultime costole: ipocondrio sinistro).\nLa milza come alimento.\nLa milza \u00e8 un alimento umano normalmente compreso tra le frattaglie o interiora. Viene anche utilizzata nella nutrizione degli animali di affezione come ad esempio i gatti.\nNella cultura di massa.\nIl gruppo musicale Elio e le Storie Tese dedic\u00f2 alla milza l'omonima traccia dell'album \"Eat the Phikis\" (1996). Nella canzone Elio si pone la domanda \"Perch\u00e9 nessuno mi dice a cosa serve la milza?\""}
{"id": "692805", "revid": "984922", "url": "https://it.wikipedia.org/wiki?curid=692805", "title": "Diga di Karaidemir", "text": "La diga di Karaidemir \u00e8 una diga della Turchia. Si trova nella provincia di Tekirda\u011f."}
{"id": "692806", "revid": "76652", "url": "https://it.wikipedia.org/wiki?curid=692806", "title": "Diga di Hasan U\u011furlu", "text": "La diga di Hasan U\u011furlu \u00e8 una diga della Turchia. Si trova nella provincia di Samsun."}
{"id": "692807", "revid": "547034", "url": "https://it.wikipedia.org/wiki?curid=692807", "title": "Diga di Bozk\u0131r", "text": "La diga di Bozk\u0131r in turco \u00ab steppa \u00bb \u00e8 una diga della Turchia. Si trova nella provincia di Aksaray nel distretto di Ortak\u00f6y. Il fiume H\u00f6\u015f\u00fcr (\"H\u00f6\u015f\u00fcr Deresi\") confluisce nel fiume K\u0131z\u0131l\u0131rmak a 15 km a valle della diga. "}
{"id": "692808", "revid": "256896", "url": "https://it.wikipedia.org/wiki?curid=692808", "title": "Diga di Sevi\u015fler", "text": "La diga di Sevi\u015fler \u00e8 una diga della Turchia. Si trova nella provincia di Manisa."}
{"id": "692809", "revid": "767487", "url": "https://it.wikipedia.org/wiki?curid=692809", "title": "Diga di G\u00fczelhisar", "text": "La diga di G\u00fczelhisar \u00e8 una diga della Turchia. Si trova nella provincia di \u0130zmir."}
{"id": "692810", "revid": "767487", "url": "https://it.wikipedia.org/wiki?curid=692810", "title": "Diga di Suat U\u011furlu", "text": "La diga di Suat U\u011furlu \u00e8 una diga della Turchia. Si trova nella provincia di Samsun."}
{"id": "692811", "revid": "984922", "url": "https://it.wikipedia.org/wiki?curid=692811", "title": "Diga di Kunduzlar", "text": "La diga di Kunduzlar \u00e8 una diga della Turchia. Si trova nella provincia di Eski\u015fehir. "}
{"id": "692812", "revid": "256896", "url": "https://it.wikipedia.org/wiki?curid=692812", "title": "Diga di Uluk\u00f6y", "text": "La diga di Uluk\u00f6y \u00e8 una diga della Turchia. Si trova nella provincia di Amasya."}
{"id": "692813", "revid": "599013", "url": "https://it.wikipedia.org/wiki?curid=692813", "title": "Diga di Alibey", "text": "La diga d'Alibey \u00e8 una diga della Turchia. Si trova in provincia di Istanbul. Serve per la fornitura di acqua potabile alla citt\u00e0 di Istanbul.Ha destato preoccupazioni la sua posizione a monte di alcuni quartieri della citt\u00e0 per il pericolo di un crollo della diga a seguito di un terremoto. Il fiume Alibey Deresi sbocca alla fine del Corno d'Oro. Il lago \u00e8 attraversato dall'acquedotto di Ma\u011flova (\"Ma\u011flova Kemeri\") che scavalca il fiume. Questo acquedotto \u00e8 uno di quelli che l'architetto Sin\u0101n ha costruito per la citt\u00e0 a metta del XVI secolo."}
{"id": "692814", "revid": "767487", "url": "https://it.wikipedia.org/wiki?curid=692814", "title": "Diga di Do\u011fanc\u0131 I", "text": "La diga di Do\u011fanc\u0131 I \u00e8 una diga della Turchia. Si trova nella provincia di Bursa."}
{"id": "692815", "revid": "767487", "url": "https://it.wikipedia.org/wiki?curid=692815", "title": "Diga di K\u00fcltepe", "text": "La diga di K\u00fcltepe \u00e8 una diga della Turchia. Si trova nella provincia di K\u0131r\u015fehir."}
{"id": "692816", "revid": "767487", "url": "https://it.wikipedia.org/wiki?curid=692816", "title": "Diga di Demirta\u015f", "text": "La diga di Demirta\u015f \u00e8 una diga della Turchia. Il fiume emissario della diga si chiama Demirta\u015f Deresi, attraversa la citt\u00e0 di Demirta\u015f (distretto di Osmangazi nella provincia di Bursa. e si getta nel Nil\u00fcfer \u00c7ay\u0131."}
{"id": "692817", "revid": "767487", "url": "https://it.wikipedia.org/wiki?curid=692817", "title": "Diga di G\u00f6k\u00e7eada", "text": "La diga di G\u00f6k\u00e7eada \u00e8 una diga della Turchia. Si trova nella provincia di \u00c7anakkale, sull'isola di Imbro."}
{"id": "692818", "revid": "101768", "url": "https://it.wikipedia.org/wiki?curid=692818", "title": "Diga di Arpa\u00e7ay", "text": "La diga d'Arpa\u00e7ay \u00e8 una diga della Turchia. Si trova nella provincia di Kars. Il fiume e la diga sono alla frontiera con l'Armenia. Fu costruita dal 1975 al 1983."}
{"id": "692819", "revid": "984922", "url": "https://it.wikipedia.org/wiki?curid=692819", "title": "Diga di Boztepe (Tokat)", "text": "La diga di Boztepe \u00e8 una diga della Turchia. Si trova nella provincia di Tokat."}
{"id": "692820", "revid": "767487", "url": "https://it.wikipedia.org/wiki?curid=692820", "title": "Diga di S\u00f6\u011f\u00fct", "text": "La diga di S\u00f6\u011f\u00fct \u00e8 una diga della Turchia. Si trova nella provincia di K\u00fctahya."}
{"id": "692821", "revid": "256896", "url": "https://it.wikipedia.org/wiki?curid=692821", "title": "Diga di Top\u00e7am (Ayd\u0131n)", "text": "La diga di Top\u00e7am \u00e8 una diga della Turchia. Si trova nella provincia di Ayd\u0131n."}
{"id": "692822", "revid": "256896", "url": "https://it.wikipedia.org/wiki?curid=692822", "title": "Diga di Aslanta\u015f", "text": "La diga di Aslanta\u015f \u00e8 una diga della Turchia. Si trova nella provincia di Osmaniye."}
{"id": "692823", "revid": "984922", "url": "https://it.wikipedia.org/wiki?curid=692823", "title": "Diga di Berdan", "text": "La diga di Berdan \u00e8 una diga della Turchia. Si trova nella provincia di Mersin."}
{"id": "692824", "revid": "984922", "url": "https://it.wikipedia.org/wiki?curid=692824", "title": "Diga di Alaca", "text": "La diga di Alaca \u00e8 una diga della Turchia nel distretto omonimo. Si trova nella provincia di \u00c7orum"}
{"id": "692825", "revid": "767487", "url": "https://it.wikipedia.org/wiki?curid=692825", "title": "Diga di Belp\u0131nar", "text": "La diga di Belp\u0131nar \u00e8 una diga della Turchia. Si trova nella provincia di Tokat."}
{"id": "692826", "revid": "767487", "url": "https://it.wikipedia.org/wiki?curid=692826", "title": "Diga di Oymap\u0131nar", "text": "La diga d'Oymap\u0131nar \u00e8 una diga ad arco turca"}
{"id": "692827", "revid": "256896", "url": "https://it.wikipedia.org/wiki?curid=692827", "title": "Diga di Uluborlu", "text": "La diga d'Uluborlu \u00e8 una diga della Turchia. Si trova nella provincia di Isparta."}
{"id": "692828", "revid": "767487", "url": "https://it.wikipedia.org/wiki?curid=692828", "title": "Diga di Hasana\u011fa", "text": "La diga di Hasana\u011fa \u00e8 una diga della Turchia. Si trova nella provincia di Bursa. Il fiume Hasana\u011fa (\"Hasana\u011fa Deresi\") \u00e8 un affluente del fiume Nil\u00fcfer"}
{"id": "692829", "revid": "1480831", "url": "https://it.wikipedia.org/wiki?curid=692829", "title": "Diga di \u00c7aml\u0131dere", "text": "La diga di \u00c7aml\u0131dere \u00e8 una diga della Turchia. Si trova nella provincia di Ankara."}
{"id": "692830", "revid": "226458", "url": "https://it.wikipedia.org/wiki?curid=692830", "title": "Diga di \u0130vriz", "text": "La diga d'Ivriz \u00e8 una diga della Turchia. Si trova sul fiume \u0130vriz \u00c7ay\u0131 nella provincia di Konya."}
{"id": "692831", "revid": "767487", "url": "https://it.wikipedia.org/wiki?curid=692831", "title": "Diga di Yedik\u0131r", "text": "La diga di Yedik\u0131r \u00e8 una diga della Turchia. Si trova nella provincia di Amasya."}
{"id": "692832", "revid": "767487", "url": "https://it.wikipedia.org/wiki?curid=692832", "title": "Diga di Germe\u00e7tepe", "text": "La diga di Germe\u00e7tepe \u00e8 una diga della Turchia. Si trova nella provincia di Kastamonu."}
{"id": "692833", "revid": "767487", "url": "https://it.wikipedia.org/wiki?curid=692833", "title": "Diga di Kalecik (Osmaniye)", "text": "La diga di Kalecik \u00e8 una diga della Turchia. Si trova nella provincia di Osmaniye."}
{"id": "692834", "revid": "767487", "url": "https://it.wikipedia.org/wiki?curid=692834", "title": "Diga di Koza\u011fac\u0131", "text": "La diga di Koza\u011fac\u0131 \u00e8 una diga della Turchia. Si trova nella provincia di Burdur."}
{"id": "692835", "revid": "767487", "url": "https://it.wikipedia.org/wiki?curid=692835", "title": "Diga di Sar\u0131beyler", "text": "La diga di Sar\u0131beyler \u00e8 una diga della Turchia. Si trova nella provincia di Bal\u0131kesir."}
{"id": "692836", "revid": "648655", "url": "https://it.wikipedia.org/wiki?curid=692836", "title": "K'inich K'an Joy Chitam II", "text": "Entr\u00f2 nella storia per la sconfitta inferta da Tonin\u00e1.\nAccessione al trono e regno.\nK'inich K'an Joy Chitam II divenne re il 30 maggio 702. Egli, come suo fratello K'inich Kan B'ahlam II, volle lasciare un segno artistico del suo regno. Uno dei suoi progetti principali fu la galleria che univa la Casa A alla Casa D del Palazzo di Palenque, al cui interno colloc\u00f2 il famoso \"Pannello del Palazzo\". Questo monumento elenca gli eventi fondamentali della vita di suo padre, il re K'inich Janaab' Pakal, di suo fratello, K'inich Kan B'ahlam II, ed anche della sua propria giovent\u00f9 e del suo regno. Proprio questo pannello contiene nell'ultima parte del testo un riferimento ad un \"essere\" che ha creato non pochi problemi alla dottrina. Sappiamo infatti che Palenque fu sconfitta e saccheggiata nel 711 d.C. dalla rivale Tonin\u00e1. Il testo narra di eventi coinvolgenti \"l'essere\" nel 720 d.C. Per anni la spiegazione fu chiara: \"l'essere\" era un nuovo re (poi mai pi\u00f9 menzionato) che regn\u00f2 ad interim Palenque. Recenti studi hanno per\u00f2 accertato che il nome dell'entit\u00e0 nata e ascesa al trono non \u00e8 di un umano ma di una benda bianca simbolo del potere reale. Sembrerebbe insomma che K'inich K'an Joy Chitam II continu\u00f2 a regnare sotto il controllo di Tonin\u00e1 per altri dieci anni con una nuova benda bianca."}
{"id": "692837", "revid": "984922", "url": "https://it.wikipedia.org/wiki?curid=692837", "title": "Diga di Tayfur", "text": "La diga di Tayfur \u00e8 una diga della Turchia. Si trova nella provincia di \u00c7anakkale."}
{"id": "692838", "revid": "767487", "url": "https://it.wikipedia.org/wiki?curid=692838", "title": "Diga di Kayal\u0131k\u00f6y", "text": "La diga di Kayal\u0131k\u00f6y \u00e8 una diga della Turchia."}
{"id": "692839", "revid": "984922", "url": "https://it.wikipedia.org/wiki?curid=692839", "title": "Diga di Kozlu", "text": "La diga di Kozlu \u00e8 una diga della Turchia. Si trova nella provincia di Zonguldak."}
{"id": "692840", "revid": "767487", "url": "https://it.wikipedia.org/wiki?curid=692840", "title": "Diga di A\u011fca\u015far", "text": "La diga d'A\u011fca\u015far \u00e8 una diga della Turchia. Si trova nella provincia di Kayseri."}
{"id": "692841", "revid": "59785", "url": "https://it.wikipedia.org/wiki?curid=692841", "title": "Diga di Kayabo\u011faz\u0131", "text": "La diga di Kayabo\u011faz\u0131 \u00e8 una diga della Turchia. Si trova nella provincia di K\u00fctahya. \nIl fiume tagliato dalla diga \u00e8 chiamato Koca\u00e7ay o fiume di Orhaneli (\"Orhaneli \u00c7ay\u0131\") che congiungendosi al fiume di Emet diventa il fiume Mustafakemalpa\u015fa che si getta nel lago di Uluabat."}
{"id": "692842", "revid": "767487", "url": "https://it.wikipedia.org/wiki?curid=692842", "title": "Diga di \u00c7at\u00f6ren", "text": "La diga di \u00c7at\u00f6ren \u00e8 una diga della Turchia. Si trova nella provincia di Eski\u015fehir."}
{"id": "692843", "revid": "767487", "url": "https://it.wikipedia.org/wiki?curid=692843", "title": "Diga di B\u00fcy\u00fck\u00e7ekmece", "text": "La diga di B\u00fcy\u00fck\u00e7ekmece \u00e8 una diga della Turchia. Si trova nella provincia di \u0130stanbul."}
{"id": "692844", "revid": "380654", "url": "https://it.wikipedia.org/wiki?curid=692844", "title": "Helen Mirren", "text": " \n\u00c8 vincitrice di un Premio Oscar, tre Premi Golden Globe, quattro Premi BAFTA, cinque Screen Actors Guild Awards, un Critics' Choice Awards, quattro Emmy Awards e di un Tony Award.\nTra le pi\u00f9 apprezzate attrici cinematografiche, \u00e8 attiva da quattro decenni in teatro (in particolare shakespeariano), in televisione e nel cinema. Mirren ha vinto il primo dei suoi numerosi Emmy nel 1993 per la sua interpretazione di Jane Tennison nell'acclamata serie TV \"Prime Suspect\" (1991-2006). \u00c8 tra le poche attrici nella storia del cinema ad essersi aggiudicata due \"Prix d'interpr\u00e9tation f\u00e9minine\" al Festival di Cannes, rispettivamente nel 1984 per \"Cal\" e nel 1994 per \"La pazzia di Re Giorgio\". Per la sua interpretazione di Elisabetta II del Regno Unito in \"The Queen - La regina\" (2006) ha vinto l'Oscar alla miglior attrice, il Golden Globe per la migliore attrice in un film drammatico, un BAFTA, un Critics' Choice Awards, uno Screen Actors Guild Award e una Coppa Volpi alla Mostra del cinema di Venezia.\nHa recitato in numerosi altri film importanti, tra cui \"2010: L'anno del contatto\" (1984), \"Il cuoco, il ladro, sua moglie e l'amante\" (1989), \"Killing Mrs. Tingle\" (1999), \"Gosford Park\" (2001), \"Calendar Girls\" (2003), \"The Last Station\" (2009), \"Red\" (2010), \"Hitchcock\" (2012), \"Amore, cucina e curry\" (2014), \"Woman in Gold\" (2015), \"L'ultima parola - La vera storia di Dalton Trumbo\" (2015) e \"Il diritto di uccidere\" (2016), \u201cThe Leisure Seeker\u201d (2017).\nNel 2013, ha ripreso il ruolo della Regina Elisabetta II nel dramma teatrale \"The Audience\", per il quale ha vinto un Tony Award, un Drama Desk Award e un Olivier Award come migliore attrice. Nel 2020 ha ricevuto l'Orso d'oro alla carriera durante la 70\u00aa edizione del Festival di Berlino.\nBiografia.\nOrigini e studi.\nHelen Mirren \u00e8 nata a Chiswick (distretto di Hounslow, Grande Londra) nel 1945, seconda di tre fratelli, da padre russo, Vasilij Petrovi\u010d Mironov (1913-1980) e madre inglese, Kathleen Rogers (1909-1980). Suo nonno paterno, P\u00ebtr Vasil'evi\u010d Mironov, era un nobile, colonnello dell'esercito zarista e diplomatico, che nel 1917 si trovava a Londra per negoziare con il governo britannico una fornitura d'armamenti all'Impero russo: a seguito della rivoluzione d'Ottobre decise di non fare ritorno nel suo Paese e di rimanere in Gran Bretagna con la sua famiglia. Tra gli antenati di Helen Mirren si trova anche il generale Mikhail Kamenskij, eroe delle guerre napoleoniche.\nVasilij Mironov fu violista nell'Orchestra Filarmonica di Londra fino allo scoppio della Seconda guerra mondiale; dopo il 1945, lavor\u00f2 come tassista e istruttore di scuola guida prima di diventare funzionario al Ministero dei trasporti britannico. Negli anni cinquanta anglicizz\u00f2 il proprio nome in Basil e cambi\u00f2 il cognome di famiglia in \"Mirren\". Kathleen Rogers, nata nel sobborgo londinese di West Ham, era la penultima dei 14 figli di un macellaio, a sua volta figlio del fornitore di carni della corte della regina Vittoria.\nA dispetto delle sue origini nobiliari e delle frequentazioni regali dei suoi avi, Helen Mirren non ha mai nascosto i suoi sentimenti anti-monarchici dovuti anche alla sua formazione familiare, opinione ribadita nel corso di una intervista in cui tra l'altro ha detto di essersi sempre chiesta se i suoi genitori si sarebbero mai aspettati di vederla interpretare, un giorno, la regina Elisabetta (nel film \"The Queen - La regina\").\nHelen Mirren frequent\u00f2 un liceo cattolico femminile, il St. Bernard's di Southend-on-Sea e, dopo il diploma, frequent\u00f2 la scuola di recitazione dell'Universit\u00e0 del Middlesex, a Londra.\nCarriera teatrale.\nA 18 anni, dopo un provino riuscito, fu ammessa al National Youth Theatre (NYT) e a 20 anni (1965) ebbe la sua prima parte, quella di Cleopatra, in un allestimento dello shakespeariano \"Antonio e Cleopatra\" prodotto dallo stesso NYT e messo in scena all'Old Vic di Londra. L'interpretazione le valse anche il primo contratto, stipulato con l'impresario Al Parker, che la fece esordire nella prestigiosa Compagnia teatrale shakespeariana nel ruolo di Castiza nell'adattamento di Trevor Nunn di \"The Revenger's Tragedy\" (1966); segu\u00ec la parte di Cressida in \"Troilo e Cressida\" di Shakespeare (1968) e, nel 1971, il ruolo eponimo nell'opera di August Strindberg \"La signorina Giulia\".\nDal 1972 al 1974 Helen Mirren lavor\u00f2 anche fuori dal Regno Unito, partecipando al progetto sperimentale di Peter Brook \"Conference of the Birds\" (Nordafrica e Stati Uniti), per poi, una volta tornata in patria, recitare nel ruolo di Lady Macbeth.\nA quel punto della sua carriera, che gi\u00e0 l'aveva vista interpretare anche ruoli cinematografici, Helen Mirren si dedic\u00f2 anche sulla scena a opere moderne e contemporanee: nel settembre 1975 al Royal Court di Chelsea fu la rock-star Maggie in \"Teeth \"n\" Smiles\" di David Hare (ruolo che, replicato nel 1976 al Wyndham's, un teatro del West End, le valse il premio della critica di miglior attrice teatrale britannica dell'anno). Sempre nel 1975, in novembre, fu di scena in \"Il gabbiano\" di \u010cechov nella parte di Nina e nel 1976 fu Ella nella commedia \"The Bed Before Yesterday\" di Ben Travers; vi fu un ritorno a Shakespeare nel 1977 con la rappresentazione delle tre parti dell'Enrico VI (per la regia di Terry Hands) in cui l'attrice port\u00f2 sulla scena la regina Margherita d'Angi\u00f2 e, soprattutto, con un'acclamata interpretazione della novizia Isabella in \"Misura per misura\" (1979).\nGli anni ottanta videro Helen Mirren intensificare l'attivit\u00e0 cinematografica, per la quale si trasfer\u00ec a Hollywood per un certo periodo: torn\u00f2 a Londra nel 1989 per rappresentare la prima nazionale del dramma \"Specchio a due direzioni\". In tale frangente, lo stesso autore dell'opera, il drammaturgo americano Arthur Miller, vista la performance della Mirren, ebbe a dire che \u00abQuel che mi piace degli attori inglesi \u00e8 che non hanno timore di mostrare le emozioni\u00bb.\nFino al 1994, a dispetto della sua lunga carriera teatrale, Helen Mirren era pi\u00f9 nota come attrice cinematografica: il grande pubblico la scopr\u00ec anche attrice teatrale quell'anno quando, all'Yvonne Arnaud Theatre di Guildford, mise in scena Natalija Petrovna nella commedia di Ivan Turgenev \"Un mese in campagna\", coprotagonista insieme a John Hurt (il suo spasimante Ratikin) e il quasi esordiente Ralph Fiennes (alla sua seconda esperienza sul palco, nei panni del giovane Belijaev): il critico John Thaxer disse di lei che \u00abInvece di un'annoiata Natalija che getta via la sua estate con stupidi vestitini, Helen Mirren, vestita in abiti smaglianti, \u00e8 una donna che nemmeno troppo malvolentieri lascia che il suo cuore, che batte per il giovane maestro di suo figlio, guidi le sue azioni e rompa la routine domestica\u2026 Con le sue morbide spalle nude, si sente libera di lanciarsi in una magica e onirica dichiarazione d'amore.\u00bb\nLa commedia fu portata a Broadway l'anno successivo e per quell'interpretazione Helen Mirren ricevette la \"nomination\" al Tony Award. Un'altra \"nomination\" arriv\u00f2 nel 2002 per il dramma di Strindberg \"Danza di morte\" (recitato insieme a Ian McKellen e provato durante i giorni dell'attentato alle Torri Gemelle, come la stessa Mirren ricorda nella sua autobiografia \"In the Frame\", 2007).\nDopo una parentesi non felice con una nuova interpretazione di \"Antonio e Cleopatra\" (con Alan Rickman come Antonio) nel 1998, Helen Mirren torn\u00f2 a prove ben pi\u00f9 convincenti nel 2000 con una \"pi\u00e9ce\" di Tennessee Williams del 1957, \"La calata di Orfeo\"; infine, dal 2003 riscuote grande successo nella commedia di Eugene O'Neill \"Il lutto si addice ad Elettra\". Nel 2013 torna sulle scene del West End per interpretare Elisabetta II nel dramma politico di Peter Morgan \"The Audience\"; per la sua interpretazione, Helen Mirren vince il Laurence Olivier Award per la migliore attrice. Nel 2015, torna a Broadway con \"The Audience\", per cui ha vinto il Tony Award alla miglior attrice protagonista in uno spettacolo.\nCarriera cinematografica.\nL'attivit\u00e0 cinematografica di Helen Mirren inizi\u00f2 nel 1967 con il film di Don Levy \"Herostratus\". Fino agli anni ottanta prese parte a pochi film in ragione della concomitante attivit\u00e0 sulla scena, comunque fu presente in produzioni di registi famosi come \"L'et\u00e0 del consenso\" di Michael Powell, \"Messia selvaggio\" di Ken Russell; recit\u00f2 nell'adattamento su grande schermo della citata \"Signorina Giulia\" gi\u00e0 messo in scena in teatro (1972); pi\u00f9 avanti, lavor\u00f2 per Tinto Brass in \"Caligola\" insieme a Malcolm McDowell (1979) e nell'ultimo film di Peter Sellers, \"Il diabolico complotto del dottor Fu Manchu\" (1980).\nNel 1980 apparve con Bob Hoskins in \"Venerd\u00ec maledetto\", l'anno seguente fu la fata Morgana in \"Excalibur\" (1981); nel 1984, in \"2010 - L'anno del contatto\" recit\u00f2 in russo nel ruolo della comandante della stazione spaziale sovietica.\nGran parte della produzione cinematografica di Helen Mirren \u00e8 concentrata dalla fine degli anni ottanta in avanti, con prove d'autore come la parte della moglie nel film di Peter Greenaway \"Il cuoco, il ladro, sua moglie e l'amante\" (1989); non manca neppure una vena di sofisticato erotismo, nella Venezia rappresentata in \"Cortesie per gli ospiti\", dove la Mirren, insieme a Christopher Walken, intraprende un gioco di seduzione con la pi\u00f9 giovane coppia formata da Rupert Everett e Natasha Richardson.\nSempre in Italia \u00e8 ambientato \"Monteriano - Dove gli angeli non osano mettere piede\" del 1991, insieme a Helena Bonham Carter. Tra le altre produzioni di rilievo figurano \"La pazzia di Re Giorgio\", che le valse la sua prima nomination come miglior attrice non protagonista agli Oscar del 1995); \"Se mi amate...\" (1997) di Sidney Lumet, in cui affronta il tema dell'eutanasia; e la commedia nera \"Killing Mrs. Tingle\" (1999).\nNel 2001, Robert Altman la diresse in \"Gosford Park\" insieme a un gruppo di altre attrici britanniche; l'interpretazione le valse la seconda nomination come miglior attrice non protagonista per gli Oscar 2002. Il successo fu confermato da \"Calendar Girls\" (2003), film nel quale mette in scena una storia realmente accaduta e si fa fotografare nuda per beneficenza. Infine, \"The Queen - La regina\" del 2006, diretto da Stephen Frears; la sua interpretazione della regina Elisabetta II nei giorni della morte della principessa Diana le ha valso il premio Oscar 2007 per la migliore interpretazione femminile da protagonista.\nNel 2007, Helen Mirren recita in \"Il mistero delle pagine perdute - National Treasure\". Dal 2009 in poi prende parte a diverse pellicole, tra le quali \"State of Play\", \"The Last Station\", \"Red\" e il sequel del 2013, \"Red 2\". \nNel 2010 prese parte al thriller di spionaggio \"Il debito\", diretto da John Madden, interpretando un giovane agente del Mossad inviato a Berlino Est negli anni 60 per catturare un ex medico nazista che ha condotto esperimenti medici nei campi di concentramento. Ha condiviso il suo ruolo con Jessica Chastain, che ritraggono il personaggio in diverse fasi della sua vita. Le due lavorarono insieme prima delle riprese per perfezionare la voce e le manie del personaggio e renderli coerenti. Nel 2012 interpreta Alma Reville, moglie del regista Alfred Hitchcock, in \"Hitchcock\".\nNel 2017 \u00e8 protagonista con Donald Sutherland del film \"Ella &amp; John - The Leisure Seeker\", per la regia dell'italiano Paolo Virz\u00ec, presentato in concorso alla 74a Mostra del Cinema di Venezia. Per il ruolo di Ella Carson, in questa tragicomica avventura on the road di due anziani coniugi a bordo di un vecchio camper, Mirren viene nominata come miglior attrice ai Golden Globes. Il film esce in Italia con il titolo \"Ella e John\".\nNel 2018 \u00e8 la protagonista del film \"La vedova Winchester\", ambientato nel 1923, dove interpreta il ruolo dell'ereditiera Sarah Pardee Winchester, una donna perseguitata dagli spettri delle persone uccise con le armi prodotte dalla sua famiglia.\nCarriera televisiva.\nHelen Mirren ha avuto fin dall'inizio della sua carriera artistica diversi ruoli in produzioni televisive, per le quali ha ricevuto anche importanti riconoscimenti come il BAFTAs come miglior attrice per tre anni consecutivi, l'Emmy e il Golden Globe, anche se i ruoli per i quali \u00e8 maggiormente conosciuta sono quelli dell'ispettore capo Jane Tennison nella serie \"Prime Suspect\" (1991-2006), e della regina Elisabetta I nella miniserie omonima, \"Elizabeth I\" (2005) per Channel 4. In un'occasione si \u00e8 cimentata anche nella regia, nel film \"On the Edge\", per il quale ha diretto - oltre che a interpretarvi un ruolo minore - l'episodio \"Happy Birthday\" (1991).\nNel 2021 conduce \"Harry Potter - Il torneo delle case di Hogwarts\", un game-show dove a sfidarsi sono le case di Hogwarts: Grifondoro, Serpeverde, Corvonero e Tassorosso.\nNella sua carriera Helen Mirren ha portato in scena quattro sovrane inglesi: Margherita d'Angi\u00f2 a teatro, Elisabetta I in televisione, e Carlotta di Meclemburgo ed Elisabetta II al cinema.\nVita privata e riconoscimenti artistici.\nHelen Mirren \u00e8 sposata dal 31 dicembre 1997 con il regista statunitense premio Oscar Taylor Hackford, suo partner dal 1986 e conosciuto sul set del film \"Sole a mezzanotte\". Per l'attrice si tratta del primo matrimonio, per Hackford del terzo; la coppia non ha avuto figli.\nOltre al premio Oscar, Helen Mirren ha vinto numerosi premi per le sue interpretazioni. In particolare per \"The Queen\", ha vinto il premio per la migliore interpretazione femminile del BAFTA e del SAG, nonch\u00e9 il Golden Globe e la Coppa Volpi per la migliore interpretazione femminile alla 63\u00aa Mostra di Venezia. Altri riconoscimenti sono arrivati per le sue interpretazioni in \"Prime Suspect\" ed \"Elizabeth I\". Infine, sempre per \"The Queen\", si \u00e8 vista assegnare il premio del Circolo della Critica, che le \u00e8 stato consegnato il 10 aprile 2007.\nIl 5 dicembre 2003 Helen Mirren ha ricevuto il titolo di Dama di commenda dell'Ordine dell'Impero Britannico. Nel settembre 2007 ha dato alle stampe la sua autobiografia, \"In the Frame: My Life in Words and Pictures\".\nPossiede una masseria a Tiggiano, in Puglia, e parla l'italiano. Nel 2021 ha partecipato al video musicale della canzone \"La vacinada\" di Checco Zalone a sostegno della campagna vaccinale contro il COVID-19, mentre nell'ottobre dello stesso anno \u00e8 stata nominata Ambasciatrice dell'Universit\u00e0 del Salento\nPremi.\nEmmy Award.\nMiglior attrice di miniserie o film per la TV:\nGolden Globe.\nMiglior attrice in una miniserie o film televisivo:\nMigliore attrice in un film drammatico:\nScreen Actors Guild Awards.\nMiglior attrice non protagonista cinematografica:\nMiglior cast cinematografico:\nMiglior attrice televisiva:\nMiglior attrice protagonista cinematografica:\nMiglior attrice televisiva:\nRiconoscimenti.\nPremio Oscar 2009 come Migliore attrice protagonista in \u2018The Queen\u2019 di Stephen Frears\nDoppiatrici italiane.\nNelle versioni in italiano dei suoi lavori, Helen Mirren \u00e8 stata doppiata da:\nDa doppiatrice \u00e8 stata sostituita da:"}
{"id": "692845", "revid": "767487", "url": "https://it.wikipedia.org/wiki?curid=692845", "title": "Diga di Manavgat", "text": "La diga di Manavgat \u00e8 una diga della Turchia. Si trova nella provincia di Antalya."}
{"id": "692846", "revid": "767487", "url": "https://it.wikipedia.org/wiki?curid=692846", "title": "Diga di \u00c7akmak (Samsun)", "text": "La diga di \u00c7akmak \u00e8 una diga della Turchia. Si trova nella provincia di Samsun."}
{"id": "692847", "revid": "767487", "url": "https://it.wikipedia.org/wiki?curid=692847", "title": "Diga di G\u00f6det", "text": "La diga di G\u00f6det \u00e8 una diga della Turchia. Si trova nella provincia di Karaman. Il fiume emissario passa attraverso Karaman e sfocia nel fiume Del\u0131\u00e7ay (\"fiume folle\") canalizzato nella piana circostante, le cui acque si perdono nel lago endoreico praticamente secco, chiamato Akg\u00f6l (\"lago bianco\") a 18\u00a0km a est di Ere\u011fli."}
{"id": "692848", "revid": "767487", "url": "https://it.wikipedia.org/wiki?curid=692848", "title": "Diga di G\u00fcld\u00fcrcek", "text": "La diga di G\u00fcld\u00fcrcek \u00e8 una diga della Turchia. Si trova nella provincia di \u00c7ank\u0131r\u0131."}
{"id": "692849", "revid": "767487", "url": "https://it.wikipedia.org/wiki?curid=692849", "title": "Diga di G\u00f6lova", "text": "La diga di G\u00f6lova \u00e8 una diga per l'irrigazione della Turchia che taglia il fiume \u00c7obanl\u0131 \u00c7ay\u0131, affluente del fiume Kelkit."}
{"id": "692850", "revid": "76652", "url": "https://it.wikipedia.org/wiki?curid=692850", "title": "Diga di Kestel", "text": "La diga di Kestel \u00e8 una diga della Turchia. Si trova nella provincia di \u0130zmir."}
{"id": "692851", "revid": "767487", "url": "https://it.wikipedia.org/wiki?curid=692851", "title": "Diga di Koval\u0131", "text": "La diga di Koval\u0131 \u00e8 una diga della Turchia. Si trova nella provincia di Kayseri."}
{"id": "692852", "revid": "984922", "url": "https://it.wikipedia.org/wiki?curid=692852", "title": "Diga di Zernek", "text": "La diga di Zernek \u00e8 una diga della Turchia. Si trova nella provincia di Van."}
{"id": "692853", "revid": "59785", "url": "https://it.wikipedia.org/wiki?curid=692853", "title": "Diga di Alt\u0131nkaya", "text": "La diga d'Alt\u0131nkaya \u00e8 una diga della Turchia. Si trova nella provincia di Samsun."}
{"id": "692854", "revid": "984922", "url": "https://it.wikipedia.org/wiki?curid=692854", "title": "Diga di Geyik", "text": "La diga di Geyik \u00e8 una diga della Turchia. La diga di Akgedik, pi\u00f9 recente, \u00e8 costruita pi\u00f9 a valle sul corso del fiume Sar\u0131\u00e7ay. Queste due dighe sono a monte della citt\u00e0 di Milas. La diga si trova nella provincia di Mu\u011fla."}
{"id": "692855", "revid": "767487", "url": "https://it.wikipedia.org/wiki?curid=692855", "title": "Diga di G\u00f6k\u00e7e", "text": "La diga di G\u00f6k\u00e7e \u00e8 una diga della Turchia. Si trova nella provincia di Yalova."}
{"id": "692856", "revid": "767487", "url": "https://it.wikipedia.org/wiki?curid=692856", "title": "Diga di Darl\u0131k", "text": "La diga di Darl\u0131k \u00e8 una diga della Turchia. Il fiume Darl\u0131k Deresi si getta nel mar Nero nella parte asiatica della provincia di \u0130stanbul, dove si trova anche la diga."}
{"id": "692857", "revid": "984922", "url": "https://it.wikipedia.org/wiki?curid=692857", "title": "Diga di Tercan", "text": "La diga di Tercan \u00e8 una diga della Turchia. Si trova nella provincia di Erzincan."}
{"id": "692858", "revid": "767487", "url": "https://it.wikipedia.org/wiki?curid=692858", "title": "Diga di Alt\u0131nhisar", "text": "La diga d'Alt\u0131nhisar \u00e8 una diga della Turchia. Si trova nel distretto d'Altunhisar della provincia di Ni\u011fde."}
{"id": "692859", "revid": "984922", "url": "https://it.wikipedia.org/wiki?curid=692859", "title": "Diga di Kapulukaya", "text": "La diga di Kapulukaya \u00e8 una diga della Turchia. Si trova nella provincia di K\u0131r\u0131kkale."}
{"id": "692860", "revid": "767487", "url": "https://it.wikipedia.org/wiki?curid=692860", "title": "Diga di Saray\u00f6z\u00fc", "text": "La diga di Saray\u00f6z\u00fc \u00e8 una diga della Turchia. Si trova nella provincia di Amasya"}
{"id": "692861", "revid": "76652", "url": "https://it.wikipedia.org/wiki?curid=692861", "title": "Diga di Karaca\u00f6ren I", "text": "La diga di Karaca\u00f6ren I \u00e8 una diga della Turchia. Si trova nella provincia di Burdur."}
{"id": "692862", "revid": "984922", "url": "https://it.wikipedia.org/wiki?curid=692862", "title": "Diga di Yarseli", "text": "La diga di Yarseli \u00e8 una diga della Turchia. Si trova nella provincia di Hatay."}
{"id": "692863", "revid": "767487", "url": "https://it.wikipedia.org/wiki?curid=692863", "title": "Diga di Hac\u0131h\u0131d\u0131r", "text": "La diga di Hac\u0131h\u0131d\u0131r \u00e8 una diga della Turchia nel distretto di Hilvan nella provincia di \u015eanl\u0131urfa. Il fiume di Hac\u0131h\u0131d\u0131r (\"Hac\u0131h\u0131d\u0131r \u00c7ay\u0131\" o \"\u015eehir \u00c7ay\u0131\") si getta nel lago della Diga Atat\u00fcrk a una quindicina di chilometri a valle della diga di Hac\u0131h\u0131d\u0131r."}
{"id": "692864", "revid": "256896", "url": "https://it.wikipedia.org/wiki?curid=692864", "title": "Diga di \u00dcrkmez", "text": "La diga d'\u00dcrkmez \u00e8 una diga della Turchia. Si trova nella provincia di \u0130zmir"}
{"id": "692865", "revid": "256896", "url": "https://it.wikipedia.org/wiki?curid=692865", "title": "Diga di Uzunlu", "text": "La diga d'Uzunlu \u00e8 una diga della Turchia. Si trova nella provincia di Yozgat."}
{"id": "692866", "revid": "984922", "url": "https://it.wikipedia.org/wiki?curid=692866", "title": "Diga di Mumcular", "text": "La diga di Mumcular \u00e8 una diga della Turchia. Si trova nella provincia di Mu\u011fla."}
{"id": "692867", "revid": "984922", "url": "https://it.wikipedia.org/wiki?curid=692867", "title": "Diga di Polat", "text": "La diga di Polat \u00e8 una diga della Turchia. Si trova nella provincia di Malatya."}
{"id": "692868", "revid": "767487", "url": "https://it.wikipedia.org/wiki?curid=692868", "title": "Diga di K\u0131l\u0131\u00e7kaya", "text": "La diga di K\u0131l\u0131\u00e7kaya \u00e8 una diga della Turchia. Si trova nella provincia di Sivas."}
{"id": "692869", "revid": "76652", "url": "https://it.wikipedia.org/wiki?curid=692869", "title": "Diga di Menzelet", "text": "La diga di Menzelet \u00e8 una diga della Turchia. Si trova nella provincia di Kahramanmara\u015f."}
{"id": "692870", "revid": "767487", "url": "https://it.wikipedia.org/wiki?curid=692870", "title": "Diga di Ad\u0131g\u00fczel", "text": "La diga d'Ad\u0131g\u00fczel \u00e8 una diga della Turchia. Serve per l'irrigazione e la produzione di energia elettrica. Si trova nella provincia di Denizli."}
{"id": "692871", "revid": "984922", "url": "https://it.wikipedia.org/wiki?curid=692871", "title": "Diga di \u0130kizcetepeler", "text": "La diga d'Ikizcetepeler \u00e8 una diga della Turchia. Si trova nella provincia di Bal\u0131kesir. Il lago \u00e8 alimentato da numerosi fiumi tra cui il Kille \u00c7ay\u0131, il fiume emissario della diga \u00e8 chiamato Kocadere ou Kille \u00c7ay\u0131 e Nergis \u00c7ay\u0131Nergis \u00c7ay\u0131. Il fiume attraversa la pianura di Bal\u0131kesir e confluisce col fiume Susurluk \u00c7ay\u0131."}
{"id": "692872", "revid": "984922", "url": "https://it.wikipedia.org/wiki?curid=692872", "title": "Diga di Yahyasaray", "text": "La diga di Yahyasaray \u00e8 una diga della Turchia. Si trova nella provincia di Yozgat."}
{"id": "692873", "revid": "392652", "url": "https://it.wikipedia.org/wiki?curid=692873", "title": "Diga di Gezende", "text": "La diga di Gezende \u00e8 una diga della Turchia. Si trova nella provincia di Mersin."}
{"id": "692874", "revid": "767487", "url": "https://it.wikipedia.org/wiki?curid=692874", "title": "Diga di \u00c7avdarhisar", "text": "La diga di \u00c7avdarhisar \u00e8 una diga in Turchia. Si trova nella provincia di K\u00fctahya."}
{"id": "692875", "revid": "984922", "url": "https://it.wikipedia.org/wiki?curid=692875", "title": "Diga di Derbent", "text": "La diga di Derbent \u00e8 una diga della Turchia. Si trova nella provincia di Samsun."}
{"id": "692876", "revid": "767487", "url": "https://it.wikipedia.org/wiki?curid=692876", "title": "Diga di Yaprakl\u0131", "text": "La diga di Yaprakl\u0131 \u00e8 una diga della Turchia. Si trova nella provincia di Burdur."}
{"id": "692877", "revid": "767487", "url": "https://it.wikipedia.org/wiki?curid=692877", "title": "Diga di Ko\u00e7k\u00f6pr\u00fc", "text": "La diga di Ko\u00e7k\u00f6pr\u00fc \u00e8 una diga della Turchia. Si trova nella provincia di Van."}
{"id": "692878", "revid": "984922", "url": "https://it.wikipedia.org/wiki?curid=692878", "title": "Diga di Patnos", "text": "La diga di Patnos \u00e8 una diga della Turchia. Si trova nella provincia di A\u011fr\u0131."}
{"id": "692879", "revid": "984922", "url": "https://it.wikipedia.org/wiki?curid=692879", "title": "Diga di Dumluca", "text": "La diga di Dumluca \u00e8 una diga della Turchia. Si trova nella provincia di Mardin."}
{"id": "692880", "revid": "984922", "url": "https://it.wikipedia.org/wiki?curid=692880", "title": "Diga di Gayt", "text": "La diga di Gayt \u00e8 una diga della Turchia. Si trova nella provincia di Bing\u00f6l."}
{"id": "692881", "revid": "984922", "url": "https://it.wikipedia.org/wiki?curid=692881", "title": "Diga di Mursal", "text": "La diga di Mursal \u00e8 una diga della Turchia. Si trova nella provincia di Sivas."}
{"id": "692882", "revid": "767487", "url": "https://it.wikipedia.org/wiki?curid=692882", "title": "Diga di \u00c7amk\u00f6y", "text": "La diga di \u00c7amk\u00f6y \u00e8 una diga della Turchia. Si trova nella provincia di Bal\u0131kesir."}
{"id": "692883", "revid": "767487", "url": "https://it.wikipedia.org/wiki?curid=692883", "title": "Diga di G\u00f6ksu", "text": "La diga di G\u00f6ksu \u00e8 una diga della Turchia. Si trova nella provincia di Diyarbak\u0131r."}
{"id": "692884", "revid": "984922", "url": "https://it.wikipedia.org/wiki?curid=692884", "title": "Diga di Sar\u0131mehmet", "text": "La diga di Sar\u0131mehmet \u00e8 una diga della Turchia. Si trova nella provincia di Van."}
{"id": "692885", "revid": "767487", "url": "https://it.wikipedia.org/wiki?curid=692885", "title": "Diga di S\u0131r", "text": "La diga di S\u0131r \u00e8 una diga della Turchia. Si trova nella provincia di Kahramanmara\u015f."}
{"id": "692886", "revid": "767487", "url": "https://it.wikipedia.org/wiki?curid=692886", "title": "Diga di B\u00fcy\u00fckorhan", "text": "La diga di B\u00fcy\u00fckorhan \u00e8 una diga della Turchia. Si trova nella provincia di Bursa."}
{"id": "692887", "revid": "767487", "url": "https://it.wikipedia.org/wiki?curid=692887", "title": "Diga di E\u011frekkaya", "text": "La diga d'E\u011frekkaya \u00e8 una diga della Turchia. Si trova nella provincia di Ankara."}
{"id": "692888", "revid": "984922", "url": "https://it.wikipedia.org/wiki?curid=692888", "title": "Diga di Sultansuyu", "text": "La diga di Sultansuyu \u00e8 una diga della Turchia. Si trova nella provincia di Malatya."}
{"id": "692889", "revid": "984922", "url": "https://it.wikipedia.org/wiki?curid=692889", "title": "Diga di Murtaza", "text": "La diga di Murtaza \u00e8 una diga della Turchia. Si trova nella provincia di Ni\u011fde."}
{"id": "692890", "revid": "984922", "url": "https://it.wikipedia.org/wiki?curid=692890", "title": "Diga di Beyler", "text": "La diga di Beyler \u00e8 una diga della Turchia. Si trova nella provincia di Kastamonu."}
{"id": "692891", "revid": "767487", "url": "https://it.wikipedia.org/wiki?curid=692891", "title": "Diga di Gazibey", "text": "La diga di Gazibey \u00e8 una diga della Turchia. Si trova nella provincia di Sivas."}
{"id": "692892", "revid": "256896", "url": "https://it.wikipedia.org/wiki?curid=692892", "title": "Diga di \u00d6renler", "text": "La diga di \u00d6renler \u00e8 una diga della Turchia. Si trova nella provincia di Afyonkarahisar."}
{"id": "692894", "revid": "767487", "url": "https://it.wikipedia.org/wiki?curid=692894", "title": "Diga di \u00c7atak", "text": "La diga di \u00c7atak \u00e8 una diga della Turchia. Si trova nella provincia di Kastamonu."}
{"id": "692895", "revid": "767487", "url": "https://it.wikipedia.org/wiki?curid=692895", "title": "Diga di Geling\u00fcll\u00fc", "text": "La diga di Geling\u00fcll\u00fc \u00e8 una diga della Turchia. Si trova nella provincia di Yozgat."}
{"id": "692896", "revid": "984922", "url": "https://it.wikipedia.org/wiki?curid=692896", "title": "Diga di Seferihisar", "text": "La diga di Seferihisar \u00e8 una diga della Turchia. Si trova nella provincia di \u0130zmir."}
{"id": "692897", "revid": "1745361", "url": "https://it.wikipedia.org/wiki?curid=692897", "title": "Fedra", "text": "Fedra () \u00e8 un personaggio della mitologia greca. Fu la regina di Atene.\nGenealogia.\nFiglia del re di Creta Minosse e di Pasifae, spos\u00f2 Teseo ed ebbe i figli Demofonte ed Acamante.\nMitologia.\nProtagonista di una tragedia di Euripide, s'innamor\u00f2 follemente di Ippolito, un figlio nato dal marito Teseo nel precedente matrimonio con una Amazzone (Antiope o Ippolita o Melanippe o Glauce) e che lei aveva adottato ma dal giovane fu respinta. Cos\u00ec in un atto di follia lo accus\u00f2 di averla violentata e si uccise.\nTrasposizioni.\nIl mito di Fedra e Ippolito \u00e8 narrato nella tragedia \"Ippolito\" di Euripide e nel mondo latino anche nella tragedia \"Phaedra\" di Seneca.\nOvidio, nelle sue \"Eroidi\", dedica un'epistola a Fedra e Ippolito.\nNel 1677 il drammaturgo francese Jean Racine scrisse anch'egli una tragedia su questo argomento, intitolandola \"Ph\u00e8dre\".\nAnche d'Annunzio nel 1909 mise in scena una tragedia intitolata \"Fedra\", rifacendosi esplicitamente al mito classico. Nel 1915 and\u00f2 in scena un'opera di Ildebrando Pizzetti, anch'essa col titolo di \"Fedra\", basata sul testo dannunziano.\nAlla schiera di questi illustri artisti si aggiunse, nel 1909, Umberto Bozzini.\nIl poeta greco Ghiannis Ritsos riscrive il mito di Fedra, che pubblica all'interno del volume \"Quarta dimensione \"nel 1972, durante la \"pausa liberale\" della dittatura di Papadopulos.\nDel 1996 \u00e8 l'opera \"Phaedra's Love\" (\"L'amore di Fedra\") della drammaturga inglese Sarah Kane.\nNel cinema.\nOpere cinematografiche ispirate dalla figura e al mito di Fedra"}
{"id": "692898", "revid": "767487", "url": "https://it.wikipedia.org/wiki?curid=692898", "title": "Diga di Sultank\u00f6y", "text": "La diga di Sultank\u00f6y \u00e8 una diga della Turchia. Si trova nella provincia di Edirne."}
{"id": "692899", "revid": "767487", "url": "https://it.wikipedia.org/wiki?curid=692899", "title": "Diga di K\u0131z\u0131lcap\u0131nar", "text": "La diga di K\u0131z\u0131lcap\u0131nar \u00e8 una diga della Turchia. Si trova nella provincia di Zonguldak."}
{"id": "692900", "revid": "767487", "url": "https://it.wikipedia.org/wiki?curid=692900", "title": "Diga di Karaca\u00f6ren II", "text": "La diga di Karaca\u00f6ren II \u00e8 una diga della Turchia. Si trova nella provincia di Burdur."}
{"id": "692901", "revid": "984922", "url": "https://it.wikipedia.org/wiki?curid=692901", "title": "Diga di Nergizlik", "text": "La diga di Nergizlik \u00e8 una diga della Turchia. Si trova nella provincia di Adana."}
{"id": "692902", "revid": "124123", "url": "https://it.wikipedia.org/wiki?curid=692902", "title": "K'inich B'aaknal Chaak", "text": "Tutto il suo regno sar\u00e0 dedicato alla rivincita ed alla vendetta contro K'inich Kan B'ahlam II di Palenque. Nel campo del gioco della palla maya di Tonin\u00e1 sono stati trovati vari testi commemorativi delle vittorie contro vassalli di K'inich Kan B'ahlam II. Le vittorie si rincorrevano e la vittoria era solo una questione di tempo, infatti nel 711 d.C. K'inich B'aaknal Chaak, riusc\u00ec a coronare il suo sogno: conquistare Palenque."}
{"id": "692903", "revid": "1543377", "url": "https://it.wikipedia.org/wiki?curid=692903", "title": "Mitologia celtica", "text": "La mitologia celtica \u00e8 l'insieme dei miti, delle saghe e delle credenze religiose diffuse tra le popolazioni di lingua celtica (chiamate, nel loro insieme, Celti) durante l'Et\u00e0 del ferro.\nCome altri indoeuropei, i primi Celti mantennero una mitologia e una struttura religiosa politeistica. La mitologia delle popolazioni celtiche a diretto contatto con l'espansione dell'Impero romano, come Galli e Celtiberi, scomparve, assorbita dalla mitologia romana poi soppiantata dal cristianesimo ma anche in funzione della perdita della lingua indigena. \u00c8 principalmente attraverso fonti contemporanee romane e cristiane che la mitologia dei Celti \"continentali\" \u00e8 stata preservata. I popoli celtici che mantennero identit\u00e0 politiche o linguistiche, come i Gaeli in Irlanda e Scozia, i Gallesi e i Britanni (sia in Gran Bretagna Meridionale sia in Bretagna), lasciarono invece vestigia delle loro mitologie ancestrali che furono messe in forma scritta durante il Medioevo.\nConsiderazioni preliminari: un problema di fonti.\nSebbene il mondo celtico, al suo apice (III secolo a.C.), coprisse gran parte dell'Europa occidentale e centrale, non era politicamente unificato n\u00e9 vi era alcuna fonte centrale sostanziale d'influenza o omogeneit\u00e0 culturale. L'antica religione celtica era dunque caratterizzata dalla presenza di molte varianti locali seppur taluni caratteri comuni siano talmente evidenti (es. il culto del dio L\u00fag/Lugus) da giustificare la tesi di una \u00abomogeneit\u00e0 religiosa di base\u00bb dei popoli celtici. Ci sono pervenute testimonianze (fond. iscrizioni) di oltre trecento divinit\u00e0, spesso identificate con le loro controparti romane, ma di queste la maggior parte sembra essere stata \"genii locorum\", cio\u00e8 divinit\u00e0 locali o tribali, e poche erano ampiamente adorate. Tuttavia, da ci\u00f2 che \u00e8 sopravvissuto della mitologia celtica, \u00e8 possibile discernere punti in comune che suggeriscono un \"pantheon\" pi\u00f9 unificato di quanto spesso si creda. La natura e le funzioni degli d\u00e8i celtici possono poi essere dedotte dai loro nomi, dalla posizione delle loro iscrizioni, dalla loro iconografia, dagli d\u00e8i romani (o altre figure) a cui sono equiparati, ecc.\nLe celtiche \"Matronae\" sono l'incarnazione della maternit\u00e0. Nelle figurazioni non compaiono mai sole, ma sempre in gruppo e formano quasi sempre una triade. Esse rappresentano un complesso insieme di forze positive ornate di spighe e frutti a simbolo di una perenne fruttuosit\u00e0. Non appartengono al pantheon ufficiale, ma rappresentano precise realt\u00e0 locali o sociali, il loro culto \u00e8 legato ad un'idea di fiducia gratuita. Prima di esistere nella religione celtica, appartenevano gi\u00e0 ai culti indoeuropei.\nLe popolazioni celtiche praticavano la scrittura (ci sono pervenute testimonianze celtiche scritte in lingua etrusca e Greco antico oltre che con l'alfabeto ogamico precipuo dei Celti) ma la ricostruzione della loro religione presenta notevoli difficolt\u00e0 d'ordine storico-documentario perch\u00e9 essi facevano uso della scrittura solo a fini pratici: dediche alle divinit\u00e0, iscrizioni funebri, marchi di propriet\u00e0, financo censimenti. Il patrimonio religioso veniva tramandato solo per via orale e i suoi creatori erano i Druidi (latinizzazione della parola \"dru-wid-es\", lett. \"molto istruiti\"), la classe dirigente sacerdotale cui competevano l'adempimento di riti di culto (anche il sacrificio umano), l'interpretazione degli auspici, la conservazione e la trasmissione del sapere tradizionale, la presidenza delle assemblee religiose, l'arbitrato nelle controversie tra trib\u00f9 e l'amministrazione della giustizia civile e criminale (in particolare nei casi di assassinio). I riti druidici sono per\u00f2 ad oggi poco conosciuti, anche se i sacrifici umani descritti da Cesare sembrano avere avuto una rilevanza abbastanza ridotta. Plinio il Giovane ci descrive un culto arboreo collegato ad elementi astronomici: la raccolta del vischio che cresceva sulle querce, i cui boschi erano sacri per i druidi. Il sacerdote vestito di bianco saliva su un albero e tagliava il vischio con un falcetto d'oro nel sesto giorno della luna nuova. Seguiva il sacrificio di due tori bianchi tra canti religiosi. \u00c8 ipotesi ormai assodata quella del legame tra il culto druidico e i megaliti, in particolare i menhir. I druidi avevano conoscenze astronomiche testimoniate dal misterioso sito di Stonehenge, interpretato come un antichissimo calendario celeste in grado di prevedere cicli stagionali ed eclissi in base all'incidenza dei raggi solari tra i monoliti.\nLa mitologia celtica \u00e8 un \"corpus\" composto da sottogruppi distinti che si ramificano al pari delle lingue celtiche:\nPer i miti dell'antica religione celtica e la mitologia bretone, ci si deve rifare alle \"Fonti continentali\", mentre il \"corpus\" pi\u00f9 tardo delle \"Fonti insulari\" comprende la mitologia goidelica e quella brittonica insulare.\nFonti continentali.\nLe principali fonti d'informazione sulla religione ed i miti dei Celti residenti nell'Europa Continentale (fond. Belgi, Celtiberi, Galli, Galati e Pannoni) sono la Storia greca e la Storia romana ma con tutti i limiti insuperabili del pregiudizio classicocentrico che mette in risalto i particolari barbarici della religione celtica o quegli elementi che la differenziavano dal paganesimo greco-romano. Nessun testo pervenutoci, comunque, tratta sistematicamente ed organicamente la mitologia celtica. Lo studioso Barry Cunliffe ha osservato che \"i testi greci e romani forniscono una serie di osservazioni pertinenti ma queste sono nella migliore delle ipotesi aneddotiche, offerte in gran parte come sfondo colorito da scrittori la cui prima intenzione era quella di comunicare altri messaggi\".\nLa maggior parte delle informazioni derivano, \"in primis\", da Cesare che, quando guidava gli eserciti conquistatori della Repubblica Romana contro la Gallia Transalpina (\"Commentarii de bello Gallico\"), fece varie descrizioni degli indigeni, sebbene alcune delle sue affermazioni, come quella che i Druidi praticassero sacrifici umani bruciando persone in uomini di vimini, sono tutt'oggi smentite da parte degli studiosi moderni. Le altre grandi fonti greco-romane sui Celti ed i loro costumi sono Diodoro Siculo (\"Bibliotheca historica\"), Strabone (\"Geografia\"), Pomponio Mela (\"De chorographia\"), Lucano (\"Pharsalia\") e Plinio il Vecchio (\"Naturalis historia\").\nPer quanto riguarda il \"pantheon\" della Gallia, le fonti disponibili sono rare e fragili. Non sappiamo quasi nulla degli d\u00e8i gallici, anche se \u00e8 certo che avevano una mitologia elaborata almeno quanto quella poi riportataci dai miti irlandesi. Il poco che sappiamo lo dobbiamo principalmente a Lucano e Cesare ed in minor misura a Plinio e Tertulliano. Queste informazioni sono per\u00f2 grandemente distorte dalla c.d. \"Interpretatio graeca\" (o \"Interpretatio romana\" a seconda dei casi) che cerca sistematicamente un equivalente greco/romano degli d\u00e8i gallici. I due \"pantheon\" sembrano per\u00f2 in gran parte incompatibile e anzi le qualit\u00e0 degli d\u00e8i gallici sembrano molto fluttuanti e comunque molto pi\u00f9 soggette a variazioni regionali rispetto agli dei romani.\nOltre ai testi latini, i resti archeologici (bassorilievi, statue, monete) e la toponomastica ci permettono di conoscere un po' di pi\u00f9 individuando i luoghi di culto, veri o presunti che siano. Cos\u00ec L\u00f9g, dio comunque centrale tra tutti i Celti, non \u00e8 attestato da alcun testo latino ma il suo culto \u00e8 confermato dalla toponomastica, in particolare dai nomi di Lyon, Laon o Loudun, dal gallico *\"Lug(u)-dunon\" (lett. \"Fortezza di L\u00f9g\") poi latinizzato in \"Lugdunum\".\nFonti insulari.\nLe Isole britanniche fornirono, a partire dal VII e fino al XV secolo, un \"corpus\" pi\u00f9 recente ma pi\u00f9 ricco di fonti sui miti celtici, capace di confermare e completare le informazioni fornite dai testi classici e dalle prove archeologiche. La parte del leone la gioca la mitologia irlandese, i cui miti e poemi, prima tramandati oralmente come in tutta la \"koin\u00e8\" celtica, vennero trascritti dagli amanuensi al principio dell'era cristiana. Queste fonti letterarie sono costituite da quattro gruppi principali:\nI testi della mitologia gallese sono pi\u00f9 cristianizzati e con elementi mitologici molto meno evidenti rispetto ai testi irlandesi. Il pi\u00f9 importante \u00e8 il \"Mabinogion\" o \"I quattro rami di Mabinogi\" dai quattro racconti che lo compongono: la storia di Pwyll, principe di Dyved; quella di Branwen; quella di Manawydan figlio di Llyr e quella di Math fab Mathonwy. Ci sono poi i c.d. \"Cinque racconti\" e cio\u00e8: \"Il sogno di Macsen Wledig\", \"Lludd e Llefelys\", \"Culhwch e Olwen\", \"Il Sogno di Rhonabwy\" e il \"Libro di Taliesin\". In questo \"corpus\", la patina cristiana stesa dagli amanuensi \u00e8, come detto, molto pi\u00f9 pesante ed il sostrato celtico originale \u00e8 di pi\u00f9 complessa analisi da parte dello studioso.\nMitologia gallica.\nLa ricostruzione del \"pantheon\" gallico: prove documentali e reperti archeologici.\nI Celti delle Gallie adoravano diverse divinit\u00e0 di cui si conosce oggi spesso poco pi\u00f9 del nome. Esistevano alcune divinit\u00e0 pangalliche (prob. panceltiche) ma verosimilmente ogni trib\u00f9 aveva le proprie divinit\u00e0 protettrici per la trib\u00f9, i villaggi i corsi d'acqua, ecc.\nGli scrittori classici ci hanno tramandato informazioni utili a delineare il \"pantheon\" gallico:\nNel corso degli anni, l'archeologia ha integrato le fonti scritte, aiutandoci a meglio comprendere e studiare il \"pantehon\" delle Gallie.\nUn certo numero d'oggetti d'arte (sculture, statue, monili, altari) e monete ci riportano scene di miti perduti, come le rappresentazioni del Tarvos Trigaranus o di un Giove equestre che sormonta l'Anguipede (una figura umana con le gambe di serpente). Anche il Calderone di Gundestrup \u00e8 stato analizzato per derivarne informazioni mitologiche. Sono state rinvenute effigi di divinit\u00e0 identificate da una dedica ed altre ignote. Tra queste, figurano un dio a tre teste o tre facce, un dio accovacciato, un dio con un serpente, un dio con una ruota e un cavaliere con un gigante inginocchiato. Alcune di queste immagini sono state rinvenute nelle torbiere britanniche e datate alla tarda Et\u00e0 del bronzo: manufatti chiaramente pre-romani (fors'anche pre-celtici). La distribuzione dei reperti \u00e8 stata mappata e mostra un modello di concentrazione centrale di un'immagine insieme a un'ampia dispersione che indica che queste immagini erano molto probabilmente precipue di trib\u00f9 specifiche e sono state distribuite da un punto centrale di concentrazione tribale verso l'esterno lungo linee commerciali. L'immagine del dio a tre teste ha una concentrazione centrale nel territorio dei Belgi, tra i fiumi Oise, la Marna e la Mosella. Il cavaliere con il gigante inginocchiato \u00e8 centrato su entrambi i lati del Reno. Questi esempi sembrano indicare le preferenze regionali di un lotto d'immagini d'uso comune tra le varie genti galliche.\nDivinit\u00e0 pangalliche o panceltiche.\nLa trinit\u00e0 gallica identificata Lucano (Taranis-Toutatis-Esus) non ha ruoli chiaramente definiti: le caratteristiche degli d\u00e8i sono spesso intercambiabili a seconda della regione.\nDivinit\u00e0 totemiche.\nIl termine \"totemico\" \u00e8 inteso come \"con attributi animali\". I Celti non adoravano divinit\u00e0 met\u00e0 uomini e met\u00e0 bestie: gli attributi animali servivano per enfatizzare un aspetto simbolico del dio. Il totemismo, inoltre, non \u00e8 indoeuropeo e si connatura come legato ad un sostrato preceltico integrato nel \"pantheon\" gallico.\nDivinit\u00e0 neolitiche/preceltiche.\nIl sostrato mitologico/religioso preceltico, oltre che nel totemismo, rinviene nella pratica di un forte animismo locale tra i Galli che associano una dea a un fiume o a una sorgente, ecc. Troviamo cos\u00ec Abnoba e Arduinna, dee delle foreste (l'ultima ha dato il nome alle Ardenne), Damona, Dunisia, Niskae, Ilixo, Lugovius, Ivaos, Moritasgus, Nemausus, Arausio, Vasio, divinit\u00e0 delle fonti. Queste divinit\u00e0 sono spesso all'origine dei nomi delle citt\u00e0: N\u00eemes (Nemausus), Bagn\u00e8res de Luchon (Ilixo), Luxeuil les Bains (Lugovius), \u00c9vaux les Bains (Ivaos), Orange (Arausio), Vaison la Romaine (Vasio), Bourbonne-les-Bains (Bormana/Damona). Allo stesso modo, in vari luoghi (spec. nei Pirenei) sono menzionati d\u00e8i-albero: il dio-faggio, il dio quercia, il dio-melo, ecc.\nUn'altra probabile influenza del substrato neolitico rinvie dal fatto che gli d\u00e8i gallici generalmente non hanno consorti, a meno che un sincretismo gallo-romano non li abbia influenzati: es. Ma\u00efa, Nemetona, Bormana, ecc.\nMitologia irlandese.\nMentre le societ\u00e0 celtiche continentali e, in misura minore, della Gran Bretagna si erano evolute a contatto con la civilt\u00e0 romana, l'Irlanda, protetta dalla sua insularit\u00e0, non era stata invasa n\u00e9 occupata. Fu solo nel V secolo, per opera di un britto-romano di nome Maewyn Succat, poi passato alla storia come San Patrizio, che il cristianesimo inizi\u00f2 a diffondersi significativamente nella Verde Isola, parte eliminando e parte assorbendo la vecchia religione e la vecchia cultura. In questo contesto, la tradizione mitologica celtica d'Irlanda fu messa per iscritto, preservando molte delle sue peculiarit\u00e0.\nIl Ciclo mitologico \u00e8 quello che comprende le storie sulle pi\u00f9 arcaiche divinit\u00e0 d'Irlanda e sulle origini stesse del popolo ibernico ma dei quattro cicli irlandesi \u00e8 purtroppo il meno ben conservato. Da un punto di vista critico, fondamentale in questo \"corpus\" \u00e8 il \"Lebor Gab\u00e1la \u00c9renn\" (it. \"Libro delle conquiste d'Irlanda\") che contiene informazioni utili ad incasellare ed interpretare le informazioni relative ai popoli non-umani che avrebbero abitato la Verde Isola nel periodo preistorico e protostorico.\nLa storia delle invasioni \"mitiche\" dell'Irlanda: il \"Lebor Gab\u00e1la \u00c9renn\".\nScritto per la prima volta nel VII secolo, il \"Lebor Gab\u00e1la \u00c9renn\" registra la successione delle \"invasioni mitiche\" dell'isola, sin dai tempi del Diluvio. \u00c8 \u00ab\"un mito fondante, una spiegazione della natura dell'Irlanda e della presenza dei Celti\"\u00bb. Il riferimento biblico al Diluvio \u00e8 un'aggiunta tardiva degli amanuensi che hanno trascritto il racconto orale originale. Di tutti i popoli, solo gli ultimi arrivati sono umani, succedendo cos\u00ec nel possesso dell'isola a stirpi divine.\nI Tuatha D\u00e9 Danann.\nI Tuatha D\u00e9 Danann (it. \"Trib\u00f9 della d\u00e8a Danu\"), sesto popolo colonizzatore dell'Irlanda, vanno identificati con gli d\u00e8i adorati dagli stessi Gaeli, opportunamente evemerizzati e collocati in un contesto storico a opera dei cronisti medievali. Discendenti dalla d\u00e8a-madre Danu, giunsero dalle Quattro isole a nord del mondo (Findias , Gorias, Murias, F\u00e1lias) portandosi appresso mitici tesori: la spada di N\u00faada; la lancia che poi fu data a L\u00fag; il calderone del Dagda; e la \"Lia F\u00e1il\", la \"Pietra del Destino\", che emetteva un grido se veniva calpestata da un legittimo Re Supremo d'Irlanda. Sbarcarono in Irlanda il giorno di Beltaine guidati da quattro druidi (Morfessa, Esras, Uiscias e Semias) e strapparono l'isola ai Fir Bolg, poi la difesero dai Fomori ed alla fine la cedettero agli uomini.\nGli d\u00e8i pi\u00f9 importanti erano:\nGli eroi.\nSe il \"Ciclo mitologico\" rappresenta l'Et\u00e0 dell'oro dell'Irlanda, il Ciclo dell'Ulster ne rappresenta l'Et\u00e0 degli eroi.\nL'opera, vero e proprio perno della mitologia irlandese, risale all'inizio dell'era cristiana. La maggior parte delle vicende \u00e8 ambientata tra l'Ulster ed il Connacht. Consiste in un gruppo di storie eroiche imperniate sulle vite di re Conchobar mac Nessa e del suo campione, C\u00fachulainn: i loro amori e odi, i loro amici e nemici (fond. la regina Medb). Protagonisti delle vicende sono gli Ulaid, il popolo dell'Irlanda nord-orientale, mentre l'azione si concentra nella corte di Emain Macha (odierno Navan Fort) nella moderna Armagh. Gli Ulaid avevano stretti legami con le colonie irlandesi in Scozia e non a caso una parte dell'apprendistato di C\u00fachulainn si svolge proprio nel \"paese di Alba\", cio\u00e8 in Scozia. Il ciclo comprende storie sulla nascita, l'infanzia e l'addestramento, le tragedie e le battaglie, i banchetti e le morti di questi eroi. La societ\u00e0 dipinta in questi racconti \u00e8 sostanzialmente quella dell'Et\u00e0 del Ferro pre-cristiana, anche se filtrata attraverso la prospettiva cristiana dei suoi autori medievali, e contiene molti elementi e paralleli con la societ\u00e0 dei celti d'Europa descritta dagli scrittori classici: i guerrieri combattono sui carri, prendono le teste dei nemici come trofei, contendono per avere la precedenza nei banchetti; re e regine hanno come consiglieri i druidi; i campioni si scontrano in singoli duelli nei guadi; i poeti hanno grande potere e grandi privilegi; la ricchezza \u00e8 stimata nel bestiame posseduto; ecc. Nella narrazione, cupa e cruda, tornano alcuni dei personaggi divini del \"Ciclo mitologico\" ma gli indiscussi protagonisti della storia sono gli uomini e donne calati nelle loro specifiche esistenze, con precise coordinate spaziali e temporali.\nIl Ciclo feniano segue cronologicamente il \"Ciclo dell'Ulster\", collocandosi in una fase proto-storica dell'Irlanda perch\u00e9 legato alla figura del leggendario ma storicamente esistito Re Supremo d'Irlanda Cormac mac Airt (regno post-II secolo). Descrive le gesta dei Fianna, l'equivalente irlandese della \"M\u00e4nnerbund\" indoeuropea: un \"fian\" era tipicamente un uomo giovane, senza casa, spesso aristocratico senza eredit\u00e0 o esiliato che svernava presso la dimora d'un aristocratico ma d'estate (tra Beltaine e Samhain) era obbligato a predare per sopravvivere. La narrazione \u00e8 incentrata sulla figura di Fionn mac Cumhaill, capo dei Fianna, e su suo figlio Oisin che \u00e8 anche il narratore del ciclo (\"Ciclo Ossianico\"). L'epopea s'incentra sempre pi\u00f9 sulle gesta e sui drammi dei personaggi umani. La societ\u00e0 descritta si discosta molto poca da quella degli Ulaid (contro i quali Cormac mac Airt combatt\u00e9 spesso) La componente magica, pur forte, scivola dalla mitologia pura verso il folclore, accompagnando il mito irlandese nella vera e propria protostoria.\nParte dei doveri dei bardi medievali d'Irlanda ovvero dei poeti di corte era ricordare la storia della famiglia e la genealogia del re. Da qui, con legami pi\u00f9 o meno forti con mitologia e storia, nacque il Ciclo storico, o meglio i \"Cicli\", vista l'eterogeneit\u00e0 del materiale). I re di cui vi si narra vanno dal leggendario Labraid Loingsech, Re Supremo d'Irlanda verso il 431 a.C., al realmente esistito Brian Boru (941-1014), eroe della rivalsa gaelica contro gli invasori vichinghi.\nGli eroi principali della mitologia irlandese sono:\nMitologia gallese.\nLa mitologia gallese contiene ci\u00f2 che resta della mitologia britannica pre-cristiana. \u00c8 giunta fino ai nostri giorni in forme alterate attraverso manoscritti medievali gallesi come il \"Libro bianco di Rhydderch\" (\"Llyfr Gwyn Rhydderch\"), il \"Libro rosso di Hergest\" (\"Llyfr Coch Hergest\"), il \"Libro di Aneirin\" (\"Llyfr Aneirin\") e il \"Libro di Taliesin\" (\"Llyfr Taliesin\"). Le storie narrate in prosa nel \"Libro Rosso\" e nel \"Libro Bianco\" compongono il c.d. \"Mabinogion\". Anche poemi come il \"Cad Goddeu\" (it. \"La battaglia degli alberi\") e liste di memorie come le \"Triadi gallesi\" e i \"Tredici tesori della Britannia\" contengono materiale mitologico. Questi testi contengono anche le prime forme abbozzate del successivo \"Ciclo arturiano\" e la tradizionale storia della Britannia post-romana. Altre fonti includono la compilazione storica latina del IX secolo conosciuta come \"Historia Brittonum\", la \"Historia Regum Britanniae\", cronaca latina scritta da Goffredo di Monmouth (XII secolo) e anche folklore successivo come \"The Welsh Fairy Book\" di W. Jenkyn Thomas (1908).\nI racconti gallesi contengono tradizioni che gli studiosi non hanno esitato a definire sciamaniche: le imprese di Cei che si trasformer\u00e0 nel lugubre Sir Kay del ciclo arturiano; quelle del poeta-mago Taliesin che si vanta di possedere tutte le arti magiche d'Europa e Asia e che sar\u00e0 il modello gallese di Mago Merlino; ecc. In generale per\u00f2, rispetto al \"corpus\" irlandese, quello gallese ha riferimenti mitologici celtici pi\u00f9 deboli. Riflessi importanti della mitologia britannica compaiono nel \"Mabinogion\", specialmente nelle vicende dei personaggi Rhiannon, Teirnon e Br\u00e2n il Benedetto (\"Bendigeidfran\"). Altri personaggi, con tutta probabilit\u00e0, derivano da fonti mitologiche, e vari episodi, come l'apparizione di Arawn, Signore dell'Oltretomba, che cerca l'aiuto di un mortale nelle proprie faide, e la storia dell'eroe che non pu\u00f2 essere ucciso tranne in circostanze apparentemente contraddittorie, richiamano miti comuni a tutti i popoli indoeuropei. Le storie dei figli di Llyr e dei figli di D\u00f4n (la Dana irlandese) sono importanti per il \"corpus\" ma non primariamente mitologici. Ulteriori nomi e riferimenti mitologici compaiono al di fuori del \"Mabinogion\", specialmente nel racconto di Culhwch e Olwen, dove troviamo, ad esempio, Mabon ap Modron e nelle c.d. \"Triadi gallesi\" (\"Trioedd Ynys Prydein\").\nTutto sommato, non si conosce per\u00f2 abbastanza del contesto mitologico britannico per ricostruire una narrazione della creazione o un \"pantheon\" coerente di divinit\u00e0 britanniche. In effetti, sebbene ci sia molto in comune con il mito irlandese, potrebbe non esserci stata una tradizione mitologica britannica unificata di per s\u00e9. Qualunque sia la sua origine ultima, il materiale sopravvissuto \u00e8 stato messo a servizio di capolavori letterari che affrontano le preoccupazioni culturali del Galles alto e tardo medievale.\nMitologia bretone.\nLa Bretagna ha conservato solo minuscole tracce della sua mitologia celtica originale che va distinta in mitologia vera e propria e \u00ab\"tracce che ne rimangono nel folclore bretone\"\u00bb e/o \u00ab\"detriti mitologici rimasti nel folclore bretone\"\u00bb. L'esistenza di elementi realmente mitologici nel corpo delle tradizioni bretoni \u00e8 stata a lungo considerata impossibile, anche a causa delle invenzioni e ricomposizioni dei celtisti e dei nazionalisti bretoni, e dell'oblio portato dalla cristianizzazione tanto che oggi \u00ab\"quasi tutto ci\u00f2 che \u00e8 leggendario in Bretagna\"\u00bb \u00e8 cristianizzato. Tuttavia, elementi (in particolare riguardanti Merlino, il Tadig Kozh, l'Ankou e persino alcune caratteristiche attribuite a Sant'Anna) sono legati alla mitologia celtica bretone ed hanno punti in comune con la mitologia dell'Irlanda e del Galles. Un gran numero di elementi, come i \"Korrigan\" o \"Les Lavandi\u00e8res\", appartengono per\u00f2 al folklore bretone e non alla mitologia celtica perch\u00e9 il folclore bretone (chiaramente cristianizzato e spesso privo di coerenza) \u00e8 \u00ab\"ci\u00f2 che resta del mito\"\u00bb.\nConsiderazioni conclusive: lo schema trifunzionale.\nLo storico delle religioni, linguista e filologo Georges Dum\u00e9zil (1898-1986), studiando i miti degli indoeuropei (v.si mitologia comparata), identific\u00f2 uno schema ricorrente in cui le classi della societ\u00e0 corrispondono a 3 funzioni specifiche:\nQuesta teoria \u00e8 stata ripresa e applicata ai miti celtici dagli studiosi (es. Le Roux e Guyonvarc'h) con interessanti risultati.\nGi\u00e0 Cesare aveva osservato che \u00ab\"In tutta la Gallia, ci sono solo due classi di uomini che sono contati per qualcosa e che sono onorati; poich\u00e9 la moltitudine ha poco pi\u00f9 del rango di schiavi, non osando nulla da s\u00e9 e non essendo ammessa a nessun consiglio. [\u2026] Delle due classi privilegiate, una \u00e8 quella dei druidi, l'altra quella dei guerrieri\"\u00bb, confermando quindi l'esistenza di una tripartizione nella societ\u00e0 gallica. I testi irlandesi, a loro volta, confermano la complementarit\u00e0 del potere temporale del Druido e del potere politico del Re, tanto che \u00abLa regalit\u00e0 celtica viveva all'ombra e, per cos\u00ec dire, sotto la protezione del sacerdozio druidico\u00bb.\nLo schema trifunzionale nei T\u00faatha D\u00e9 Danann.\nLe principali divinit\u00e0 dell'Irlanda hanno funzioni specifiche che corrispondono al modello di Dum\u00e9zil:\nDian Cecht, il dio-dottore, e Oengus compartecipano alle tre funzioni. L\u00fag, dio primordiale multifunzionale, \u00e8 letteralmente un \"fuoriclasse\". Nel mito bretone, Geoffroy de Monmouth, nella \"Historia regum Britanniae\", fa di Bruto, l'antenato dei britannici, un re che unisce tutte e tre le funzioni.\nLo schema trifunzionale nei crimini di Matholwch.\nIl \"Mabinogi di Branwen\" ci descrive le malefatte di Matholwch, re d'Irlanda, reo di aver mancato contro ciascuna delle classi indoeuropee: la violazione del trattato di pace (natura giuridica) \u00e8 un difetto che rientra nella prima funzione; la trappola tesa da Matholwch per massacrare i bretoni \u00e8 una colpa contro l'etica della funzione guerriera; e la disgrazia di Branwen \u00e8 un attacco alla funzione produttrice."}
{"id": "692905", "revid": "984922", "url": "https://it.wikipedia.org/wiki?curid=692905", "title": "Diga di Kuzgun", "text": "La diga di Kuzgun \u00e8 una diga della Turchia. Si trova nella provincia di Erzurum."}
{"id": "692906", "revid": "767487", "url": "https://it.wikipedia.org/wiki?curid=692906", "title": "Diga di Demird\u00f6ven", "text": "La diga di Demird\u00f6ven \u00e8 una diga della Turchia. Il lago \u00e8 vicino al villaggio di Timar e domina quello di Demird\u00f6ven tutti e due nel distretto di Pasinler della provincia di Erzurum. Il fiume di Timar (Timar \u00c7ay\u0131), affluente del fiume di Hasankale () \u00e8 a sua volta affluente del fiume Aras."}
{"id": "692907", "revid": "1692494", "url": "https://it.wikipedia.org/wiki?curid=692907", "title": "Coefore", "text": ""}
{"id": "692908", "revid": "228587", "url": "https://it.wikipedia.org/wiki?curid=692908", "title": "Diga di K\u0131rklareli", "text": "La diga di K\u0131rklareli \u00e8 una diga della Turchia. Si trova nella provincia di K\u0131rklareli. Il fiume emissario si chiama \u015eeytandere (\u00ab torrente demonio \u00bb) o B\u00fcy\u00fck Dere (\u00ab Grande torrente \u00bb). Dopo varie confluenze con numerosi altri torrenti, si getta nel torrente Ergene Nehri, il quale a sua volta si getta nel fiume Maritsa (Evros) alla frontiera con la Grecia."}
{"id": "692909", "revid": "984922", "url": "https://it.wikipedia.org/wiki?curid=692909", "title": "Diga di Yaylakavak", "text": "La diga di Yaylakavak \u00e8 una diga della Turchia. Si trova nella provincia di Ayd\u0131n."}
{"id": "692911", "revid": "256896", "url": "https://it.wikipedia.org/wiki?curid=692911", "title": "Diga di Tahtal\u0131", "text": "La diga di Tahtal\u0131 \u00e8 una diga della Turchia. Si trova nella provincia di Smirne, a 4\u00a0km dal mare Egeo nel quale si getta il fiume Tahtal\u0131 \u00c7ay\u0131. Il lago \u00e8 alimentato da due piccoli corsi d'acqua che arrivano da nord e che hanno una lunghezza di circa 30\u00a0km."}
{"id": "692912", "revid": "984922", "url": "https://it.wikipedia.org/wiki?curid=692912", "title": "Diga di Yenice", "text": "La diga di Yenice \u00e8 una diga della Turchia. Si trova nella provincia di Eski\u015fehir."}
{"id": "692913", "revid": "1345938", "url": "https://it.wikipedia.org/wiki?curid=692913", "title": "Diga di G\u00f6nen", "text": "La diga di G\u00f6nen \u00e8 una diga della Turchia. Si trova nella provincia di Bal\u0131kesir."}
{"id": "692914", "revid": "767487", "url": "https://it.wikipedia.org/wiki?curid=692914", "title": "Diga di Bayrami\u00e7", "text": "La diga di Bayrami\u00e7 \u00e8 una diga della Turchia. Si trova nella provincia di \u00c7anakkale."}
{"id": "692915", "revid": "767487", "url": "https://it.wikipedia.org/wiki?curid=692915", "title": "Diga di \u00c7avd\u0131r", "text": "La diga di \u00c7avd\u0131r \u00e8 una diga della Turchia. Si trova nella provincia di Burdur."}
{"id": "692916", "revid": "287204", "url": "https://it.wikipedia.org/wiki?curid=692916", "title": "Diga di \u00c7atalan", "text": "La diga di \u00c7atalan \u00e8 una diga della Turchia. Si trova nella provincia di Adana."}
{"id": "692917", "revid": "1652635", "url": "https://it.wikipedia.org/wiki?curid=692917", "title": "Asclepio", "text": "Asclepio o Esculapio (, in latino: \"Aesculapius\") \u00e8 un personaggio della mitologia greca e romana. Figlio di Apollo e di Arsinoe secondo Esiodo, oppure di Apollo e Coronide per Pindaro, \u00e8 un semidio e dunque uomo mortale per Omero. Si diceva fosse stato istruito nella medicina dal centauro Chirone, o che avesse ereditato tale propriet\u00e0 dal padre Apollo. Divenne poi il dio della medicina, al pari di suo padre, ed era una divinit\u00e0 molto adorata dal popolo, in quanto benevola con gl'infermi; la costellazione dell'Ofiuco rappresenta il suo mito.\nMitologia.\nSecondo il mito, Apollo si innamor\u00f2 di Coronide mentre ella faceva il bagno in un lago. I due consumarono la loro passione, poi il dio and\u00f2 via, lasciando un corvo a guardia della ragazza; in quei tempi, i corvi erano di colore bianco.\nCoronide decise di sposarsi con Ischi, e il corvo, quando li vide assieme, vol\u00f2 da Apollo per riferire. Quando scopr\u00ec che Coronide era incinta, il dio decise di punire il corvo tramutandogli le piume da bianche in nere, poich\u00e9 non aveva allontanato Ischi da Coronide. Artemide uccise Coronide trafiggendola con un dardo, per vendicare il fratello disonorato. Apollo, per\u00f2, decise di salvare il piccolo che Coronide aveva in grembo e chiese al fratello Ermes di prenderlo dal corpo della madre. Apollo decise di dare al piccolo il nome di Asclepio (noto anche col nome di Esculapio).\nSecondo il mito, il semidio Asclepio ricevette dalla dea Atena il dono di cambiare il suo sangue con quello di Medusa la Gorgone. Da allora il sangue che sgorgava dalle vene del suo fianco sinistro era velenoso e portatore di sventure, ma quello del fianco destro aveva il potere di guarire qualsiasi malattia e persino di fare risorgere i morti. Ci\u00f2 fece arrabbiare sia Zeus che Ade, poich\u00e9 l'afflusso dei morti dell'oltretomba diminuiva. Secondo una variante del mito, Asclepio invent\u00f2 la \"cura del medico\", una tecnica di guarigione che gli permetteva di guarire ogni tipo di ferita ed ogni tipo di malattia facendo addirittura risorgere i morti.\nProprio per questi poteri simili a quelli di un negromante, ovvero guarire i mali, riportare in vita i morti e garantire una vita straordinariamente lunga, Zeus decise di fulminarlo perch\u00e9 temeva che il particolare potere che Asclepio condivideva con gli uomini avrebbe potuto minacciare la fede negli d\u00e8i, annullando di fatto la sostanziale differenza fra divinit\u00e0 e uomini, ovvero l'immortalit\u00e0.\nApollo, per\u00f2, si sent\u00ec oltraggiato per il trattamento severo riservato a suo figlio e si vendic\u00f2 uccidendo i tre Ciclopi che forgiavano le folgori di Zeus. Per placare Apollo, Zeus rese Asclepio immortale facendolo diventare un \"dio minore\" (date le circostanze non era certo possibile riportarlo in vita), tramutandolo nella costellazione di Ofiuco, e quindi Asclepio, che era nato come semidio, divenne un dio sotto forma di costellazione.\nAsclepio divenne cos\u00ec bravo nell'arte medica che riusc\u00ec anche a risuscitare i morti, come fece con Ippolito, con l'aiuto di Artemide. Nell'antica Grecia si pensava che bastasse dormire in un santuario consacrato ad Asclepio per guarire da ogni malattia. In ogni tempio c'era almeno un serpente, che proveniva dal santuario di Asclepio ad Epidauro, in quanto si credeva che fossero animali sacri per la divinit\u00e0, poich\u00e9 simbolo del rinnovamento. Uccidere un serpente di un tempio di Asclepio era considerato come un grande sacrilegio.\nIl bastone di Asclepio spesso viene confuso con il Caduceo di Ermes, e spesso tale bastone viene nominato \"Caduceo\".\nAsclepio infatti viene spesso raffigurato con in mano un bastone sacro che porta il suo nome ed \u00e8 il simbolo internazionale del soccorso medico. Secondo il mito il bastone di Asclepio aveva poteri terapeutici ed era capace di guarire ogni tipo di malattia. Il serpente rappresenta il potere guaritivo del dio, simboleggiato dalla muta del rettile che richiama un'eterna rinascita.\nCulto.\nAsclepio in Grecia.\nIn Grecia, Asclepio veniva venerato come il dio della medicina, delle guarigioni e dei serpenti. Molti riferimenti ad Asclepio sono stati ritrovati anche in ambito \"occulto\": la sua capacit\u00e0 di riportare in vita i morti lo rendeva difatti anche il dio invocato dai negromanti. Il suo culto aveva il suo centro a Epidauro, ma era onorato anche a Pergamo.\nIn Grecia, per ringraziare di una guarigione Asclepio, si era soliti sacrificare un gallo. Tale animale infatti, era considerato il migliore e pi\u00f9 gradito alla Divinit\u00e0.\nUn esempio di questa pratica lo troviamo nel \"Fedone\" di Platone, il celebre dialogo che riporta la morte di Socrate. Quest'ultimo, prima di morire, chiede che venga sacrificato un gallo ad Asclepio. Il motivo di tale richiesta rimane tuttora fonte di dibattito.\nEsculapio a Roma.\nEsculapio \u00e8 l'adattamento latino (\"Aesculapius\") del nome greco \"Asklepios\", ma si tratta dello stesso dio.\nIl suo culto fu introdotto a Roma sull'Isola Tiberina nel 291 a.C.\nLa tradizione vuole che in quell'anno la popolazione della citt\u00e0 fosse colpita dalla peste. Dopo aver consultato i Libri sibillini, il Senato romano decise di costruire un tempio dedicato al dio, e a questo scopo fu inviata una delegazione ad Epidauro per ottenere la statua del dio.\nAl ritorno, mentre la barca che trasportava la statua risaliva il Tevere, un serpente, simbolo del dio, sceso dall'imbarcazione, nuot\u00f2 verso l'isola Tiberina. L'evento fu interpretato come volont\u00e0 del dio di scegliere il luogo dove sarebbe sorto il suo tempio, che sull'isola fu costruito. Dal 1585, e tuttora nel ventunesimo secolo, sull'isola sorge uno degli ospedali pi\u00f9 importanti d'Europa, il San Giovanni Calibita Fatebenefratelli.\nProgenie.\nGi\u00e0 nell'Iliade gli si attribuiscono due figli:\nIn stadi posteriori della leggenda gli si attribuisce una moglie (Epione, o Lampezia) da cui Asclepio ebbe cinque figlie:\nI nomi delle figlie sono tutti collegati al concetto di \"buona salute\".\nEbbe inoltre tre figli maschi dalla moglie:\nPausania gli attribuisce un altro figlio, Arato, avuto da Aristodama.\nInfine, nella mitologia romana gli \u00e8 attribuita un'ulteriore figlia, Meditrina, la guaritrice, celebrata in occasione delle feste denominate \"Meditrinalia\"."}
{"id": "692918", "revid": "767487", "url": "https://it.wikipedia.org/wiki?curid=692918", "title": "Diga di Sazl\u0131dere", "text": "La diga di Sazl\u0131dere \u00e8 una diga della Turchia. Si trova nella provincia di \u0130stanbul."}
{"id": "692919", "revid": "984922", "url": "https://it.wikipedia.org/wiki?curid=692919", "title": "Diga di Ala\u00e7at\u0131", "text": "La diga di Ala\u00e7at\u0131 \u00e8 una diga della Turchia che prende il nome dalla citt\u00e0 omonima che si trova nel distretto di \u00c7e\u015fme nella provincia di Smirne. La diga taglia il fiume Hirsizdere, che si getta nel mare Egeo a 3\u00a0km dalla diga."}
{"id": "692920", "revid": "984922", "url": "https://it.wikipedia.org/wiki?curid=692920", "title": "Diga di Madra", "text": "La diga di Madra \u00e8 una diga della Turchia. Si trova nella provincia di Bal\u0131kesir."}
{"id": "692921", "revid": "767487", "url": "https://it.wikipedia.org/wiki?curid=692921", "title": "Diga di \u00c7at", "text": "La diga di \u00c7at \u00e8 una diga della Turchia. Si trova nella provincia di Malatya."}
{"id": "692922", "revid": "767487", "url": "https://it.wikipedia.org/wiki?curid=692922", "title": "Diga di Arma\u011fan", "text": "La diga d'Arma\u011fan \u00e8 una diga della Turchia. Si trova nella provincia di K\u0131rklareli."}
{"id": "692923", "revid": "287204", "url": "https://it.wikipedia.org/wiki?curid=692923", "title": "Diga di Kirazdere", "text": "La diga di Kirazdere \u00e8 una diga della Turchia. Si trova nella provincia di Kocaeli."}
{"id": "692924", "revid": "492935", "url": "https://it.wikipedia.org/wiki?curid=692924", "title": "Diga di \u00c7aml\u0131g\u00f6ze", "text": "La diga di \u00c7aml\u0131g\u00f6ze \u00e8 una diga della Turchia. Si trova nella provincia di Sivas."}
{"id": "692925", "revid": "984922", "url": "https://it.wikipedia.org/wiki?curid=692925", "title": "Diga di Karaova", "text": "La diga di Karaova \u00e8 una diga della Turchia. Si trova nella provincia di K\u0131r\u015fehir."}
{"id": "692926", "revid": "984922", "url": "https://it.wikipedia.org/wiki?curid=692926", "title": "Diga di Erzincan", "text": "La diga d'Erzincan \u00e8 una diga della Turchia. Si trova nella provincia di Erzincan."}
{"id": "692927", "revid": "767487", "url": "https://it.wikipedia.org/wiki?curid=692927", "title": "Diga di Yaylada\u011f\u0131", "text": "La diga di Yaylada\u011f\u0131 \u00e8 una diga della Turchia. Si trova nella provincia di Hatay."}
{"id": "692928", "revid": "984922", "url": "https://it.wikipedia.org/wiki?curid=692928", "title": "Diga di Akyar", "text": "La diga d'Akyar \u00e8 una diga della Turchia. Si trova nella provincia di Ankara."}
{"id": "692930", "revid": "226458", "url": "https://it.wikipedia.org/wiki?curid=692930", "title": "Diga di S\u0131dd\u0131kl\u0131", "text": "La diga di S\u0131dd\u0131kl\u0131 \u00e8 una diga della Turchia. Si trova nella provincia di K\u0131r\u015fehir."}
{"id": "692931", "revid": "984922", "url": "https://it.wikipedia.org/wiki?curid=692931", "title": "Diga di Sorgun", "text": "La diga di Sorgun \u00e8 una diga della Turchia. Si trova nel distretto di Aksu nella provincia di Isparta. La zona irrigata si trova vicino a Y\u0131lanl\u0131 nel distretto di S\u00fct\u00e7\u00fcler."}
{"id": "692932", "revid": "984922", "url": "https://it.wikipedia.org/wiki?curid=692932", "title": "Diga di Bademli", "text": "La diga di Bademli \u00e8 una diga della Turchia. Si trova nella provincia di Burdur."}
{"id": "692933", "revid": "984922", "url": "https://it.wikipedia.org/wiki?curid=692933", "title": "Diga di Bakacak", "text": "La diga di Bakacak \u00e8 una diga della Turchia. Si trova nella provincia di \u00c7anakkale. \u00c8 costruita sul fiume Koca\u00e7ay affluente del fiume costiero Biga \u00c7ay\u0131."}
{"id": "692934", "revid": "256896", "url": "https://it.wikipedia.org/wiki?curid=692934", "title": "Diga di \u00d6zl\u00fcce", "text": "La diga di \u00d6zl\u00fcce \u00e8 una diga della Turchia. Si trova nella provincia di Bing\u00f6l."}
{"id": "692935", "revid": "767487", "url": "https://it.wikipedia.org/wiki?curid=692935", "title": "Diga di \u00c7aybo\u011faz\u0131", "text": "La diga di \u00c7aybo\u011faz\u0131 \u00e8 una diga della Turchia. Si trova nella provincia di Antalya."}
{"id": "692936", "revid": "767487", "url": "https://it.wikipedia.org/wiki?curid=692936", "title": "Diga di K\u0131z\u0131ldamlar", "text": "La diga di K\u0131z\u0131ldamlar \u00e8 una diga della Turchia. Si trova nella provincia di Bilecik."}
{"id": "692937", "revid": "767487", "url": "https://it.wikipedia.org/wiki?curid=692937", "title": "Diga di Paland\u00f6ken", "text": "La diga di Paland\u00f6ken \u00e8 una diga della Turchia. Si trova nella provincia di Erzurum."}
{"id": "692939", "revid": "287204", "url": "https://it.wikipedia.org/wiki?curid=692939", "title": "Jonathan Dwight", "text": "Biografia.\nDopo avere studiato alla Harvard University tra il 1876 e il 1880, ottenendo una laurea con lode, si iscrisse nel 1889 alla Columbia Medical School, dove consegu\u00ec una laurea in medicina (M.D.) nel 1893. Tra il 1894 e il 1904 fu assistente chirurgo alla divisione di laringologia della Vanderbilt Clinic, incarico che lasci\u00f2 per dedicarsi alla sua passione giovanile, vale a dire l'ornitologia.\nLa sua formazione come chirurgo lo aiut\u00f2 nella preparazione dei reperti degli animali che collezionava; inoltre tenne, a partire dal 1877, un registro particolareggiato di tutte le osservazioni ornitologiche e di tutti i reperti collezionati, dati che vennero usati per la sua opera \"The Sequence of Plumages and Molts of the Passerine Birds of New York\". La sua opera successiva, \"Gulls of the World\", tratt\u00f2 invece degli uccelli della famiglia dei \"Laridae\", vale a dire i gabbiani.\nNel 1883 divenne membro dell'American Ornithologists' Union, contribuendo a far diventare l'ornitologia una vera professione; tra il 1903 e il 1920 divenne tesoriere dell'associazione, e in seguito per tre anni ne fece da vicepresidente; venne infine eletto presidente per il triennio 1923-1926.\nNegli ultimi anni della sua vita si trasfer\u00ec per lunghi periodi in Europa, stabilendosi nella Sihltal, nei pressi di Zurigo, dove condusse alcuni importanti studi sull'avifauna europea e sul fenomeno migratorio.\nSpos\u00f2 in prime nozze Georgina Gertrude Rundle (1901), che mor\u00ec dopo due anni; nel 1914 si rispos\u00f2 con Ethel Gordan Wishart Adam."}
{"id": "692940", "revid": "767487", "url": "https://it.wikipedia.org/wiki?curid=692940", "title": "Diga di G\u00f6kp\u0131nar", "text": "La diga di G\u00f6kp\u0131nar \u00e8 una diga della Turchia. Si trova nella provincia di Denizli."}
{"id": "692941", "revid": "76652", "url": "https://it.wikipedia.org/wiki?curid=692941", "title": "Diga del 4 Eyl\u00fcl", "text": "La diga del 4 Eyl\u00fcl (che in turco vuol dire \"4 settembre\") \u00e8 una diga della Turchia, costruita tra il 1996 e il 2002, che serve per fornire acqua potabile. Si trova nella provincia di Sivas."}
{"id": "692942", "revid": "767487", "url": "https://it.wikipedia.org/wiki?curid=692942", "title": "Diga di Akde\u011firmen", "text": "La diga di Akde\u011firmen \u00e8 una diga della Turchia costruita dal 1998 al 2008. Si trova nella provincia di Afyonkarahisar, sul fiume Akarcay."}
{"id": "692943", "revid": "984922", "url": "https://it.wikipedia.org/wiki?curid=692943", "title": "Diga di Akgedik", "text": "La diga d'Akgedik \u00e8 una diga della Turchia. La diga di Geyik che \u00e8 pi\u00f9 vecchia si trova a monte sul corso del fiume Sar\u0131\u00e7ay. Queste due dighe si trovano a monte della citt\u00e0 di Milas. La diga si trova nella provincia di Mu\u011fla."}
{"id": "692944", "revid": "767487", "url": "https://it.wikipedia.org/wiki?curid=692944", "title": "Diga di G\u00f6mikan", "text": "La diga di G\u00f6mikan \u00e8 una diga della Turchia. Si trova nella provincia di Ad\u0131yaman."}
{"id": "692945", "revid": "767487", "url": "https://it.wikipedia.org/wiki?curid=692945", "title": "Diga di Ko\u00e7ali", "text": "La diga di Ko\u00e7ali \u00e8 una diga della Turchia. Si trova nella provincia di Ad\u0131yaman."}
{"id": "692947", "revid": "767487", "url": "https://it.wikipedia.org/wiki?curid=692947", "title": "Diga di Sirimtas", "text": "La diga di Sirimtas \u00e8 una diga della Turchia."}
{"id": "692948", "revid": "767487", "url": "https://it.wikipedia.org/wiki?curid=692948", "title": "Diga di B\u00fcy\u00fck\u00e7ay", "text": "La diga di B\u00fcy\u00fck\u00e7ay \u00e8 una diga della Turchia."}
{"id": "692949", "revid": "767487", "url": "https://it.wikipedia.org/wiki?curid=692949", "title": "Diga di Kahta", "text": "La diga di Kahta \u00e8 una diga della Turchia."}
{"id": "692950", "revid": "767487", "url": "https://it.wikipedia.org/wiki?curid=692950", "title": "Diga di \u00c7ataltepe", "text": "La diga di \u00c7ataltepe \u00e8 una diga della Turchia."}
{"id": "692952", "revid": "767487", "url": "https://it.wikipedia.org/wiki?curid=692952", "title": "Diga di Kemlin", "text": "La diga di Kemlin \u00e8 una diga della Turchia."}
{"id": "692953", "revid": "767487", "url": "https://it.wikipedia.org/wiki?curid=692953", "title": "Diga di Silvan", "text": "La diga di Silvan \u00e8 una diga della Turchia in costruzione situata nella provincia di Diyarbak\u0131r. \u00c8 parte del Progetto dell'Anatolia del Sud. Si trova sul fiume Tigri."}
{"id": "692954", "revid": "767487", "url": "https://it.wikipedia.org/wiki?curid=692954", "title": "Diga di Kayser", "text": "La diga di Kayser \u00e8 una diga della Turchia nella Provincia di Kayseri."}
{"id": "692955", "revid": "1906976", "url": "https://it.wikipedia.org/wiki?curid=692955", "title": "Diga di Garzan", "text": "La diga di Garzan \u00e8 una diga della Turchia."}
{"id": "692956", "revid": "767487", "url": "https://it.wikipedia.org/wiki?curid=692956", "title": "Diga di Cizre", "text": "La diga di Cizre \u00e8 una diga della Turchia."}
{"id": "692957", "revid": "767487", "url": "https://it.wikipedia.org/wiki?curid=692957", "title": "Diga di Seve", "text": "La diga di Seve \u00e8 una diga della Turchia. Si trova nella provincia di Kilis."}
{"id": "692958", "revid": "767487", "url": "https://it.wikipedia.org/wiki?curid=692958", "title": "Diga di Besni", "text": "La diga di Besni \u00e8 una diga della Turchia."}
{"id": "692959", "revid": "767487", "url": "https://it.wikipedia.org/wiki?curid=692959", "title": "Diga d'Ardil", "text": "La diga d'Ardil \u00e8 una diga della Turchia."}
{"id": "692960", "revid": "1785130", "url": "https://it.wikipedia.org/wiki?curid=692960", "title": "Diga al-Ba\u02bfth", "text": "La diga al-Ba\u02bfth () \u00e8 una diga della Siria situata a meno di 20 km dalla diga di Tabqa, della quale svolge funzione di supporto."}
{"id": "692961", "revid": "767487", "url": "https://it.wikipedia.org/wiki?curid=692961", "title": "Diga di Tichrienne", "text": "La diga di Tichrienne \u00e8 una diga della Siria."}
{"id": "692963", "revid": "287204", "url": "https://it.wikipedia.org/wiki?curid=692963", "title": "Diga di Haditha", "text": "La diga di \u1e24ad\u012btha \u00e8 una diga dell'Iraq situata 200\u00a0km a monte di Karbal\u0101\u02be. Nel giugno 2004, le 6 turbine sono state rimesse in funzionamento: la diga non funzionava infatti pi\u00f9 dalla Prima guerra del Golfo a causa dell'embargo decretato contro l'Iraq dall'ONU, che impediva le forniture di componenti elettroniche che si riteneva fossero potenzialmente sfruttabili anche da parte dell'industria bellica irachena.\n\u00c8 la seconda centrale idroelettrica irachena dopo la diga di Mossul."}
{"id": "692964", "revid": "1305772", "url": "https://it.wikipedia.org/wiki?curid=692964", "title": "Diga di Dukan", "text": "La diga di Dukan ( Dokan ) \u00e8 una diga ad arco che si trova sul Piccolo Zab a 220\u00a0km a monte dalla sua confluenza col Tigri. Il sito \u00e8 adiacente alla citt\u00e0 di Dukan nel nord del Governatorato di al-Sulaymaniyya in Iraq.\nLa diga fu costruita tra il 1954 e il 1959. La centrale idroelettrica utilizza cinque turbine Francis da 80 MW\nNei pressi delle sue rive \u00e8 presente il sito archeologico di Qalatga Darband."}
{"id": "692965", "revid": "287204", "url": "https://it.wikipedia.org/wiki?curid=692965", "title": "Diga di Darbandikhan", "text": "La diga di Darbandikhan \u00e8 una diga dell'Iraq che si trova sul fiume Diyala nel nord del Governatorato di al-Sulaymaniyya. La diga \u00e8 stata costruita per vari motivi, tra cui quelli ricreativi, l'irrigazione, il controllo delle inondazioni e la produzione di energia idroelettrica.\nLa diga fu costruita da compagnie europee e gli americane tra il 1956 il 1961 e la centrale idroelettrica fu costruita negli anni 1992-1994 da una compagnia giapponese. La centrale contiene tre unit\u00e0 per una capacit\u00e0 di 249 MW."}
{"id": "692966", "revid": "287204", "url": "https://it.wikipedia.org/wiki?curid=692966", "title": "Diga di Hemrin", "text": "La diga di Hemrin \u00e8 una diga dell'Iraq che si trova sul fiume Diyala, un affluente del Tigri. La diga si trova a 100\u00a0km nordest di Baghdad. Lo scopo principale della diga \u00e8 controllare le inondazioni del fiume Diyala e immagazzinare l'acqua per l'irrigazione. Inoltre possiede una centrale idroelettrica dalla potenza di 50\u00a0MW.La diga e la centrale sono state costruite dalla societ\u00e0 jugoslava GIK Hidrogradnja (di Sarajevo, ora Bosnia ed Erzegovina) negli anni 1976-1981."}
{"id": "692967", "revid": "1543377", "url": "https://it.wikipedia.org/wiki?curid=692967", "title": "Diga di Bekhme", "text": "La diga di Bekhme \u00e8 una diga dell'Iraq, non finita, sul fiume Grande Zab a 60\u00a0km a nord della citt\u00e0 di Erbil. La costruzione \u00e8 interrotta e non \u00e8 prevista alcuna ripresa .\nCompletata, questa diga sarebbe la pi\u00f9 grande dell'Iraq. L'impatto di questa diga \u00e8 contestato.\nStoria.\nL'ideazione e la progettazione di questa diga risale agli anni 1950. Gli studi preliminari furono condotti dalla Harza Engineering Co., mentre la sua realizzazione fu affidata a un consorzio turco-jugoslavo formato dalle aziende ENKA e Hydrogradinya.\nLa sua costruzione \u00e8 stata molto altalenante: iniziata nel 1979 e arrestata in un primo momento durante la guerra Iran-Iraq scoppiata nel 1980, fu ripresa alla fine di questo conflitto, nel 1988, ma solo due anni dopo (1990) i lavori furono di nuovo interrotti a causa della guerra del Golfo.\nNon si hanno previsioni per una eventuale ripresa dei lavori. Nel luglio 2007 il governo regionale del Kurdistan si dimostr\u00f2 interessato a riprendere i lavori di costruzione della diga per far fronte alle emergenze idriche del paese . Tuttavia, il governo centrale iracheno espresse il timore che la diga avrebbe peggiorato la gi\u00e0 eccessiva scarsit\u00e0 d'acqua nei territori a valle. \nIl costo finale dell'intera opera si stima essere attorno ai 2,6 miliardi di dollari statunitensi."}
{"id": "692968", "revid": "729019", "url": "https://it.wikipedia.org/wiki?curid=692968", "title": "Diga di Mosul", "text": "La diga di Mosul, precedentemente conosciuta come diga di Saddam, \u00e8 la pi\u00f9 grande diga dell'Iraq e la quarta di tutto il Medio Oriente. Si trova sul fiume Tigri, nel governatorato occidentale di Ninawa, a nord della citt\u00e0 di Mosul.\nDati tecnici.\nLo sbarramento \u00e8 lungo 3,2\u00a0km e alto 131\u00a0m. Il sito \u00e8 di importanza strategica per l'intero Stato dell'Iraq: controlla infatti l'irrigazione del Governatorato di Ninive.\nImportanza strategica.\nLa diga \u00e8 estremamente importante per la vita economica e l'assetto politico dell'area. La distruzione della stessa, infatti, procurerebbe danni incalcolabili non solo in termini di vite umane (circa mezzo milione di persone secondo una stima del Genio dell'esercito USA, pi\u00f9 di un milione secondo l'ingegnere iracheno Nadhir al-Ansari, che ha partecipato alla costruzione della diga e che oggi insegna in Svezia) ma si metterebbe in ginocchio l'intera economia del Paese. La potenzialit\u00e0 distruttiva dell'onda che si genererebbe, in caso di distruzione della diga, \u00e8 stata perci\u00f2 paragonata ad un'arma di distruzione di massa arrecando danni a tutta la valle del Tigri fino a raggiungere potenzialmente anche la capitale Baghdad, distante quasi 350\u00a0km.\nControllare la diga di Mosul significa dunque non solo controllare buona parte delle risorse idriche dell'Iraq (in particolare dell'area settentrionale) ma anche avere potenzialmente un'\"arma\" molto pericolosa. Nel 2006 uno studio del corpo del genio dell'esercito americano ha definito la diga di Mosul una delle \u00abpi\u00f9 pericolose al mondo\u00bb. Tra il 2006 e il 2010 gli Stati Uniti hanno investito nello studio e manutenzione della diga oltre 30 milioni di dollari. Nel 2016 il governo dell'Iraq firma un contratto da 273 milioni di euro con il gruppo italiano Trevi, affinch\u00e9 curino la manutenzione della diga.\nStudi scientifici.\nIn uno studio del 2016 effettuato con dati satellitari RADAR ad apertura sintetica (SAR) COSMO-SkyMed, Sentinel-1a ed Envisat, viene caratterizzato lo spostamento della diga negli ultimi dieci anni al fine di valutare l\u2019effetto della stuccatura. Sulla base dei dati ottenuti i ricercatori hanno notato che la diga ha subito uno spostamento di 30 millimetri durante gli anni 2014-2016 a partire da agosto 2014 quando la diga \u00e8 stata temporaneamente conquistata dall'ISIS Lo studio ha indicato inoltre che il livello di erosione del gesso da parte dell'acqua \u00e8 giunto ad una profondita di 160 metri rispetto ai 70 misurati negli anni 2004-2010."}
{"id": "692971", "revid": "1543377", "url": "https://it.wikipedia.org/wiki?curid=692971", "title": "Diga di Kut", "text": "La diga di Kut \u00e8 una diga sul fiume Tigri situata presso la moderna citt\u00e0 di al-Kut, nel Governatorato di Wasit, in Iraq. Lunga 516 metri e alta 10,5, consiste di 56 porte, ognuna larga 6 metri. La portata massima \u00e8 di 6.000\u00a0m3/s, ma in realt\u00e0 non ha superato i 2.000\u00a0m3/s negli ultimi 10 anni. La diga \u00e8 percorsa da una strada e comprende una chiusa che permette la navigazione lungo il Tigri. Ha lo scopo di mantenere il livello delle acque del Tigri sufficientemente alto per alimentare il canale di irrigazione Gharraf, che si stacca dal Tigri poco a monte della diga di Kut. Prima della costruzione della diga, il canale Gharraf riceveva acqua solo durante le piene del Tigri. Il livello dell'acqua nel canale \u00e8 mantenuto dal Gharraf Head Regulator, che fu costruito contemporaneamente alla diga.\nLa diga di Kut fu costruita tra il 1934 ed il 1939 da aziende britanniche. La costruzione fu portata avanti da 2.500 operai arabi e curdi, e furono scavati 1.223.288\u00a0m3 di terra. Per la costruzione della diga si utilizzarono 191.139\u00a0m3 di calcestruzzo. Un'importante piena del Tigri nel 1936 provoc\u00f2 la completa inondazione del cantiere e provoc\u00f2 il temporaneo blocco delle opere di costruzione.\nNel 1952, 26.440\u00a0ettari furono irrigati con acque portate dal Canale Gharraf. Di queste nuove terre, 14.080 ha furono dati a piccole aziende agricole come parte di un programma di riforma agraria sociale. I contadini ricevettero 10 ha per famiglia e dovevano vivere nella terra che coltivavano. Nel 2005, si eseguirono lavori di riparazione e manutenzione della diga di Kut e del Gharraf Head Regulator con un costo totale di 3 milioni di USD."}
{"id": "692972", "revid": "287204", "url": "https://it.wikipedia.org/wiki?curid=692972", "title": "Diga di Ramadi", "text": "La diga di Ramadi \u00e8 una diga dell'Iraq sul fiume Eufrate. Serve per il controllo del flusso delle acque in caso di inondazioni sul fiume Eufrate, mandando parte delle acque al lago Habbaniyah attraverso un canale.\nSi sperava che l'acqua cumulata da questa diga e dalla sua diga gemella, la diga di Samarra potessero essere utilizzate per l'irrigazione durante i mesi estivi, ma la forte evaporazione, insieme con la dissoluzione dei sali nel suolo della depressione hanno diminuito la qualit\u00e0 dell'acqua e reso impossibile l'irrigazione."}
{"id": "692973", "revid": "6923", "url": "https://it.wikipedia.org/wiki?curid=692973", "title": "Diga di Hindiya", "text": "La diga di Hindiya \u00e8 una diga dell'Iraq sul fiume Eufrate a sud della citt\u00e0 di Musayyib nel Governatorato di Babil. Fu progettata dall'ingegnere civile britannico William Willcocks a causa dell'insabbiamento del ramo Hillah dell'Eufrate. La costruzione della diga, con una lunghezza di 250 metri inizi\u00f2 nel 1911 e termin\u00f2 nel 1913. Tra il 1984 e il 1989 \u00e8 stata costruita una nuova diga a vari chilometri a monte per rimpiazzare la vecchia diga di Hindiya.\nStoria.\nFino al 1875 l'Eufrate si divideva in due canali a sud della citt\u00e0 di Musayyib; il canale occidentale prendeva il nome di Hindiya e quello orientale di Hillah. A causa dei cambiamenti nella gestione del sistema Tigri e Eufrate vi furono nel 1875 varie inondazioni a valle di Fallujah. A causa di queste inondazioni il ramo Hindiya increment\u00f2 la portata, mentre il ramo Hillah cominci\u00f2 ad insabbiarsi. Nel 1909 la portata dell'Hillah si ridusse a 300\u00a0m3/s, rispetto ai 2000\u00a0m3/s di 50 anni prima. Poich\u00e9 la citt\u00e0 di Hillah si trova sul ramo Hillah e ne dipende per l'agricoltura, fu costruita una grossa diga di terra per incrementare il livello dell'acqua dell'Eufrate e cos\u00ec incrementare la portata nel ramo Hillah. Tuttavia l'insabbiamento dell'Hillah continu\u00f2 e alla fine la diga fu distrutta dal continuo incremento della portata dell'Eufrate nell'Hindiya. Nel 1908 il governo ottomano invit\u00f2 alcune aziende per costruire una nuova diga basata sui piani rivoluzionari di un ingegnere Francese, ma nessuna compagnia accett\u00f2 il contratto.\nDopo la Rivoluzione dei Giovani Turchi e la ristrutturazione del governo ottomano nel 1908 fu chiamato l'ingegnere William Willcocks grazie al suo lavoro per la diga di Assuan in Egitto. Fu incaricato di un progetto riguardante l'irrigazione del basso Iraq comprendente si il Tigri che l'Eufrate. Willcocks sugger\u00ec di utilizzare la depressione del Lago Habbaniyah e di Abu Dibis come riserve per gli eccessi delle inondazioni dell'Eufrate cos\u00ec come la nuova diga di Hindiya cos\u00ec che la terra attorno a Hillah potesse essere irrigata. Fu completata solo questa diga prima della Seconda guerra mondiale.\nCostruzione.\nLa diga fu costruita a monte della vecchia diga e vicino all'attuale letto del ramo Hindiya dal 1911 al 1913. Fu scavato un nuovo letto fluviale e inondato prima del completamento della diga cos\u00ec da poterla costruire. Poich\u00e9 la diga si trovava a monte della diramazione verso l'Hillah fu costruito una nuova diramazione. Il lavoro fu supervisionato da Willcocks e diretto dall'ingegner John Jackson. La diga \u00e8 lunga 250 m e ha 36 aperture larghe 5m. Include una chiusa per il passaggio delle navi. La diga fu restaurata nel 1927. Dopo il completamento della diga, la vecchia diga rimase, anche se impediva il passaggio delle navi a monte poich\u00e9 non si era sicuri che la nuova diga funzionasse.\nNuova diga.\nTra il 1984 e il 1989 una compagnia cinese costru\u00ec una nuova diga vicino a Musayyib per rimpiazzare la vecchia diga di Hindiya per 240 milioni di dollari. Questo progetto include una centrale idroelettrica, chiuse, un passaggio per pesci e sei ponti sull'Eufrate."}
{"id": "692974", "revid": "729019", "url": "https://it.wikipedia.org/wiki?curid=692974", "title": "Diga di Muqdadiya", "text": "La diga di Muqdadiya \u00e8 una diga dell'Iraq che si trova sul Diyala, un affluente del Tigri."}
{"id": "692976", "revid": "984922", "url": "https://it.wikipedia.org/wiki?curid=692976", "title": "Cantone di Cholet-2", "text": "Il Cantone di Cholet-2 \u00e8 una divisione amministrativa dell'Arrondissement di Cholet e dell'Arrondissement di Saumur.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 25 comuni, pi\u00f9 una frazione.\nComposizione.\nOltre a parte della citt\u00e0 di Cholet, i 9 comuni facenti parte prima della riforma del 2014 erano:\nDal 2015, oltre a parte della citt\u00e0 di Cholet, i comuni appartenenti al cantone sono i seguenti 25:"}
{"id": "692977", "revid": "682976", "url": "https://it.wikipedia.org/wiki?curid=692977", "title": "Coronide", "text": ""}
{"id": "692978", "revid": "1429175", "url": "https://it.wikipedia.org/wiki?curid=692978", "title": "Emopoiesi", "text": "Il termine emopoiesi o ematopoiesi (dal greco \u03b1\u03af\u03bc\u03b1 = sangue e \u03c0\u03bf\u03b9\u1f72\u03c9 = creare) si riferisce alla formazione e alla maturazione degli elementi corpuscolati del sangue, ovvero il processo di produzione delle cellule del sangue. A tale funzione, durante la vita extrauterina (quando l'annidamento avviene al di fuori dell'utero), \u00e8 preposto fondamentalmente il midollo rosso delle ossa, il tessuto linfoide e, secondo alcuni, il tessuto reticoloendoteliale, distribuito in tutto l\u2019organismo. Nelle prime fasi dello sviluppo embrionale, prima ancora della formazione del fegato, provvedono particolari cellule mesenchimali delle pareti vascolari. In un secondo tempo partecipa anche il fegato, la cui attivit\u00e0 emopoietica va poi decrescendo dopo il secondo mese di vita intrauterina, quando cio\u00e8 interviene gradatamente anche il midollo osseo. L\u2019emopoiesi midollare provvede alla formazione degli elementi della serie rossa, dei granulociti, dei monociti, delle piastrine e dei precursori.\nDescrizione.\nNell'essere umano adulto normale le cellule ematiche sono formate. Gli spazi occupati da midollo emopoietico si riducono progressivamente dall'infanzia all'et\u00e0 adulta, fino ad essere confinati alla parte centrale dello scheletro. Durante lo sviluppo fetale l'emopoiesi si svolge dapprima nel sacco vitellino (terza settimana), successivamente nel fegato (quarta settimana) e nella milza (inizio del secondo trimestre) e infine nelle ossa (fine del secondo trimestre).\nLa maggior parte delle cellule \u00e8 incapace di ulteriore divisione e, avendo vita relativamente breve, \u00e8 rimpiazzata continuamente da nuovi elementi provenienti dal midollo osseo. I globuli rossi, i globuli bianchi e le piastrine derivano da un'unica cellula staminale emopoietica pluripotente. La formazione di questa cellula staminale \u00e8 la prima di una serie di tappe, sequenziali e ordinate, di crescita e maturazione cellulare. La cellula staminale pluripotente pu\u00f2 seguire linee di maturazione morfologicamente e funzionalmente diverse, a seconda del condizionamento determinato dal tipo di stimolo o di mediatore presente. Questa procede verso due direzioni principali:\nEmatopoiesi \u00e8 il processo dal quale gli elementi formati del sangue sono prodotti. Il processo \u00e8 regolato attraverso una serie di passi inizianti con la cellula staminale ematopoietica TOTIpotente (oltre alla linea ematopoietica infatti pu\u00f2 differenziarsi teoricamente in ogni linea cellulare, connettivo, fibroblasti, condroblasti, ecc.), che quando prende la via ematopoietica diventa PLURIpotente.\nNel midollo osseo sono state individuate cellule staminali pluripotenti, in grado di andare incontro a uno sviluppo selettivo che porta alla comparsa di progenitori, cio\u00e8 orientati verso la produzione di precursori differenziati dei diversi tipi di cellule ematiche. Le cellule staminali possono autoreplicarsi o entrare in una fase di sviluppo che le porta a differenziarsi completamente. La prima tappa di biforcazione delinea i precursori delle cellule linfatiche da quelli delle altre linee. La cellula staminale mieloide, secondo ramo della biforcazione originaria della cellula staminale, d\u00e0 luogo a diverse linee cellulari, che portano alla formazione di eritrociti, granulociti, monociti e piastrine. Il preciso meccanismo molecolare o intrinseco nelle cellule staminali stesse o attraverso l'azione di fattori estrinseci \nLe sostanze che hanno la capacit\u00e0 di stimolare la replicazione e di far maturare le cellule del sangue (essenzialmente i globuli bianchi) vengono definite \"colony stimulating factors\" (CSF). L\u2019ormone proteico che induce la proliferazione e maturazione dei precursori della serie rossa \u00e8 l'eritropoietina, una glicoproteina/\"&gt;glicoproteina di peso molecolare 30.400 prodotta e liberata da alcune cellule del rene, in risposta a variazioni del contenuto di ossigeno del sangue. A maturazione avvenuta le cellule passano in circolo: fenomeno, questo, regolato da influenze vitaminiche, enzimatiche e ormoniche, e solo in parte noto.\nProfonde turbe dell\u2019e. possono essere caratterizzate dal passaggio in circolo di forme immature, come nelle leucemie e nelle eritremie, o dalla comparsa, nel midollo (e talvolta nel sangue), di elementi abnormi, come i promegaloblasti dell\u2019anemia perniciosa.\nEritropoiesi.\nEsperimenti su topi suggeriscono che le cellule eritroidi derivino da un progenitore eritroide/megacariocita comune che non si sviluppa in assenza dell'espressione dei fattori di trascrizione GATA-1 e FOG-1. Con l'impegno nella linea differenziativa, i progenitori ematopoietici e le cellule precursori vanno sempre di pi\u00f9 sotto influenze regolatorie di fattori di crescita e ormoni. Per la produzione di globuli rossi, l'eritropoietina (EPO) \u00e8 l'ormone regolatore. EPO \u00e8 richiesta per il mantenimento di determinate cellule progenitrici eritroidi che, in assenza dell'ormone, vanno incontro alla morte cellulare programmata (apoptosi). Il processo regolatorio della produzione di globuli rossi \u00e8 la eritropoiesi.\nNel midollo osseo, il primo precursore eritroide riconoscibile morfologicamente \u00e8 il pronormoblasto o proeritroblasto. Questa cellula pu\u00f2 andare incontro a 4-5 divisioni cellulari che si risolvono nella produzione di 16-32 globuli rossi maturi. Con una produzione aumentata di EPO il numero dei progenitori eritroidi \u00e8 amplificato e a sua volta dar\u00e0 un aumento del numero degli eritrociti (globuli rossi). La regolazione della produzione di EPO \u00e8 legata alla disponibilit\u00e0 di Ossigeno a livello del tessuto renale. La produzione normale di globuli rossi deriva dalla giornaliera sostituzione del 0.8-1 % di tutti i globuli rossi circolanti nel corpo poich\u00e9 la vita media di un globulo rosso \u00e8 100-120 giorni. L'organo responsabile della produzione di globuli rossi \u00e8 chiamato eritrone. L'eritrone \u00e8 un organo dinamico costituito da una riserva (pool) di cellule precursori eritroidi midollari a rapida proliferazione e dalla grande massa di eritrociti maturi circolanti.\n\u00c8 il processo di formazione degli elementi cellulari della serie rossa del sangue (\u2794 emopoiesi). Esso si trasforma successivamente in eritroblasto basofilo (privo di nucleoli), in eritroblasto policromatofilo (il cui citoplasma \u00e8 in parte basofilo e in parte acidofilo), in eritroblasto ortocromatico (citoplasma acidofilo; nucleo piccolo) e finalmente in eritrocita/\"&gt;eritrocita o normocita (privo di nucleo). Giunti a questo stadio evolutivo i globuli rossi abbandonano il midollo osseo e passano in circolo. \nL\u2019ormone regolatore dell\u2019e. \u00e8 l\u2019eritropoietina, che stimola la sintesi di emoglobina negli eritroblasti e induce la differenziazione degli emocitoblasti in eritroblasti e quindi in eritrociti. L\u2019eritropoietina viene sintetizzata principalmente dal rene e in minima parte dal fegato.\nVita media cellule mature.\nQuesti dati sono molto importanti dal punto di vista medico, poich\u00e9 condizionano le trasfusioni di sangue (o di sole cellule), le operazioni chirurgiche e la somministrazione di farmaci che influenzano l'emostasi."}
{"id": "692979", "revid": "1652635", "url": "https://it.wikipedia.org/wiki?curid=692979", "title": "Chirone", "text": "Chirone () \u00e8 un personaggio della mitologia greca, centauro, figlio di Crono e dell'oceanina Filira.\nGenealogia.\nSposo della ninfa Cariclo divenne padre di Ociroe che visse sul Monte Pelio.\nDal monte prendono il nome le ninfe Pelionidi che sono attribuite a Cariclo ed a Chirone.\nFu anche padre di Endeide, Melanippe (pi\u00f9 conosciuta come \"Ippe\") e di Caristo.\nMitologia.\nPoich\u00e9 nacque da Filira e da Crono che per conquistarla si trasform\u00f2 in un cavallo, Chirone \u00e8 un essere immortale ed \u00e8 met\u00e0 uomo e met\u00e0 cavallo.\nEsperto nelle arti, nelle scienze e in medicina, \u00e8 considerato il pi\u00f9 saggio e benevolo dei centauri. Ebbe per allievi numerosi eroi: Aiace, Achille, Aristeo, Asclepio, Atteone, Ceneo, Enea, Eracle, Fenice, Giasone, Oileo, Palamede, Peleo, Telamone, Teseo e secondo alcune leggende anche Dioniso.\nChirone e Achille.\nChirone, in quanto medico, fu chiamato a curare Achille quando quest'ultimo, a seguito delle magie praticate da sua madre Teti per renderlo immortale, ebbe la caviglia ustionata. Chirone gliela sostitu\u00ec con quella di un gigante morto, Damiso, particolarmente dotato nella corsa (ci\u00f2 avrebbe reso Achille \"pi\u00e8 veloce\").\nAl rientro verso casa, egli si smarr\u00ec ma la via di casa gli fu indicata dall'aquila dei venti mandatagli da Zeus.\nFine di Chirone.\nEssendo Eracle venuto a contrasto con i Centauri, ne uccise alcuni ed i superstiti si rifugiarono presso la grotta dove viveva Chirone, che peraltro era amico dell'eroe. Nel corso della battaglia una freccia, scagliata da Eracle, colp\u00ec al ginocchio Chirone. Questa ferita, causata da una freccia avvelenata, non poteva guarire ma nemmeno poteva portare a morte Chirone, nato immortale, cosicch\u00e9 gli causava indicibili sofferenze che lo portarono alla disperazione pi\u00f9 cupa.\nDesiderando la morte, Chirone riusc\u00ec ad ottenerla scambiando la sua immortalit\u00e0 con Prometeo che era diventato mortale per i suoi contrasti con Zeus.\nIl padre degli Dei, al quale il centauro era particolarmente caro, lo volle comunque vicino a s\u00e9 nel cielo, dando origine alla costellazione del Centauro.\nCaratteristiche.\nA differenza degli altri centauri, che come i satiri erano ignoranti e dediti alla violenza, Chirone si distingueva per la grande bont\u00e0 d'animo, per la saggezza, per la conoscenza delle scienze, in particolare quella medica. Fu pertanto considerato il capostipite di quella scienza in quanto maestro di colui che la mitologia greca considerava il dio della medicina Asclepio.\nChirone \u00e8 anche considerato precursore della scienza erboristica, in quanto lo storico tedesco Giustino Febr\u00f2nio (pseudonimo di Johann Nikolaus von Hontheim) racconta che egli aveva, nel territorio di Collepardo, il suo \"Orto del Centauro\".\n, egli fu anche astrologo; sulla medesima scia, Isaac Newton lo considera un \"astronomo pratico\" e, attraverso un'audace interpretazione di un passo degli \"Stromateis\" di Clemente Alessandrino, lo individua come uno dei primi a delineare le costellazioni in Grecia."}
{"id": "692982", "revid": "921573", "url": "https://it.wikipedia.org/wiki?curid=692982", "title": "Javier Bardem", "text": "\u00c8 stato candidato quattro volte al Premio Oscar rispettivamente nella sezione miglior attore protagonista per \"Prima che sia notte\", \"Biutiful\" e \"A proposito dei Ricardo\" e nella sezione miglior attore non protagonista per \"Non \u00e8 un paese per vecchi\", vincendolo per quest'ultimo film. Inoltre, ha vinto un Golden Globe, un Premio BAFTA, sei Premi Goya, due Coppe Volpi per la migliore interpretazione maschile alla Mostra internazionale d'arte cinematografica di Venezia e il Prix d'interpr\u00e9tation masculine al Festival di Cannes.\nNel 2012 ha ricevuto l\u2019onorificenza della stella sulla Hollywood Walk of Fame.\nBiografia.\nJavier Bardem \u00e8 figlio di Jos\u00e9 Carlos Encinas Doussinague (1931-1995) e dell'attrice Pilar Bardem (1939-2021), nipote del regista Juan Antonio Bardem e fratello minore degli attori Carlos e M\u00f3nica Bardem.\nPrima di intraprendere la carriera artistica, Bardem pratic\u00f2 il rugby a 15 nei ruoli di pilone e terza linea (\u00e8 alto 182 centimetri); cresciuto nella squadra del Liceo Franc\u00e9s di Madrid, rappresent\u00f2 anche la Spagna a livello di Nazionali giovanili.\nCarriera.\nEsordisce nel 1990 con \"Le et\u00e0 di Lul\u00f9\" di Bigas Luna, e prosegue nel 1991 con \"Tacchi a spillo\" di Pedro Almod\u00f3var. Vincitore nel 2000 della Coppa Volpi per la migliore interpretazione maschile, \u00e8 il primo attore spagnolo ad essere candidato al premio Oscar al miglior attore protagonista nel 2001 per l'interpretazione in \"Prima che sia notte\". Vince nuovamente la Coppa Volpi nel 2004 per \"Mare dentro\".\nPer la sua interpretazione di \"Anton Chigurh\" nel film \"Non \u00e8 un paese per vecchi\" ottiene il premio Oscar al miglior attore non protagonista nel 2008, divenendo il primo attore spagnolo a conquistarlo.\nNel 2010 Bardem, grazie alla sua interpretazione in \"Biutiful\", viene insignito al Festival di Cannes del premio per la miglior interpretazione maschile, \"ex aequo\" con Elio Germano.\nNel 2012 interpreta un sacerdote alle prese con una crisi di fede nel controverso film \"To the Wonder\" di Terrence Malick e veste i panni di Raoul Silva, il cattivo principale nel 23\u00ba film di James Bond, \"Skyfall\" diretto da Sam Mendes. Nel novembre dello stesso anno riceve la stella numero 2484 sulla \"Hollywood Walk of Fame\" di Los Angeles.\nL'anno successivo viene diretto da Ridley Scott nel film \"The Counselor - Il procuratore\", insieme a Michael Fassbender e Brad Pitt. Il film narra di un avvocato (Fassbender) che manda in rovina la sua vita e la sua carriera acquistando un carico di cocaina, del valore di 20 milioni di dollari, oltre il confine messicano, da ripagare con la vendita della droga negli Stati Uniti: il carico viene rubato e ci saranno tragiche conseguenze sia per lui che per le persone a lui vicine.\nNel febbraio 2015 viene annunciato che prender\u00e0 parte al film \"Pirati dei Caraibi - La vendetta di Salazar\", quinto capitolo della saga dei \"Pirati dei Caraibi\", dove interpreta l'inquietante antagonista capitano Armando Salazar, nemico giurato di Jack Sparrow. Nel 2017 veste i panni del \"boss\" Pablo Escobar, nel film \"Escobar - Il fascino del male\", diretto da Fernando Le\u00f3n de Aranoa e in cui recita accanto a Pen\u00e9lope Cruz. Il film \u00e8 stato presentato fuori concorso al Festival di Venezia. Allo stesso festival viene presentata, in concorso, la pellicola \"Madre!\", dove affianca l'attrice Jennifer Lawrence. Nel mese di maggio \u00e8 stato protagonista del \"thriller\" \"Tutti lo sanno\", scritto e diretto dal due volte premio Oscar Asghar Farhadi e dove recita accanto alla moglie Pen\u00e9lope Cruz. Il film \u00e8 stato scelto come film d'apertura della 71\u00aa edizione del Festival di Cannes.\nNel dicembre 2021 fu protagonista del biografico \"A proposito dei Ricardo\", dove ricopre il ruolo di Desi Arnaz, che insieme a Lucille Ball, interpretata da Nicole Kidman, negli anni '50 furono protagonisti della sitcom \"Lucy ed io\". \nVita privata.\nIn un'intervista al rotocalco \"GQ\" si \u00e8 dichiarato ateo. Il 14 luglio 2010 si \u00e8 sposato con Pen\u00e9lope Cruz, con la quale ha recitato in \"Prosciutto, prosciutto\", \"Carne tr\u00e9mula\", \"Vicky Cristina Barcelona\", \"The Counselor - Il procuratore\", \"Escobar - Il fascino del male\" e \"Tutti lo sanno\". La coppia ha due figli: Leonardo, nato a Los Angeles il 22 gennaio 2011, e Luna, nata a Madrid il 22 luglio 2013.\nPremi e candidature.\nPremio Oscar \nGolden Globe\nPremi BAFTA \nChlotrudis Awards\nPremio Goya\nMostra del Cinema di Venezia \n Festival di Cannes \nScreen Actors Guild Award\n[[Teen Choice Award]]\nDoppiatori italiani.\nNelle versioni in [[Lingua italiana|italiano]] dei suoi film, Javier Bardem \u00e8 stato [[Doppiaggio|doppiato]] da:\nDa doppiatore \u00e8 sostituito da:\nBibliografia.\nDavide Mazzocco, \"Javier Bardem biutifulactor\", Falsopiano, Alessandria, 2011\nCollegamenti esterni.\n[[Categoria:Attori cinematografici spagnoli]]\n[[Categoria:Attori figli d'arte]]\n[[Categoria:Attori televisivi spagnoli]]\n[[Categoria:Concha de Plata al migliore attore]]\n[[Categoria:Coppa Volpi per la migliore interpretazione maschile]]\n[[Categoria:Premi Goya per il miglior attore non protagonista]]\n[[Categoria:Premi Goya per il miglior attore protagonista]]\n[[Categoria:Prix d'interpr\u00e9tation masculine del Festival di Cannes]]\n[[Categoria:Premi BSFC al miglior attore non protagonista]]\n[[Categoria:Premi CFCA al miglior attore non protagonista]]\n[[Categoria:Independent Spirit Award per il miglior attore protagonista]]\n[[Categoria:Rugbisti a 15 spagnoli]]"}
{"id": "692988", "revid": "599013", "url": "https://it.wikipedia.org/wiki?curid=692988", "title": "Katherine Dunn", "text": "Biografia.\nI genitori erano \"\u00abuna tipica famiglia di proletari americani con il prurito ai piedi\u00bb\" che si spostava da una fattoria all'altra in cerca di lavori stagionali. I suoi si fermarono poi nell'Oregon, dove Katherine frequent\u00f2 le scuole superiori e l'universit\u00e0, fino a quando vinse una borsa di studio per scrivere il suo primo romanzo: \"Attic\" (1969). Nel 1970 usc\u00ec il secondo romanzo: \"Truck\". Dopo aver vissuto per dieci anni in Europa, tornata negli Stati Uniti, inizi\u00f2 a lavorare come lettrice in un programma radiofonico. Nel 1980, mentre iniziava la stesura del suo terzo romanzo, \"Cuori sgozzati\" (1989), divenne la prima giornalista americana specializzata in pugilato. Viveva a Portland con suo figlio Eli.\n\u00c8 scomparsa nel 2016 all'et\u00e0 di 70 anni per le complicazioni di un tumore polmonare.\nKatherine Dunn \u00e8 citata nell'introduzione di \"Portland Souvenir\" (\"Fugitives &amp; Refugees\" - 2003) di Chuck Palahniuk."}
{"id": "692989", "revid": "984922", "url": "https://it.wikipedia.org/wiki?curid=692989", "title": "Cantone di Cholet-3", "text": "Il Cantone di Cholet-3 era una divisione amministrativa dell'Arrondissement di Cholet.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Cholet e i comuni di:"}
{"id": "692990", "revid": "984922", "url": "https://it.wikipedia.org/wiki?curid=692990", "title": "Cantone di Montfaucon-Montign\u00e9", "text": "Il Cantone di Montfaucon-Montign\u00e9 era una divisione amministrativa dell'Arrondissement di Cholet.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "692992", "revid": "984922", "url": "https://it.wikipedia.org/wiki?curid=692992", "title": "Cantone di Montrevault", "text": "Il Cantone di Montrevault era una divisione amministrativa dell'Arrondissement di Cholet.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "692993", "revid": "984922", "url": "https://it.wikipedia.org/wiki?curid=692993", "title": "Cantone di Saint-Florent-le-Vieil", "text": "Il Cantone di Saint-Florent-le-Vieil era una divisione amministrativa dell'Arrondissement di Cholet.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "692994", "revid": "466539", "url": "https://it.wikipedia.org/wiki?curid=692994", "title": "Joan Allen", "text": "\u00c8 stata candidata a tre Premi Oscar, tre Golden Globe, un Premio BAFTA, quattro Screen Actors Guild Awards e tre Emmy Awards. Nel 1988 ha vinto un Tony Award per la sua interpretazione nello spettacolo \"Burn This\" a Broadway. \nHa ricevuto due candidature per l'Oscar alla miglior attrice non protagonista per \"Gli intrighi del potere - Nixon\" (1995) e \"La seduzione del male\" (1996), e una candidatura per l'Oscar alla miglior attrice per \"The Contender\" (2000).\nBiografia.\nLa Allen ha iniziato la sua carriera di attrice nel 1977 con la Steppenwolf Theatre Company. I suoi ruoli cinematografici pi\u00f9 importanti figurano in \"Manhunter - Frammenti di un omicidio\" (1986), \"Tucker - Un uomo e il suo sogno\" (1988), \"Tempesta di ghiaccio\" (1997), \"Face/Off - Due facce di un assassino\" (1997), \"Pleasantville\" (1998), \"The Bourne Supremacy\" (2004), \"Litigi d'amore\" (2005), \"The Bourne Ultimatum - Il ritorno dello sciacallo\" (2007), \"Death Race\" (2008) e \"Room\" (2015).\nHa vinto nel 1988 il Tony Award per la migliore attrice in uno spettacolo per il suo debutto a Broadway in \"Burn This\". Ha ricevuto due candidature all'Oscar alla miglior attrice non protagonista per \"Gli intrighi del potere - Nixon\" (1995) e \"La seduzione del male\" (1996), e una candidatura all'Oscar alla miglior attrice per \"The Contender\" (2000). Ha inoltre ricevuto tre candidature ai Golden Globe, una al Premio BAFTA, quattro agli Screen Actors Guild Award e tre al Premio Emmy.\nRiconoscimenti.\nPremio Oscar\nTony Award\nDoppiatrici italiane.\nNelle versioni in italiano dei suoi lavori, Joan Allen \u00e8 stata doppiata da: "}
{"id": "692997", "revid": "287204", "url": "https://it.wikipedia.org/wiki?curid=692997", "title": "Cantone di Allonnes", "text": "Esistono due cantoni francesi con questo nome"}
{"id": "692999", "revid": "124603890", "url": "https://it.wikipedia.org/wiki?curid=692999", "title": "Mida", "text": "Mida (, mentre il latino \"Mydas\" corrisponde ad un'errata trascrizione), figlio adottivo di Gordio e di Cibele, fu un mitico re della Frigia.\n\u00c8 celebre nella cultura occidentale il suo proverbiale \"tocco d'oro\", la capacit\u00e0 di trasformare in metallo prezioso qualsiasi cosa toccasse, donatagli da Dioniso.\nCome il padre Gordio \u00e8 considerato fondatore della capitale frigia Gordio, a lui sono attribuite le fondazioni della citt\u00e0 frigia di Midea e (secondo Pausania) di Ancyra (l'attuale capitale turca Ankara).\nBiografia.\nEquivocit\u00e0 sul personaggio.\nVi sono ancora delle lacune sulla vera identit\u00e0 di Mida: \nFonti Letterarie.\nVissuta la propria giovent\u00f9 in Macedonia come re di Pessinunte sul monte Bermion (Bryges), Mida venne adottato da Gordio, re di Frigia, e dalla dea Cibele. L'oracolo della Frigia, vedendo in lui un possibile salvatore da tutti i conflitti civili che coinvolgevano la Frigia, lo elesse come nuovo re spodestando il padre.\nMida spos\u00f2 la figlia di Agamennone di Cuma, Eolia, da cui ebbe diversi figli, fra cui Litierse (mietitore demoniaco degli uomini), Ancuro e una figlia di nome \"Zo\u00eb\" (vita). \nMida \u00e8 anche il nonno di Adrasto.\nDurante il suo regno lott\u00f2 per liberare l'Anatolia e l'Assiria dai Cimmeri. Questi ultimi per\u00f2 prevalsero e il re si diede la morte bevendo sangue dei tori (Strabone) mentre il padre Gordio venne arso vivo.\nNel 1957 \u00e8 stata scoperta a 53 metri di profondit\u00e0, sotto all'antica Gordio, la presunta tomba di Midas.\nMito.\nSecondo la versione narrata da Publio Ovidio Nasone ne \"Le metamorfosi\", un giorno Dioniso aveva perso di vista il suo vecchio maestro e patrigno, Sileno.\nIl vecchio satiro si era attardato a bere vino e si era perso ubriaco nei boschi, finch\u00e9 non fu ritrovato da un paio di contadini frigi, che lo portarono dal loro re, Mida (secondo un'altra versione, Sileno and\u00f2 a finire direttamente nel giardino di rose del re).\nMida riconobbe Sileno e lo tratt\u00f2 affabilmente, ospitandolo nella sua reggia per dieci giorni e notti, mentre il satiro intratteneva il re e i suoi amici con racconti e canzoni.\nL'undicesimo giorno, Mida riport\u00f2 Sileno in Lidia da Dioniso, il quale, felice di aver ritrovato il suo anziano tutore, offr\u00ec al re qualsiasi dono desiderasse. Mida, allora, gli chiese il potere di trasformare in oro tutto ci\u00f2 che toccava (fra cui il fiume Pattolo, la cui reale ricchezza d'oro viene fatta risalire a tale leggenda).\nIl re si accorse presto per\u00f2 che in tal modo non poteva neppure sfamarsi, in quanto tutti i cibi che toccava diventavano istantaneamente d'oro. Rendendosi conto che la sua cupidigia di denaro lo avrebbe portato alla morte, implor\u00f2 Dioniso di togliergli tale potere. Il dio, impietosito dal pentimento del re, esaud\u00ec la richiesta.\nMida fu successivamente punito da Apollo, in quanto non lo aveva nominato vincitore in una gara musicale con Marsia (o Pan), con un paio di orecchie d'asino. Solo il barbiere del re era a conoscenza della cosa, ma il re gli intim\u00f2 di non raccontare a nessuno la sua deformit\u00e0, pena la morte. Costui tuttavia, non riuscendo a mantenere il segreto, and\u00f2 a confessarlo in una buca presso uno stagno. Cos\u00ec, il servo fu convinto di essersi tolto il grave peso senza parlarne ad anima viva. Tempo dopo un flebile sussurro riemp\u00ec la reggia e la citt\u00e0, e il segreto non fu pi\u00f9 tale: da quella buca, per volont\u00e0 di Apollo, erano nate delle canne che sussurravano scosse dal vento: \"Re Mida ha le orecchie d'asino!\""}
{"id": "693000", "revid": "767487", "url": "https://it.wikipedia.org/wiki?curid=693000", "title": "Cantone di Allonnes (Maine e Loira)", "text": "Il Cantone di Allonnes \u00e8 una divisione amministrativa soppressa dell'Arrondissement di Saumur.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 tutti i suoi 7 comuni sono stati accorpati al Cantone di Longu\u00e9-Jumelles.\nComprendeva i comuni di:"}
{"id": "693001", "revid": "767487", "url": "https://it.wikipedia.org/wiki?curid=693001", "title": "Sater\u00e9 Maw\u00e9", "text": "I Satere (o anche Sater\u00e9-Maw\u00e9 pappagallo parlante nella loro lingua del gruppo tupi) sono un gruppo etnico del Brasile che ha una popolazione stimata in circa 10.000 individui. Parlano la lingua Satere-mawe (codice ISO 639: MAV) ed erano principalmente di fede animista, adesso la maggior parte sono cristiani (cattolici, battisti, avventisti e di altre chiese evangeliche).\nVivono negli stati brasiliani di Par\u00e1, Amazonas, lungo i fiumi Andir\u00e1 (municipio di Barreirinha) e lungo il fiume Marau municipio di Mau\u00e9s. Ci sono gruppi consistenti anche nel Municipio di Manaus e Nova Olinda; sono noti anche come Mau\u00e9, Maw\u00e9, Mabue, Maragua, Satar\u00e9, Andira, Arapium. Molti Satere parlano anche il portoghese.\nSono noti anche per l'utilizzo delle punture di Paraponera clavata per i loro riti d'iniziazione."}
{"id": "693003", "revid": "46931", "url": "https://it.wikipedia.org/wiki?curid=693003", "title": "Sater\u00e9-Maw\u00e9", "text": ""}
{"id": "693004", "revid": "46931", "url": "https://it.wikipedia.org/wiki?curid=693004", "title": "Sater\u00e9", "text": ""}
{"id": "693005", "revid": "984922", "url": "https://it.wikipedia.org/wiki?curid=693005", "title": "Cantone di Baug\u00e9", "text": "Il Cantone di Baug\u00e9 \u00e8 una divisione amministrativa soppressa dell'Arrondissement di Saumur.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 tutti i suoi 10 comuni sono stati accorpati al Cantone di Beaufort-en-Vall\u00e9e.\nComprendeva i comuni di:"}
{"id": "693006", "revid": "767487", "url": "https://it.wikipedia.org/wiki?curid=693006", "title": "Cantone di Dou\u00e9-la-Fontaine", "text": "Il Cantone di Dou\u00e9-la-Fontaine \u00e8 una divisione amministrativa dell'Arrondissement di Saumur.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 conta 34 comuni.\nComposizione.\nPrima della riforma comprendeva i seguenti 12 comuni:\nDopo la riforma \u00e8 costituito dai seguenti 34 comuni:"}
{"id": "693007", "revid": "121001698", "url": "https://it.wikipedia.org/wiki?curid=693007", "title": "Dominio di Weiss", "text": "Il dominio di Weiss \u00e8 una piccola area nella struttura cristallina di un materiale ferromagnetico, i cui grani hanno un'orientazione magnetica.\nNel momento in cui lo stesso materiale viene sottoposto ad un campo magnetico, i domini di Weiss vengono orientati secondo un'unica direzione. Una volta portato il materiale ferromagnetico nello stato di saturazione si pu\u00f2 affermare che esso ha raggiunto una polarizzazione magnetica totale, con la magnetizzazione di tutti i domini di Weiss allineata lungo un'unica direzione. Nello stato smagnetizzato invece la direzione della magnetizzazione all'interno dei domini di Weiss risulta diretta mediamente in modo casuale. Questo \u00e8 il motivo per il quale, dal punto di vista macroscopico, il corpo non appare magnetizzato.\nNel momento in cui verr\u00e0 rimosso il campo magnetico esterno, il materiale sar\u00e0 comunque in grado di esercitarne uno proprio in seguito alla magnetizzazione residua, detta rimanenza. La coesistenza di pi\u00f9 domini di Weiss determina un rumore elettromagnetico, detto effetto Barkhausen, misurabile in termini di una grandezza detta parametro magnetoelastico MP."}
{"id": "693008", "revid": "118863050", "url": "https://it.wikipedia.org/wiki?curid=693008", "title": "Giro del Belgio 2005", "text": "Il Giro del Belgio 2005, settantacinquesima edizione della corsa, si disput\u00f2 in cinque tappe tra il 25 e il 29 maggio 2005, su un percorso di 850,1\u00a0km. Fu vinto dal belga Tom Boonen."}
{"id": "693009", "revid": "599013", "url": "https://it.wikipedia.org/wiki?curid=693009", "title": "Shanenawa", "text": "Gli Shanenawa sono un gruppo etnico del Brasile con una popolazione stimata in 411 individui nel 2010 (Funasa).\nLingua.\nParlano la lingua Shanenawa che appartiene alla famiglia linguistica pano. Questa lingua \u00e8 utilizzata solo dagli anziani mentre giovani e bambini parlano il portoghese. \"Shanenawa\" \u00e8 etimologicamente composto da \"shane\" (un uccello passeriforme dal colore azzurrastro) e da \"nawa\", che significa \"popolo straniero\". Gli Shanenawa affermano che questo \u00e8 un uccello in cui \u00e8 difficile imbattersi e che quando \u00e8 presente indica l'avvicinarsi di un conflitto, di solito contro altri gruppi indigeni.\nInsediamenti.\nVivono nello stato brasiliano dell'Acre, nella sua parte centro-settentrionale, lungo il fiume Envira, affluente del Tarauac\u00e1, nel comune di Feij\u00f3. Secondo gli anziani, gli Shanenawa migrarono in questa regione da altre zone situate nella parte superiore del fiume Gregorio durante i primi anni del XX secolo a causa delle persecuzioni dei raccoglitori di caucci\u00f9. I migranti avevano occupato per diversi decenni anche le aree dei fiumi Juru\u00e1 e Purus.\nOrganizzazione sociale.\nSono in larga parte agricoltori e allevatori di pecore; sono inoltre abili pescatori. Negli anni si \u00e8 diffusa nel gruppo la religione cristiana grazie ai gruppi di missionari.\nSono organizzati in cinque clan: Waninawa (\"popolo della pupunha\"), Varinawa (\"popolo del sole\"), Kamanawa (\"popolo del giaguaro\"), Satanawa (\"popolo della lontra\") e Maninawa (\"popolo del cielo\"). I bambini appartengono al clan della madre e di regola ci si pu\u00f2 sposare solo con membri dello stesso clan. Le famiglie sono monogame.\nGli Shanenawa hanno creato, con l'appoggio di altre etnie indigene della regione, un'organizzazione molto attiva nella difesa degli interessi dei popoli indigeni, la \"Organiza\u00e7\u00e3o dos Povos Ind\u00edgenas do Rio Envira\" (OPIRE, Organizzazione dei Popoli Indigeni del rio Envira). Molti di loro sono anche impegnati in partiti politici."}
{"id": "693010", "revid": "984922", "url": "https://it.wikipedia.org/wiki?curid=693010", "title": "Cantone di Gennes", "text": "Il Cantone di Gennes \u00e8 una divisione amministrativa soppressa dell'Arrondissement di Saumur.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 tutti i suoi 10 comuni sono stati accorpati al Cantone di Dou\u00e9-la-Fontaine.\nComprendeva i comuni di:"}
{"id": "693011", "revid": "125655628", "url": "https://it.wikipedia.org/wiki?curid=693011", "title": "Imene (mitologia)", "text": "Imene (o Imeneo, in greco \u1f59\u03bc\u03ad\u03bd\u03b1\u03b9\u03bf\u03c2 \"Hym\u00e8naios\") \u00e8 un personaggio della mitologia greca.\nMitologia.\nEra figlio di Apollo e di una musa o forse, secondo altre tradizioni, di Dioniso e della dea Afrodite, oppure di Piero e Clio: sar\u00e0 uno dei giovinetti amati dallo stesso Apollo.\nNella tradizione greca, Imene camminava alla testa di ogni corteo nuziale, e proteggeva il rito del matrimonio.\nSi narra che fosse un giovane di una fulgida bellezza.\nDurante un'aggressione di pirati, le ragazze di Atene furono rapite, e assieme a loro vi era un solo maschio, Imene, che era stato scambiato per una femmina. Riusc\u00ec nell'impresa di liberare le donne e di sgominare i malviventi.\nSecondo il mito, Imene perse la voce durante le nozze di Dioniso."}
{"id": "693013", "revid": "117160718", "url": "https://it.wikipedia.org/wiki?curid=693013", "title": "Abashiri (Giappone)", "text": " \u00e8 una piccola citt\u00e0 del Giappone, ubicata nel nord-est dell'isola di Hokkaid\u014d, sulla riva occidentale della baia omonima. Fa parte della giurisdizione dell'ufficio sottoprefettizio generale di Okhotsk, equiparabile a quella di una sottoprefettura.\nEconomia.\nHa un importante porto peschereccio e commerciale, spesso bloccato dai ghiacci. Abashiri \u00e8 anche sede di un attivo mercato agricolo e di bestiame, nonch\u00e9 di alcune industrie alimentari. In Hokkaido vi \u00e8 l'azienda Abashiri che produce diversi tipi di birre, tra le quali la \"Bilk\", nella quale viene mischiato un 30% di latte."}
{"id": "693015", "revid": "1971044", "url": "https://it.wikipedia.org/wiki?curid=693015", "title": "Sikiana", "text": " \nI Sikiana (o anche Shikiana) sono un piccolo gruppo etnico, vicino all'estinzione, del Brasile che ha una popolazione stimata in circa 33 individui. Parlano la lingua Sikiana (codice ISO 639: SIK) e sono principalmente di fede animista.\nVivono a nord-est dello stato brasiliano di Par\u00e1, tra il Rio Cafuini e i fiumi Turuna e Itapi, vicino al confine con il Suriname. Denominazioni alternative: Siki\u00e2na, Shikiana, Sik\u00efiyana, Chiquiana, Chikena, Chiquena, Xikujana, Xikiyana."}
{"id": "693016", "revid": "212348", "url": "https://it.wikipedia.org/wiki?curid=693016", "title": "Michel Platini", "text": "Leg\u00f2 il suo nome a quello del e del , divenendo il giocatore-emblema per entrambi i club, nonch\u00e9 della e della nazionale francese, di cui \u00e8 stato tra i principali artefici dei rispettivi successi degli anni 1980. Termin\u00f2 la carriera a 32 anni, dopo aver conquistato numerosi trofei tra cui un campionato francese, due campionati italiani e, ad eccezione della Coppa UEFA, pressoch\u00e9 tutte le competizioni confederali all'epoca vigenti, divenendo al contempo cannoniere della Serie A ininterrottamente dal 1983 al 1985. Con la nazionale transalpina ottenne piazzamenti di rilievo nelle competizioni internazionali del decennio 1976-86, tra cui la vittoria del dove inoltre primeggi\u00f2 nella classifica marcatori con 9 reti, che ne fanno il migliore realizzatore in una singola edizione del torneo, e il terzo posto al .\nHa vinto consecutivamente tre Palloni d'oro assegnati da \"France Football\" ed \u00e8 stato riconosciuto da numerosi addetti ai lavori fra i migliori dieci calciatori del XX secolo nonch\u00e9 il pi\u00f9 rappresentativo giocatore francese del Novecento, davanti a Zin\u00e9dine Zidane e Raymond Kopa. Nel 2004 \u00e8 stato inserito da Pel\u00e9 nel FIFA 100, la lista dei 125 pi\u00f9 grandi calciatori viventi. Nel 2002 era stato inoltre inserito nel \"FIFA World Cup Dream Team\", selezione formata dai migliori undici giocatori della storia dei Mondiali. Nel 2011 entra infine a far parte della \"Hall of Fame del calcio italiano\" tra i giocatori stranieri.\nNella sua lunga carriera da calciatore, in cui disput\u00f2 oltre 650 partite tra club e rappresentativa nazionale, spicc\u00f2 la completa assenza di espulsioni: un fatto pi\u00f9 unico che raro alla luce della carica agonistica e dell'aggressivit\u00e0 delle marcature, nei confronti dei giocatori pi\u00f9 creativi, tra gli anni 1970 e 1980. \u00c8 stato co-presidente del comitato organizzatore del , e in seguito, succedendo a Lennart Johansson, presidente dell'UEFA dal 2007 al 2016.\nBiografia.\nPlatini nacque nella Rue Saint-Exup\u00e9ry a J\u0153uf, un comune francese situato nel dipartimento della Meurthe e Mosella, nella regione della Lorena. La sua famiglia, originaria di Agrate Conturbia, in Piemonte, era molto sportiva: il nonno, Francesco Plat\u00ecni, era un muratore italiano che emigr\u00f2 oltralpe divenendo ristoratore, gestendo un bar battezzato proprio da lui con il nome di \"le Caf\u00e9 des Sports\", mentre il padre, Aldo, era un professore di matematica che nel tempo libero divenne prima capitano della squadra del Jovincenne e poi allenatore del , all'epoca in terza divisione. La madre, Anna Piccinelli, serviva liquori nel locale del suocero; ha inoltre una sorella, Martina.\nCome \u00e8 noto, la pronuncia del cognome italiano \u00e8 usata per lui \"alla francese\" con accento sulla seconda I: in realt\u00e0 andrebbe sulla prima I.\nAll'et\u00e0 di sette anni Michel inizi\u00f2 a tirar calci al pallone, allenandosi con il cane di sua cugina Stefanina. Da bambino era soprannominato il \"Ratz\" e \"le nain\" per via della sua bassa statura. Il suo idolo sportivo d'infanzia era Pel\u00e9 e per questo, ogni volta che gli capitava di dover firmare un pezzo di carta, si divertiva a storpiare il proprio cognome in \"Peleatini\". Oltre all'iniziale bassa statura cui si accennava, in giovane et\u00e0 a Michel vennero riscontrati in pi\u00f9 occasioni problemi fisici, tra cui una capacit\u00e0 polmonare molto limitata e un'insufficienza cardiaca.\nIl 27 dicembre 1977 spos\u00f2 una studentessa di economia, Christelle, come lui figlia di genitori italiani; dal loro matrimonio nasceranno due figli: Laurent, avvocato della Qatar Sports Investment che controlla il , e Marine, attrice, entrambi scampati a un rapimento quando erano ancora bambini.\nCaratteristiche tecniche.\nRitenuto da molti esperti uno dei migliori giocatori della storia del calcio mondiale, Platini era un trequartista dotato di un notevole bagaglio tecnico, ottima visione del gioco e un innato senso del gol; anche grazie a quest'ultima caratteristica risult\u00f2 pi\u00f9 prolifico persino di molti attaccanti della sua generazione. Negli anni alla Juventus svilupp\u00f2 una buona capacit\u00e0 di elevazione, che lo port\u00f2 a completare il suo repertorio con reti di testa, oltrech\u00e9 un efficiente rigorista.\nReputato uno dei migliori specialisti del calcio di punizione nella storia \u2014 i suoi calci piazzati, che spesso scavalcavano la barriera avversaria, furono soprannominati \"alla Platini\" a indicare l'unicit\u00e0 che gli era attribuita \u2014, era valido nel servire i compagni da diverse posizioni e in varie modalit\u00e0.\nLa sua capacit\u00e0 tecnica e l'attitudine a essere un leader gli valsero il soprannome di \"Le Roi\" (\"Il Re\", in francese).\nCarriera.\nGiocatore.\nClub.\nGli esordi.\nGrazie anche all'ambiente sportivo famigliare (Francesco gestisce il Caff\u00e8 dello Sport, mentre Aldo allena il Jovicienne), Michel coltiv\u00f2 il suo amore per tutti gli sport, soprattutto quello che lo appassionava di pi\u00f9: il calcio. A undici anni, Platini trova un posto nelle giovanili dell'AS J\u0153uf, il Jovicienne, di cui il padre \u00e8 allenatore. Nel giorno del debutto, 1\u00ba settembre 1966, segna due gol all'Hom\u00e9court. Su consiglio del padre, si concentr\u00f2 nell'affinamento di fondamentali quali l'anticipo e le punizioni di prima.\nIl giocatore fall\u00ec il provino nel concorso finale dei migliori giovani del 1969, ma riusc\u00ec a farsi notare durante una partita di Coppa Gambardella dimostrando, all'et\u00e0 di sedici anni, di essere un giocatore brillante, tanto da attirare le lusinghe della rivale di quel match, il . La prima volta rifiut\u00f2 lo \"stage de pr\u00e9s\u00e9lection\" offerto dal club granata; partecip\u00f2 al secondo provino, dove per\u00f2 fu scartato dopo essergli stata riscontrata una capacit\u00e0 polmonare molto bassa e un'insufficienza cardiaca.\nNancy.\nBocciato a Metz, lo richiedono il , il e i belgi del , ma decide di andare al e nel settembre 1972 firma un contratto con \"Les chardons\" (guadagnando 6.000 franchi al mese, pi\u00f9 o meno 1,2 milioni di lire), iniziando a giocare con la squadra riserve, dove conosce Jean-Michel Moutier, giovane portiere; i due diventano rapidamente amici. Si fa notare con la seconda squadra segnando una tripletta contro l'ASCA Wittelsheim. Grazie alle sue prestazioni, presto arriva in prima squadra: il 2 maggio 1973 contro il (vinta 3-1), all'et\u00e0 di diciassette anni, indossando la maglia \"numero undici\". In questa stagione segna 2 gol in 5 partite, contro il Sedan e l' (vinta 4-2). Nella seconda annata, 1973-74, sigla solo 2 reti in 21 presenze e il Nancy retrocede per differenza reti. L'anno seguente, sempre con la stessa squadra, vince il \"Groupe Sud\" della Division 2 e la finale di categoria contro il , vincitore del \"Groupe Nord\". Sempre in quest'annata il giocatore si fa notare con i suoi 17 gol in 33 partite di campionato, portando la sua squadra ai quarti della Coupe de France, realizzando 13 marcature in 8 turni.\nNella stagione 1976-1977 raggiunge il quarto posto in campionato \u2014 il migliore piazzamento dal passaggio al professionismo del club, avvenuto nel 1967 \u2014, giocando tutte le partite di campionato (38) e mettendo a segno 25 gol, arrivando cos\u00ec secondo nella classifica marcatori, dietro all'argentino Carlos Bianchi. In quest'annata Platini subisce un infortunio nell'incontro vinto 4-1 contro il , in cui peraltro aveva messo a segno una tripletta; ritorna in campo due settimane dopo. A fine stagione firma il suo primo contratto da giocatore professionista, che lo lega al Nancy per altri due anni. Nel 1977 arriva terzo nella classifica del Pallone d'oro, dietro al danese Allan Simonsen e all'inglese Kevin Keegan.\nL'annata seguente alza da capitano la Coppa di Francia, dopo aver segnato il gol con cui, nella finale del Parco dei Principi, il Nancy batte il per 1-0. La stagione 1978-1979, l'ultima con il club della Lorena, \u00e8 travagliata: ritenuto responsabile del fallimento ai Mondiali di dove la era uscita al primo turno, battuta dai padroni di casa e dall', rispettivamente la vincitrice e la quarta classificata, viene fischiato dal pubblico; inoltre, nella trasferta di Saint-\u00c9tienne si procura una triplice frattura del malleolo che lo costringe a un'assenza dai campi di sei mesi. Con 127 gol (in 215 partite, media 0,59 gol a partita), Platini \u00e8 comunque il migliore cannoniere nella storia del Nancy.\nSaint-\u00c9tienne.\nAlla scadenza del contratto, si trasferisce al , la squadra pi\u00f9 titolata in patria. L'obiettivo dell'acquisto di Michel era vincere una coppa europea ma, nonostante qualche acuto, come la vittoria per 6-0 contro gli olandesi del al Geoffroy Guichard nel 1979, o quella sui tedeschi d'Occidente dell' (5-0) al Volksparkstadion nel 1980 e, sempre nella stessa stagione, il 7-0 sia al Geoffroy Guichard che al Magnum Areena contro i finlandesi del , il Saint-\u00c9tienne non supera mai i quarti di finale.\nIn campionato, invece, il fantasista vince il torneo del 1981. In quest'annata \u00e8 dura la lotta contro il , che non molla \"Les Verts\" fino all'ultima di campionato giocata contro il , dove Platini si rivela fondamentale: al 25' apre le marcature con un tiro-cross rasoterra, e al 41' raddoppia con un colpo di testa; Bernard Lacombe, a 10' dal termine, accorcia le distanze, firmando il 2-1. In Coupe de France sigla 5 reti in 10 presenze, raggiungendo la finale contro il , persa per 2-1.\nLa stagione seguente, l'ultima con il club della Loira, arriva secondo in campionato, dopo una dura lotta contro il Bordeaux e il . Quest'ultimo club, alla 32\u00aa giornata diventa primo in classifica, resistendo poi agli attacchi di \"Saint\u00e9\" e \"Girondins\" assicurandosi il quarto titolo all'ultima giornata, vincendo di misura in casa contro lo . Platini arriva terzo nella classifica dei cannonieri (22 gol), dietro all'argentino Delio Onnis (29 gol) e al polacco Andrzej Szarmach (24 gol).\nNella stessa annata il Saint-\u00c9tienne arriva in finale della Coupe de France contro il , dove Platini ha un ruolo fondamentale: dapprima al 76' risponde al ciadiano Toko che al 58' aveva siglato il vantaggio parigino, e poi al 99' porta la sua squadra in vantaggio: all'ultimo minuto del secondo tempo supplementare, Rocheteau ristabilisce la parit\u00e0, mettendo a segno il 2-2 e portando la sfida ai tiri di rigore, dove il \"PSG\" vince 6-5. In Coppa dei Campioni i \"Verdi\" si fermano al turno preliminare, a opera dei tedeschi d'Oriente della .\nTotalizza 145 partite e mette a segno 82 gol con la maglia del Saint-\u00c9tienne, vincendo un titolo francese nel 1981, il decimo e, finora, ultimo del club.\nJuventus.\n1982-1983: capocannoniere della Serie A.\nNel 1982 si trasferisce in Italia, prelevato dalla pochi giorni dopo la conclusione dell'acquisto del polacco Zbigniew Boniek; questa scelta, avallata personalmente dal \"patron\" bianconero Gianni Agnelli (il quale era riuscito a farsi lasciare il giocatore dal , di propriet\u00e0 del \"collega\" Jean-Luc Lagard\u00e8re, con cui stava per firmare), obbliga la societ\u00e0 torinese a privarsi dell'irlandese Liam Brady, a causa della norma che all'epoca permetteva la presenza in una squadra di Serie A di massimo due stranieri. Il cartellino di Platini viene pagato 250 milioni di lire.\nL'esordio con i bianconeri avviene nella partita di Coppa Italia pareggiata 1-1 contro il , il 18 agosto 1982. Il suo primo gol arriva contro il . Inizialmente non \u00e8 in buona condizione, ma nel girone di ritorno dell'annata 1982-1983 le sue prestazioni vanno in crescendo e, con 16 gol, \u00e8 capocannoniere del campionato; allo stesso tempo si sviluppa l'intesa con Boniek, che il talento francese serve con aperture, lanci lunghi e passaggi filtranti.\nPlatini contribuisce quindi alla positiva seconda parte di stagione della Juventus, seconda in Serie A dietro alla scudettata. Realizza due dei tre gol con cui i bianconeri s'impongono 3-0 nella finale di ritorno della Coppa Italia, dopo i tempi supplementari, al Comunale di Torino sull'emergente , ribaltando cos\u00ec lo 0-2 sub\u00ecto nella finale di andata al Bentegodi di Verona e aggiudicandosi il trofeo. In campo europeo, il francese permette ai bianconeri la vittoria contro i danesi dell' e, in semifinale, contro i polacchi del , arrivando cos\u00ec a giocarsi la Coppa dei Campioni nella finale di Atene, dove tuttavia la squadra torinese viene battuta dall'Amburgo.\n1983-1984: vittoria della Coppa delle Coppe.\nNell'annata successiva inizia con una doppietta nella prima di campionato contro l'Ascoli, vinta 7-0. In questo torneo segna un maggiore numero di gol: 20 in 28 presenze, cifra con cui vince il duello a distanza per il titolo di capocannoniere con il brasiliano Zico (19 reti), giunto quell'anno in Italia nelle file dell'. A fine stagione, grazie anche al bottino sottoporta di Platini, la Juventus vince il campionato italiano, il primo per il francese.\nInvece in campo europeo, vince la prima e unica Coppa delle Coppe della sua carriera, con 2 gol in 8 partite, battendo in finale 2-1 i lusitani del . In Coppa Italia termina con 3 gol in 7 partite, ma i bianconeri escono agli ottavi per mano della rivelazione , formazione di Serie C1 poi sorprendente semifinalista dell'edizione.\nMichel conquista il suo primo Pallone d'oro nel 1983, battendo con 110 preferenze lo scozzese Kenny Dalglish, del campione d'Europa, che raccoglie 26 preferenze.\n1984-1985: Supercoppa UEFA e Coppa dei Campioni.\nLa stagione 1984-1985 inizia per il francese con una tripletta alla in Coppa Italia, il 9 settembre 1984, in una gara che lo vede tagliare il simbolico traguardo delle 100 presenze in maglia juventina. I campioni uscenti bianconeri non riescono a difendere lo scudetto, chiudendo al sesto posto in campionato, ma Platini con 18 gol ottiene la sua terza affermazione nella classifica dei marcatori, davanti ad Altobelli e Maradona; il 16 gennaio 1985 gioca inoltre la sua prima partita di Supercoppa UEFA, contribuendo alla vittoria bianconera 2-0 sul Liverpool.\nPlatini \u00e8 inoltre protagonista nella cavalcata juventina in Coppa dei Campioni, dove trascina la squadra al successo grazie alle sue 7 marcature che ne fanno altres\u00ec il capocannoniere dell'edizione. Il 29 maggio 1985, nell'atto conclusivo all'Heysel di Bruxelles e ancora contro i \"Reds\" \u2014 gara disputata per delibera della confederazione europea e del Ministero dell'Interno del Belgio, nonostante gli incidenti accaduti nel prepartita provocati dagli \"hooligan\" inglesi che causano la morte di trentanove persone sulle tribune dello stadio \u2014, il centrocampista francese segna su rigore il gol dell'1-0 finale: il \"penalty\" fu concesso per un fallo su Boniek, imbeccato da un lancio di cinquanta metri dello stesso \"Platoche\".\n1985-1986: l'Intercontinentale e il terzo Pallone d'oro.\nNell'annata 1985-1986, a causa delle cessioni di alcuni quotati compagni di squadra come Paolo Rossi, Boniek e Tardelli, unitamente a Gentile il quale aveva lasciato la \"Vecchia Signora\" gi\u00e0 da un anno, Michel rimane fra i pochi \"senatori\" della rosa bianconera, sempre allenata da Giovanni Trapattoni. Sigla la sua prima tripletta stagionale nella partita vinta 4-0 contro il Bari. Il francese \u00e8 determinante nella finale di Coppa Intercontinentale, vinta al National Stadium di Tokyo contro i sudamericani dell' l'8 dicembre 1985: nei tempi regolamentari dapprima mette a segno il rigore dell'1-1, e serve poi a Laudrup l'assist del 2-2; la gara viene vinta dalla Juventus ai tiri di rigore, ed \u00e8 il fantasista bianconero a insaccare il pallone che porta la squadra torinese sul tetto del mondo.\nSul finire del 1985 Platini si aggiudica il terzo Pallone d'oro della sua carriera, quarto consecutivo per un giocatore della Juventus, dopo quello di Paolo Rossi e i primi due dello stesso Platini. Inoltre vince il suo secondo campionato italiano in quest'annata, in cui \u00e8 uno dei tre componenti della \"vecchia guardia\" bianconera insieme a Scirea e Cabrini.\n1986-1987: il ritiro dal calcio giocato.\nRimasto tra i pochi componenti del \"gruppo storico\" juventino, a causa del continuo processo di rinnovamento della rosa bianconera, un Platini in fase calante realizza appena due marcature nel campionato di Serie A 1986-1987: alla seconda giornata contro l', e alla sesta contro l'Ascoli.\nA fine stagione annuncia il suo addio al calcio giocato, all'et\u00e0 di 32 anni, in un'intervista rilasciata allo stadio Comunale nella quale il giocatore adduce motivazioni fisiche; non riuscendo pi\u00f9 a raggiungere la forma necessaria per esprimersi ad alti livelli, rifiuta un arretramento \"tattico\" e preferisce anticipare il ritiro: \u00abQuando io ho smesso, non avevo pi\u00f9 benzina. Era da tanti anni che giocavo a pallone ed ero veramente stanco, cotto. Ho passato tutto il 1986 infortunato e avevo dei problemi alle caviglie per cui ho deciso di smettere\u00bb.\nNazionale.\n1976-1978: debutto al Mondiale.\nViene convocato per la prima volta in nazionale dal neo allenatore Michel Hidalgo il 27 marzo 1976, nell'amichevole pareggiata 2-2 contro la al Parco dei Principi, in cui sigla il suo primo gol in nazionale.\nDopo tre amichevoli gioca e segna la sua prima partita di qualificazione per il , nel match giocato a Sofia e pareggiato 2-2 contro la . Segna tre gol nelle sue quattro partite giocate in queste qualificazioni, che portano i francesi alla qualificazione del Gruppo 5 composto da tre squadre: oltre ai \"Bleus\" e ai \"Leoni\", anche l'.\nIl primo mondiale di Platini finisce male: la Francia vince solo contro l', con un 3-1 nella terza gara del girone. Il giovane talento francese mette a segno la rete del momentaneo pareggio contro i padroni di casa dell', nella seconda partita del girone eliminatorio, che poi finisce 2-1 per gli avversari, determinando l'eliminazione della nazionale transalpina che in precedenza aveva perso anche la prima gara, per 1-2, contro l' di Enzo Bearzot.\n1979-1982: semifinale ai Mondiali.\nContinua a segnare, anche dopo l'insuccesso nelle qualificazioni per il . La Francia conclude al secondo posto il proprio girone qualificatorio, dietro alla Cecoslovacchia, senza raggiungere l'accesso alla fase finale; nelle due partite che gioc\u00f2, mise a segno un gol, nella vittoria per 3-1 a Stoccolma contro la . Il 27 febbraio 1980 segna la sua prima doppietta, nel match vinto 5-1 contro la . Sigla un'altra doppietta anche nelle qualificazioni del , nella partita giocata a Limassol e vinta 7-0 contro . I suoi 5 gol in 5 partite hanno portato la Francia a qualificarsi alla fase finale della coppa.\nNella fase finale del Mondiale di Spagna, nella prima fase Platini va a segno una volta contro il , battuto dalla Francia per 4-1, e una volta in semifinale contro la , siglando l'1-1 dal dischetto; qui, nei supplementari la Francia si porta sul 3-1 ma la squadra tedesca, con una storica rimonta, giunge al pareggio per poi avere la meglio per 5-4 ai tiri di rigore, determinando quindi l'eliminazione dei \"Bleus\" dalla competizione. La squadra francese perder\u00e0 anche la finale per il terzo posto contro la di Boniek, futuro compagno di squadra di Platini alla Juventus.\n1984: la conquista dell'Europeo.\nFu l'assoluto protagonista del , vinto dai transalpini padroni di casa. And\u00f2 a segno in tutte le gare del torneo, per un totale di 9 reti in 5 presenze. Nella fase a gironi risult\u00f2 decisivo contro la e segn\u00f2 due triplette consecutive, contro e ; in semifinale segn\u00f2 la rete del definitivo 3-2 sul al 119', mentre nella finale al Parc des Princes di Parigi sblocc\u00f2 il risultato trasformando un calcio di punizione contro la , complice un errore del portiere Arconada.\nVinse, contestualmente, il titolo di migliore marcatore superando gli allora primatisti: i tedeschi d'Occidente Gerd e Dieter M\u00fcller, i quali in due edizioni consecutive ( e ) avevano segnato quattro reti ciascuno. Nelle successive edizioni del campionato europeo, pur a fronte del graduale ampliamento della fase finale, nessun capocannoniere ha segnato pi\u00f9 di sei gol.\n1985-1988: ultimi anni in nazionale.\nAl apre le marcature contro l'Italia detentrice della coppa, poi battuta dai \"Bleus\" per 2-0, andando in gol con un inserimento centrale e pallonetto davanti al portiere in uscita. Con i transalpini pareggia quindi 1-1 nei quarti di finale contro il , poi sconfitto ai tiri di rigore. Di nuovo sconfitta dalla Germania Ovest alle semifinali, la Francia si aggiudica poi il terzo posto battendo il Belgio, contro cui Michel non scende in campo.\nIn seguito disputa tre gare per le qualificazioni al , prima di lasciare definitivamente la nazionale del suo Paese. Platini \u00e8 tuttora il terzo marcatore di sempre con la maglia dei \"Bleus\", con 41 gol in 72 presenze, superato negli anni seguenti solo da Olivier Giroud e dal primatista Thierry Henry.\nDopo l'addio al calcio, su invito dell'emiro Jamir III al-Ahmad del Kuwait, nel 1988 Platini gioca eccezionalmente per 21 minuti con la casacca della nazionale kuwaitiana, in una partita amichevole contro l'.\nAllenatore.\nDopo il suo ritiro dall'agonismo ricopre il ruolo di commissario tecnico della nazionale francese (dal 1\u00ba novembre 1988 al 17 giugno 1992), senza vincere alcuna competizione.\nDiviene allenatore dei \"Galletti\" dopo la mancata qualificazione all'Europeo di Germania Ovest 1988 (all'epoca si qualificavano 8 squadre, delle 33 iscritte all'UEFA), subentrando a Henri Michel, dopo un deludente pareggio a Nicosia contro Cipro. Con lui alla guida i francesi non si qualificano al , sopravanzati nelle eliminatorie da e Jugoslavia, in cui risultarono decisive le sconfitte esterne patite dai transalpini contro entrambe.\nDal 29 aprile 1989 al 20 novembre 1991 la sua squadra ricava 19 risultati utili consecutivi, che nel 1991 gli valgono il premio di \"allenatore dell'anno\" da parte del mensile inglese \"World Soccer\". Nonostante il percorso netto (8 vittorie) nelle qualificazioni, al la Francia non vince alcuna partita e viene eliminata nella fase a gruppi dalla Svezia padrona di casa e dalla ripescata Danimarca, poi a sorpresa vincitrice del torneo.\nIn totale ha seduto sulla panchina della nazionale transalpina per 29 partite, ottenendo 16 vittorie, 8 pareggi e 5 sconfitte.\nDirigente.\nNonostante quanto inizialmente palesato nel corso della sua breve carriera da allenatore, circa la ritrosia a intraprendere una futura carriera dirigenziale, il 10 novembre 1992 \u00e8 nominato co-presidente, insieme a Fernand Sastre, del \"Comit\u00e9 fran\u00e7ais d'organisation\", comitato organizzatore del .\nVicepresidente della Federcalcio francese dal 2001 al 2008, dal 2002 ricopre la medesima carica nell'Esecutivo della FIFA. Il 26 gennaio 2007 vince le elezioni per la presidenza della UEFA con 27 voti favorevoli, contro i 23 di Lennart Johansson, il presidente uscente. Il 22 marzo 2011 \u00e8 rieletto, per acclamazione, presidente dell'organo di governo del calcio europeo. Il 24 marzo 2015 viene rieletto per la terza volta.\nRiforma delle Coppe europee e dei regolamenti.\nPlatini basa buona parte della sua campagna elettorale per la presidenza UEFA sulla riforma delle coppe europee, in particolar modo della Champions League; il suo obiettivo \u00e8 che infatti anche le squadre campioni nazionali dei paesi minori abbiano diritto a qualificarsi per la fase a gironi autunnale.\nDopo l'elezione di Michel alla suddetta presidenza, i suoi intenti sull'organizzazione delle Coppe europee si concretizzano il 30 novembre 2007, quando viene approvato il nuovo format per il triennio 2009-2012: le squadre schierate dai campionati principali, Spagna, Germania e Inghilterra saranno quattro, di cui tre ammesse direttamente al primo turno, mentre la quarta eventualmente dopo aver vinto il turno preliminare; le partecipanti di diritto alla fase a gironi passano da 16 a 22, comprendendo oltre alle terze classificate dei primi tre paesi del Ranking UEFA, le squadre campioni nazionali dei paesi dal 7\u00ba al 12\u00ba (o 13\u00ba) posto. Per i rimanenti dieci posti si qualificheranno i cinque campioni nazionali che avevano superato la fase preliminare e le cinque squadre delle federazioni \"forti\", accontentando sia le federazioni dell'Est (come promesso in campagna elettorale) sia quelle ricche (Italia, Germania, Spagna, Inghilterra e Francia). La finale, dopo 54 anni, non si disputer\u00e0 pi\u00f9 di mercoled\u00ec, bens\u00ec di sabato.\nPlatini \u00e8 impegnato in un processo di riequilibrio economico del calcio europeo, che aumenti il controllo sulla sostenibilit\u00e0 economica dei bilanci delle squadre impegnate nelle competizioni organizzate dalla UEFA. In una intervista del febbraio 2009, Platini si \u00e8 inoltre detto contrario all'applicazione della moviola in campo, ma favorevole all'aumento del numero di arbitri schierati nel rettangolo di gioco.\nIl 29 luglio 2015 ha ufficializzato la sua candidatura alla presidenza della FIFA, decisione presa successivamente alla convocazione del Comitato Esecutivo FIFA del 20 luglio precedente, in cui il presidente uscente Joseph Blatter rese nota la sua volont\u00e0 di non ricandidarsi.\nControversie.\nL'8 ottobre 2015, a seguito d'indagini della magistratura svizzera, viene sospeso per 90 giorni dal comitato etico della FIFA poich\u00e9 accusato di avere illegalmente percepito, durante il 2011, due milioni di franchi svizzeri dall'allora presidente Sepp Blatter come compenso per consulenze svolte tra il 1999 e il 2002; in questo lasso di tempo cede le sue funzioni in seno all'UEFA al vicepresidente \u00c1ngel Mar\u00eda Villar.\nIl successivo 21 dicembre il comitato etico della FIFA lo squalifica per otto anni (in seguito ridotti a sei) da tutte le attivit\u00e0 calcistiche. Dopo il ricorso al Tribunale Arbitrale dello Sport di Losanna, il 9 maggio 2016 la squalifica \u00e8 ulteriormente ridotta a quattro anni; ci\u00f2 nonostante, non essendovi stata la cancellazione delle accuse sperata da Platini, nella stessa data annuncia l'intenzione di dimettersi da presidente della UEFA.\nIl 25 maggio 2018 la giustizia elvetica scagiona Platini da ogni accusa, non avendo ravvisato reati nel suo operato; nell'occasione l\"entourage\" di Platini rimarca la tesi secondo cui le false accuse rivolte nei suoi confronti, erano in realt\u00e0 mirate unicamente a delegittimarne la carriera dirigenziale.\nIl 18 giugno 2019 viene \u00abascoltato come testimone\u00bb dalla polizia francese, in merito a un'inchiesta inerente all'assegnazione dei al Qatar.\nStatistiche.\nTra club, nazionale maggiore e nazionali giovanili, Platini ha totalizzato globalmente 667 presenze segnando 358 reti, alla media di 0,54 gol a partita.\nPalmar\u00e8s.\nRiconoscimenti.\nNella graduatoria per il Pallone d'oro 1983 segn\u00f2 il massimo distacco in percentuale dal secondo classificato nella storia del premio, totalizzando ben 4 volte (110 contro 26) il punteggio di Kenny Dalglish, centrocampista del . Platini si piazz\u00f2 al secondo posto in due occasioni (1977 e 1980) e una al terzo posto (1986), cosa che nella classifica storica del trofeo lo colloca al secondo posto dietro al tedesco Franz Beckenbauer.\nL'Istituto Internazionale di Storia e Statistica del Calcio, organizzazione riconosciuta dalla FIFA, lo ha inserito al 7\u00ba posto nella classifica dei migliori calciatori del XX secolo (quinto fra i giocatori europei e primo fra i calciatori francesi). In una lista simile, la rivista calcistica inglese \"World Soccer\" lo ha inserito al 5\u00ba posto nella classifica dei migliori calciatori del secolo (primo calciatore francese). Ha anche raggiunto la percentuale di voto pi\u00f9 alta nella votazione del premio \"Calciatore dell'anno\" assegnata dalla stessa rivista: nel 1984 ottenne il 54% delle preferenze, risultando tuttora l'unico giocatore ad aver superato la soglia del 50%."}
{"id": "693019", "revid": "46931", "url": "https://it.wikipedia.org/wiki?curid=693019", "title": "Shikiana", "text": ""}
{"id": "693021", "revid": "102180753", "url": "https://it.wikipedia.org/wiki?curid=693021", "title": "MT/s", "text": "Il megatransfer \u00e8 un termine usato nella tecnologia dell'informatica, che rappresenta una unit\u00e0 di misura dei trasferimenti di dati. \u00c8 abbreviato come MT ed \u00e8 comunemente usato per la misurazione del numero di trasferimenti al secondo (MT/s o MT/sec). 1 MT/s significa un milione di trasferimenti al secondo.\nMegatransfer si riferisce solitamente ai numeri effettivi di trasferimenti, o di trasferimenti percepiti all'esterno di un sistema o di un componente, in contrasto con la velocit\u00e0 o il tasso interna. Un esempio \u00e8 un bus di un calcolatore che funziona a doppio tasso di dati (un trasferimento sia sul fronte di salita che sul fronte di discesa del segnale di clock): se il clock interno funziona a 100 megahertz, il tasso efficace \u00e8 200 MT/s.\n\u00c8 usato anche il termine gigatransfer (quindi GT/s) per rappresentare i miliardi di trasferimenti."}
{"id": "693023", "revid": "1543377", "url": "https://it.wikipedia.org/wiki?curid=693023", "title": "Scottish", "text": "La scottish \u00e8 una danza tradizionale di coppia, in 2/4, diffusa in tutta l'Europa.\nCompare in Francia verso il diciannovesimo secolo, forse originaria dell'Inghilterra o dalla Germania. Secondo alcuni ricercatori \u00e8 stata introdotta nel 1848 in Inghilterra sotto il nome di \"Polka tedesca\" e poi rinominata \"Scottish\" agli inizi della Prima guerra mondiale per evitare il riferimento alla Germania. \nL'etimologia del nome fa riferimento a \"scottischer\" ossia passo scozzese.\nSchema di ballo.\nSi esegue in coppia ed oggi \u00e8 ballata in moltissime varianti.\nLo schema pi\u00f9 comune si evolve in tre parti:\nQuesto schema ha una infinita serie di varianti, con la coppia legata o con i danzatori sciolti, che vengono scelte, e a volte inventate, dai danzatori.\nVe ne sono molte varianti, secondo i paesi che la ballano, anche se la tendenza odierna \u00e8 quella di mescolare gli stili.\nQuanto alle varianti regionali italiane, si citano qui alcuni esempi tipo la scottish di Gallura (Sardegna) e la scottish del Grossetano (Toscana), a coreografia fissa. In Toscana viene chiamata \"sci\u00f2rtis\" e in Gallura \"scottis\"; la denominazione che questa danza ha assunto in Romagna \u00e8 \"s\u00f2tis\" (si pronuncia con la esse dura) e sono sinora note le seguenti varianti, tutte a coreografia fissa: s\u00f2tis di Premilcuore, s\u00f2tis di Palazzuolo sul Senio, s\u00f2tis di Galeata, s\u00f2tis di Castel del Rio, s\u00f2tis di Valmaggiore.\nEsistono varianti siciliane e pugliesi, quest'ultima presente raccolta a Cisternino nell'Alto Salento dove viene chiamata, in dialetto, \"u scozj\u00eb\"."}
{"id": "693026", "revid": "1590006", "url": "https://it.wikipedia.org/wiki?curid=693026", "title": "Aquisgrana", "text": "Aquisgrana (; ; in ripuario \"Oche\"; ; ; ) \u00e8 una citt\u00e0 tedesca di abitanti della Renania Settentrionale-Vestfalia.\n\u00c8 capoluogo della omonima regione urbana (\"St\u00e4dteregion\"), un ente sovracomunale che esercita funzioni simili a quelle di un circondario.\nGeografia fisica.\nLa citt\u00e0 di Aquisgrana, sita in prossimit\u00e0 della trifrontiera con il Belgio e con i Paesi Bassi, sorge in una valle circondata da alture boscose, la valle del Wurm, un affluente del Roer, fiume tributario della Mosa. Per questa sua posizione \u00e8 la citt\u00e0 pi\u00f9 occidentale della Germania. Centro termale e rilevante polo industriale, fu sede della corte di Carlo Magno, che vi fece costruire la celebre Cattedrale, che, dal 1978, \u00e8 stata dichiarata dall'UNESCO Patrimonio dell'umanit\u00e0.\nStoria.\nOrigini.\nCome attestano le tracce di sfruttamento di una cava di selce presso il Lousberg risalenti alla prima met\u00e0 del III millennio a.C., la zona era gi\u00e0 frequentata nel Neolitico.\nTuttavia l'insediamento pi\u00f9 antico della citt\u00e0 deve la sua origine alle sue salubri sorgenti termali, le cui acque calde furono utilizzate probabilmente dalle popolazioni celtiche della zona. Secondo la tradizione la citt\u00e0 fu fondata dal romano Grenus, sotto l'imperatore Adriano, attorno al 124 d.C. I resti di alcuni bagni di un campo militare romano sono stati trovati a testimonianza del primo insediamento romano. Il nome latino Aquae Granni \u00e8 riscontrabile per la prima volta solo a partire dal 765 d.C., quando il re franco Pipino festeggi\u00f2 in questa localit\u00e0 il Natale con suo figlio. Un utilizzo precedente del termine Aquae Granni, ovverosia risalente al tempo dell'Impero romano, non \u00e8 in alcun modo documentabile. Il termine originario Ahha o Acha si riferisce all'acqua e alle sorgenti di acqua termali che hanno dal Neolitico caratterizzato questa zona, mentre Grannus era il dio celtico della salute.\nDal V secolo al Sacro Romano Impero.\nA partire dal V secolo la zona fu occupata dai Franchi Ripuari e il rinvenimento di tombe franche della met\u00e0 del VII secolo attesta la continuazione del centro abitato in quest'epoca. Sembra che Aquisgrana sia stata sede di una corte reale gi\u00e0 sotto i Merovingi, ma fu sotto Carlo Magno che divenne particolarmente importante, poich\u00e9 la scelse come suo luogo di residenza preferito, la imprezios\u00ec con un maestoso palazzo imperiale ed una cappella nella quale diede ordine di essere sepolto.\nLa prima menzione della citt\u00e0 (\"Aquis villa\") si trova nello storico carolingio Eginardo, il quale racconta che il re dei Franchi Pipino il Breve vi trascorse il Natale del 765 e la successiva Pasqua. Nel 768 Carlo Magno vi trascorse il Natale, decidendo di stabilirvi la propria residenza invernale.\nNel 936 Ottone I fu il primo imperatore incoronato nella Cattedrale e, da quel momento, fino a Ferdinando I, nel 1531, 37 imperatori del Sacro Romano Impero vennero incoronati \"Re dei Germani\" ad Aquisgrana. Nel 1002 fu sepolto nella Cattedrale anche l'imperatore Ottone III.\nNel 1165 l'imperatore Federico I Barbarossa la dichiar\u00f2 citt\u00e0 libera e sede dell'impero e le diede il diritto di tenere mercato e di battere moneta. Nel 1171 venne costruita la prima cinta di mura. Nel 1248 la citt\u00e0 venne conquistata da Guglielmo II d'Olanda, dopo un assedio durato sei mesi. Nel 1257 si inizi\u00f2 la costruzione di una seconda cinta di mura, pi\u00f9 esterna, completata nel secolo successivo.\nPer tutto il Medioevo, le preziose reliquie ottenute da Carlo Magno e da Ottone III per la cappella imperiale furono oggetto di grandi pellegrinaggi (i cosiddetti \"Pellegrinaggi al Santuario \"), che attiravano torme di pellegrini da Germania, Austria, Ungheria, Inghilterra, Svezia ed altri paesi. Dalla met\u00e0 del XIV secolo, divenne uso comune esporre le quattro reliquie una sola volta ogni sette anni. Questi pellegrinaggi, le incoronazioni degli imperatori tedeschi, il fiorente commercio ed i privilegi conferiti dai vari imperatori contribuirono a rendere Aquisgrana una delle prime citt\u00e0 dell'Impero.\nIl declino della citt\u00e0.\nLa decadenza di Aquisgrana inizi\u00f2 con le lotte religiose che furono conseguenza della Riforma protestante. Nell'anno 1524, Albrecht von Muenster port\u00f2 in citt\u00e0, per la prima volta, il protestantesimo, di cui, successivamente, fu vietata la predicazione. Il predicatore fu messo a morte per due omicidi attribuitigli durante il suo soggiorno nelle citt\u00e0 di Maastricht e di Wesel. Tuttavia, ben presto ad Aquisgrana si form\u00f2 una nuova comunit\u00e0 protestante che, gradualmente, raggiunse una forza tale da determinare, nel 1581, l'elezione di un borgomastro protestante. Nel 1597 la citt\u00e0 fu sottoposta ad embargo, fatto rispettare dal duca di J\u00fclich, signore cattolico della citt\u00e0. Nel 1600, i cattolici furono ripristinati nel godimento dei loro diritti ed invitarono i Gesuiti. In un censimento del 1601 la citt\u00e0 contava ancora circa 14.000 abitanti.\nNel 1611, tuttavia, i protestanti insorsero, saccheggiarono il collegio dei Gesuiti e, nel 1612, scacciarono i funzionari cattolici aprendo le porte della citt\u00e0 alle truppe provenienti dal Brandeburgo. L'impero impose nuovamente l'embargo alla citt\u00e0, fatto osservare dal generale genovese Ambrogio Spinola. In seguito a tali eventi, i capi protestanti furono processati o mandati in esilio. Questi problemi, insieme ad un grande incendio che, nel 1656, distrusse circa 4000 case, misero fine alla prosperit\u00e0 della citt\u00e0.\nDai trattati di Aquisgrana alla Prussia.\nNel XVII e nel XVIII secolo, nella citt\u00e0, furono conclusi due importanti trattati di pace. Col Trattato di Aquisgrana del 2 maggio 1668, Luigi XIV si accord\u00f2 con la Tripla Alleanza della Haye (formata da Inghilterra, Paesi Bassi e Svezia) per porre fine alla cosiddetta guerra di devoluzione contro la Spagna, con la quale si era impossessato dei Paesi Bassi spagnoli e della Franca Contea. Per non impantanarsi in una guerra europea, Luigi XIV acconsent\u00ec a restituire i territori conquistati in cambio di 12 piazzeforti fiamminghe.\nIl secondo trattato, sottoscritto 18 ottobre 1748, pose fine alla guerra di successione austriaca. Negli anni 1793 e 1794, Aquisgrana fu occupata dai francesi, nel 1798 fu annessa alla Repubblica francese e, nel 1802, divenne, di fatto, la capitale del Dipartimento del Roer.\nInfine, nel 1815, Aquisgrana pass\u00f2 sotto la Prussia. Dal 30 settembre all'11 novembre 1818, nella citt\u00e0 si tenne una conferenza tra i sovrani di Russia (Alessandro I), Austria (Francesco I) e Prussia (Federico Guglielmo III) ed i plenipotenziari di Francia ed Inghilterra per determinare le relazioni tra la Francia e le Potenze. La Francia ottenne una riduzione delle indennit\u00e0 di guerra, la partenza anticipata dell'esercito di occupazione, e l'ammissione nella Santa Alleanza; le altre quattro potenze garantirono, contro future rivoluzioni, il trono di Francia ai Borbone.\nXIX secolo.\nNel corso del XIX secolo, sotto il dominio prussiano, Aquisgrana torn\u00f2 alla prosperit\u00e0, soprattutto grazie allo sviluppo delle miniere di carbone e lignite site nelle sue adiacenze, che permisero il sorgere delle prime grandi industrie (siderurgiche e tessili per lana e seta), ma anche in conseguenza del gran numero di visitatori che affollavano le sue terme.\nNel 1830 si ebbe una rivolta operaia, sanguinosamente repressa. La citt\u00e0, comunque, si espanse oltre la cinta delle mura giungendo ad integrare, alla fine del secolo, la cittadina di Burtscheid e a superare i 100.000 abitanti. Con l'inaugurazione del Teatro (1825) e della prima Biblioteca municipale (1831) vi fu anche lo sviluppo della vita culturale. Nel 1865, infine, si assistette alla fondazione del cosiddetto Politecnico, ossia della RWTH (\"Rheinisch-Westf\u00e4lische Technische Hochschule\", \"Scuola tecnica superiore della Renania-Westfalia\"), conosciuta anche con il nome internazionale di \"RWTH Aachen University\".\nXX secolo.\nDopo la prima guerra mondiale, la parte occidentale del territorio cittadino pass\u00f2 al Belgio. Nel 1930 divenne sede episcopale. Sub\u00ec pesanti danni durante la seconda guerra mondiale, sia per le conseguenze di cinque bombardamenti, subiti a partire dal 1941, sia per i combattimenti, durati sei settimane, che portarono alla sua presa da parte degli Alleati il 21 ottobre del 1944: il 65% degli edifici cittadini and\u00f2 distrutto e gli abitanti si ridussero a circa 11.000. Fu la prima citt\u00e0 tedesca ad essere conquistata dagli alleati.\nLa successiva ricostruzione, iniziata nel 1945, sotto l'occupazione prima statunitense, quindi britannica e infine belga, e il ritorno degli abitanti fece rinascere la citt\u00e0 in forme moderne. Nel 1972 la popolazione raggiunse i 237.108 abitanti in seguito all'integrazione dei comuni di Brand, Eilendorf, Richterich e Walheim. Nel 1950 si ebbe la prima edizione del \"Premio internazionale \"Carlo Magno\" della citt\u00e0 di Aquisgrana\", destinato a premiare l'impegno di persone o associazioni a favore dell'integrazione europea.\nNel 1985 \u00e8 stato inaugurato il nuovo ospedale universitario, (\"Universit\u00e4tsklinikum Aachen\", o \"Ospedale universitario di Aquisgrana\", abbreviato in \"UKA\"), il maggiore edificio ospedaliero d'Europa, i cui lavori, iniziati nel 1972, sono stati considerati \"il pi\u00f9 grande cantiere d'Europa\". L'ospedale \u00e8 un centro di ricerca ed ospita le facolt\u00e0 di medicina della \"RWTH\".\nMonumenti e luoghi d'interesse.\nAntiche porte cittadine di Ponttor e Marschiertor, e resti delle mura.\nAttorno alla citt\u00e0 si possono inoltre vedere parti restanti delle mura medievali come alcune torri, alcune parti sono state integrate per\u00f2 in edifici pi\u00f9 recenti.\nFontane e monumenti.\nAquisgrana \u00e8 famosa anche per le sue innumerevoli fontane che sottolineano ed evidenziano l'importanza dell'acqua per questa citt\u00e0 (antica stazione termale). Alcuni esempi sono:\nVi sono anche monumenti importanti come ad esempio:\nNei dintorni.\nNei dintorni vi sono altre attrazioni turistiche come:\nEconomia.\nIl settore maggiormente sviluppato dell'economia cittadina \u00e8 tuttora quello industriale, nel quale, oltre alle tradizionali attivit\u00e0 tessili e siderurgiche, si sono sviluppati anche i settori meccanico, chimico e delle telecomunicazioni (Ericsson). Il settore alimentare \u00e8 caratterizzato dalla presenza dello stabilimento produttivo della Lindt &amp; Spr\u00fcngli nonch\u00e9 dalla tradizionale produzione del dolce regionale \"Printen\".\nFa parte della prima zona industriale europea, sviluppata tra Aquisgrana e la citt\u00e0 olandese di Heerlen. Importante \u00e8 anche il settore turistico, sia come citt\u00e0 d'arte, sia per le sue acque minerali e le terme.\nInfrastrutture e trasporti.\nL'economia cittadina \u00e8 favorita dalla sua posizione all'incrocio di importanti vie di comunicazione:\nI trasporti urbani sono assicurati da 41 linee di autobus.\nSport.\nCalcio.\nL'Alemannia Aachen gioca nella quarta divisione tedesca, ossia nella Regionalliga West.\nMolto seguita \u00e8 anche la locale squadra di pallavolo delle Ladies in Black Aachen, militante in Bundesliga 1."}
{"id": "693028", "revid": "1318658", "url": "https://it.wikipedia.org/wiki?curid=693028", "title": "Andrea Frazzi", "text": "Biografia.\nEsordisce, nel 1972, insieme al fratello gemello Antonio, come regista di teatro. Tra le commedie messe in scena a quattro mani, ne segnaliamo le due pi\u00f9 importanti con la Compagnia Cooperativa Buonarroti di Firenze: Victor o i bambini al potere (con Franco Difrancescantonio, Marcellina Ruocco, Flavio Andreini e Silvia Luzzi); Don Giovanni (Di Francescantonio, Andreini, Ruocco, Sergio Ciulli). Di spessore \u00e8 stato pure l'allestimento del Mago della pioggia dell'americano Nash, fatto col Dramma Italiano di Fiume (oggi Croazia) nel 1976.\nLa collaborazione con la Rai inizia nel 1975, e porter\u00e0 alla produzione di numerosi programmi e fiction, tra le quali firmeranno la regia di \"Due madri per Rocco\", \"L'avvocato delle donne\" e \"Don Milani - Il priore di Barbiana\". La prima esperienza come regia di un lungometraggio cinematografico avverr\u00e0 con \"Il cielo cade\", un film tratto dall'omonimo romanzo di Lorenza Mazzetti.\nNel 2001, sempre per Raiuno, dirigono \"Come l'America\", una miniserie televisiva ambientata nel 1951 e interpretata da Sabrina Ferilli, Massimo Ghini e Henry Czerny, che propone la storia di emigranti italiani. Nel 2003 firmano la regia, sempre per la Rai, di \"Marcinelle\" con Claudio Amendola e Maria Grazia Cucinotta, una fiction-kolossal che ricostruisce la tragedia avvenuta nella miniera belga l'8 agosto 1956.\nNel 2004 esce il loro secondo film \"Certi bambini\", che verr\u00e0 candidato come miglior film e miglior regia al David di Donatello 2005 e vedr\u00e0 l'assegnazione del David a Rosario Rinaldo come miglior produttore e a Claudio Cutry come miglior montatore.\nNel 2006 ritorna alla fiction per Raiuno, firmando assieme al fratello la regia della miniserie televisiva \"Giovanni Falcone - L'uomo che sfid\u00f2 Cosa Nostra\", con protagonista Massimo Dapporto, che rappresenter\u00e0 il suo ultimo lavoro. Morir\u00e0 infatti il 5 maggio di quello stesso anno per un tumore con cui combatteva da tempo poco dopo la fine delle riprese.\nFilmografia.\nRegia.\nTutte le regie sono firmate a quattro mani con il fratello Antonio."}
{"id": "693029", "revid": "599013", "url": "https://it.wikipedia.org/wiki?curid=693029", "title": "Zuruah\u00e3", "text": "I Zuruah\u00e3 (o anche Suruwah\u00e1, Suruaha) sono un gruppo etnico del Brasile che ha una popolazione stimata in 142 individui (2010). Parlano la lingua Suruaha (codice ISO 639: SWX) e sono principalmente di fede animista. Denominazioni alternative: Suruwah\u00e1, Zuruah\u00e1, Indios do Coxodo\u00e1.\nInsediamenti.\nVivono nello stato brasiliano dell'Amazonas in una regione di montagna tra i fiumi Riozinho e Coxodo\u00e1, affluenti della riva destra del Cuniu\u00e1. Il territorio indigeno dei Zuruah\u00e3, omologato solo nel 1991, copre una superficie di 239.070 ettari.\nStoria.\nSi crede che i Zuruah\u00e3 siano quel che resta di vari gruppi che popolavano la regione fino agli inizi del XX secolo quando la loro popolazione diminu\u00ec drasticamente cedendo alle malattie infettive e contagiose. \nI gruppi citati nei racconti Zuruah\u00e3 sono: \nI Zuruah\u00e3 mantennero un relativo isolamento fino agli anni settanta quando divenne forte la pressione degli esploratori raccoglitori di lattice che provoc\u00f2 alcuni scontri. Nel dicembre 1983 sono stati ufficialmente contattati da una spedizione denominata \"Operazione Coxodo\u00e1\", ccomposta da 12 persone, tra cui membri indios dei Wai-Wai e dei Waimiri-Atroari. Prima di questa spedizione governativa erano gi\u00e0 entrati in contatto con alcuni membri del CIMI, il Consiglio Missionario Indigenista. In seguito hanno avuto contatti anche con il JOCOM (\"Jovens com uma Miss\u00e3o\", un'organizzazione legata al Summer Institute of Linguistics) nel 1984.\nI suicidi.\nUna caratteristica marcata di questo gruppo \u00e8 l'alto tasso di suicidi, legati soprattutto alla loro visione della vita pi\u00f9 che alle pressioni territoriali esterne degli ultimi decenni. I suicidi avvengono tramite ingestione volontaria del \"timb\u00f3\", veleno prodotto dal \"konaha\" e utilizzato per l'avvelenamento dei pesci durante le battute di pesca. Tra il 1980 e il 1995 furono registrati 38 suicidi (18 uomini e 20 donne) su una popolazione media in quegli anni di 123 unit\u00e0. Nel periodo preso in esame i suicidi rappresentarono l'84.4% del totale delle cause di morte dei componenti di questo gruppo. I suicidi erano praticati in particolar modo dai componenti giovani, ossia dai membri di et\u00e0 compresa tra i 14 e i 28 anni. L'alto tasso di suicidi in questa fascia di et\u00e0 \u00e8 riconducibile alla filosofia di vita dei Zuruah\u00e3 per i quali la giovinezza ha un valore fondamentale nella vita dell'individuo, un valore che porta al rifiuto totale della vecchiaia e del declino fisico. Secondo i Zuruah\u00e3 \"non \u00e8 cosa buona morire da vecchi, \u00e8 cosa buona morire da giovani\".\nNonostante i suicidi la popolazione \u00e8 cresciuta leggermente rispetto al centinaio di unit\u00e0 degli anni ottanta."}
{"id": "693031", "revid": "834", "url": "https://it.wikipedia.org/wiki?curid=693031", "title": "Suruwah\u00e1", "text": ""}
{"id": "693032", "revid": "984922", "url": "https://it.wikipedia.org/wiki?curid=693032", "title": "Cantone di Longu\u00e9-Jumelles", "text": "Il Cantone di Longu\u00e9-Jumelles \u00e8 una divisione amministrativa dell'Arrondissement di Saumur.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 18 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "693034", "revid": "118640336", "url": "https://it.wikipedia.org/wiki?curid=693034", "title": "Campo di Brownsea Island", "text": "Il campo di Brownsea Island \u00e8 stato il primo campo scout della storia. Robert Baden-Powell, prima di mettere in pratica le sue idee riguardo allo scautismo e all'educazione dei ragazzi, volle sperimentarle, cos\u00ec dal 1\u00b0 al 9 agosto 1907 realizz\u00f2 questo evento, piccolo ma significativo per il movimento scout.\nContesto.\nBaden-Powell divent\u00f2 un eroe nazionale inglese conseguentemente alla sua vittoriosa difesa durante l'Assedio di Mafeking del 1900 durante la seconda delle due guerre boere. Durante l'assedio i ragazzi di Mafeking lo avevano impressionato con il loro coraggio e la loro intraprendenza. Egli scrisse anche un ampio numero di manuali di esplorazione militare, incluso \"Aids to Scouting\" (1899) il quale divenne un bestseller e fu usato anche dagli insegnanti e dalle associazioni giovanili. Negli anni successivi alla guerra egli rivel\u00f2 l'idea di una nuova organizzazione giovanile con varie persone, incluso William Alexander Smith, fondatore delle Boy's Brigade. Per provare la sua idea, per la quale aveva coniato il nome di scautismo, Baden-Powell concep\u00ec un campo sperimentale, che organizz\u00f2 nell'isola di Brownsea durante l'estate del 1907. Egli invit\u00f2 il suo amico, il Maggiore Kenneth McLaren come suo assistente.\nI primi scout.\nAl campo Baden-Powell invit\u00f2 21 ragazzi di differenti classi sociali, una idea rivoluzionaria. Dieci provenivano dalle scuole pubbliche di Eton e Harrow, per lo pi\u00f9 figli degli amici di Baden-Powell. Sette provenivano dalle Boy's Brigades della citt\u00e0 di Bournemouth, tre dalle Boy's Brigades della citt\u00e0 di Poole. A tutto il campo parteciparono 20 ragazzi, aggiungendosi per gli ultimi giorni il ventunesimo (indisposto i primi giorni).\nPartecip\u00f2 inoltre anche il nipote di Baden-Powell, Donald, di soli 9 anni: non entr\u00f2 in una pattuglia e fu quindi \"nominato\" aiutante di Baden-Powell.\nLa quota di partecipazione del campo dipendeva dalla provenienza: 1 sterlina per i ragazzi delle scuole pubbliche, e 3 scellini e 6 pence per gli altri. I ragazzi erano divisi in 4 pattuglie: Lupi, Tori, Corvi, Chiurli.\nGli adulti presenti furono in tutto sette: oltre a Baden-Powell presero parte a tutto il campo un aiuto capo (il gi\u00e0 citato Kenneth McLaren) e tre persone responsabili della cambusa. L'ultimo giorno si aggiunse un ulteriore aiuto capo e diede il suo contributo anche un istruttore di primo soccorso.\nIl luogo.\nL'isola di Brownsea copre circa due chilometri quadrati di bosco e aree prative con 2 laghi. Il suo proprietario, Charles van Raalte, fu felice di offrire l'uso del luogo. Essa soddisfaceva i bisogni di Baden-Powell, in quanto era isolata dal centro della citt\u00e0, dalla stampa ed era facilmente raggiungibile attraverso un breve viaggio in traghetto dalla vicina citt\u00e0 di Poole, rendendo gli aspetti logistici facili da assolvere.\nUniforme e distintivi.\nL'uniforme erano di color cachi con il distintivo del giglio, la prima volta in cui \u00e8 stato usato l'emblema scout. Ciascuno portava un nodo colorato nel proprio fazzolettone con i colori della pattuglia: verde per i tori, blu per i lupi, giallo per i chiurli, rosso per i corvi.\nIl capo pattuglia trasportava un bastone con la bandierina dipinta con il disegno del proprio animale. Dopo aver passato un test di nodi, tracce, della bandiera nazionale, essi ottenevano un altro distintivo con il motto \"Be Prepared\", da attaccare sotto il giglio.\nProgramma del campo.\nIl campo inizi\u00f2 con il suono del corno di Kudu di Baden-Powell, che aveva ottenuto nella campagna contro i Matabele.\nEgli us\u00f2 lo stesso corno per aprire il terzo jamboree, 21 anni pi\u00f9 tardi, nel 1929.\nDopo il campo.\nBaden-Powell ritenne il test sufficiente a dimostrare la bont\u00e0 delle sue idee, pertanto si dedic\u00f2 alla stesura di queste in un libro dal titolo Scautismo per ragazzi (Scouting for Boys). Il libro vide la luce, in sei fascicoli quindicinali, a gennaio 1908, e fu un successo. Lo scautismo era nato."}
{"id": "693036", "revid": "834", "url": "https://it.wikipedia.org/wiki?curid=693036", "title": "Suruah\u00e1", "text": ""}
{"id": "693037", "revid": "984922", "url": "https://it.wikipedia.org/wiki?curid=693037", "title": "Cantone di Montreuil-Bellay", "text": "Il Cantone di Montreuil-Bellay \u00e8 una divisione amministrativa soppressa dell'Arrondissement di Saumur.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 tutti i suoi 13 comuni sono stati accorpati al Cantone di Dou\u00e9-la-Fontaine.\nComprendeva i comuni di:"}
{"id": "693038", "revid": "767487", "url": "https://it.wikipedia.org/wiki?curid=693038", "title": "Colecistite acuta", "text": " \nLa colecistite acuta \u00e8 una forma acuta di infiammazione della cistifellea (colecisti) che pu\u00f2 presentarsi con diverse forme: catarrale, purulenta, gangrenosa.\nSintomi.\nI sintomi principali della malattia sono la colica biliare persistente, vomito, nausea e anoressia, accompagnate da febbre. il numero dei globuli bianchi risulta elevato (leucocitosi). In fasi successive pu\u00f2 manifestarsi anche ittero. All'esame obiettivo l'addome pu\u00f2 apparire globoso e c'\u00e8 positivit\u00e0 al segno di Murphy. Gli esami laboratoristici mostrano aumento delle gammaGT, dei leucociti, della bilirubina totale e diretta.\nTerapia.\nIl trattamento della colecistite acuta calcolosa \u00e8 di prima scelta chirurgico. L'intervento viene di regola eseguito con tecnica video-laparoscopica o, in alternativa, attraverso una laparotomia.\nIl trattamento conservativo con terapia antibiotica e nutrizione parenterale \u00e8 da riservarsi solo nei casi in cui l'intervento chirurgico sia controindicato per motivi anestesiologici. in questi casi \u00e8 possibile eseguire una colecistostomia percutanea.\nComplicazioni.\nLa malattia, se non correttamente trattata, pu\u00f2 essere causa di accumulo di pus nella cistifellea, fuoriuscita di liquido dalla stessa in seguito a perforazione della parete e shock settici."}
{"id": "693041", "revid": "104458", "url": "https://it.wikipedia.org/wiki?curid=693041", "title": "Cantone di Noyant", "text": "Il Cantone di Noyant \u00e8 una divisione amministrativa soppressa dell'Arrondissement di Saumur.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 tutti i suoi 15 comuni sono stati accorpati al Cantone di Beaufort-en-Vall\u00e9e.\nComprendeva i comuni di:"}
{"id": "693042", "revid": "6923", "url": "https://it.wikipedia.org/wiki?curid=693042", "title": "Surui Paiter", "text": "I Surui Paiter sono un gruppo etnico del Brasile con una popolazione stimata in 1.172 individui nel 2010 (Funasa).\nLingua.\nParlano la lingua Surui (codice ISO 639: SRU) che appartiene alla famiglia linguistica Monde. Si auto-identificano con il termine \"Paiter\" che significa \"il nostro popolo\", \"noi stessi\".\nInsediamenti.\nVivono negli stati brasiliani del Mato Grosso e di Rond\u00f4nia, nel territorio indigeno di \"Sete de Setembro\", un'area di 247.870 ettari. L'area si trova a nord del comune di Cacoal (stato di Rond\u00f4nia) e si estende fino al comune di Aripuan\u00e3 (stato del Mato Grosso), nei bacini del fiume Branco, affluente del fiume Roosevelt, e dei fiumi Sete de Setembro e Fortuninha.\nOrganizzazione sociale.\nI Paiter sono poligami e sono organizzati in quattro fazioni patrilineari: Gamep, Gamir, Makor e Kaban. Spesso l'uomo sposa la figlia di sua sorella ma si verificano anche matrimoni tra cugini."}
{"id": "693044", "revid": "984922", "url": "https://it.wikipedia.org/wiki?curid=693044", "title": "Cantone di Saumur-Nord", "text": "Il Cantone di Saumur-Nord era una divisione amministrativa dell'Arrondissement di Saumur.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saumur e i comuni di:"}
{"id": "693047", "revid": "486946", "url": "https://it.wikipedia.org/wiki?curid=693047", "title": "Suru\u00ed", "text": ""}
{"id": "693049", "revid": "486946", "url": "https://it.wikipedia.org/wiki?curid=693049", "title": "Suru\u00ed de Rond\u00f4nia", "text": ""}
{"id": "693051", "revid": "984922", "url": "https://it.wikipedia.org/wiki?curid=693051", "title": "Cantone di Saumur-Sud", "text": "Il Cantone di Saumur-Sud era una divisione amministrativa dell'Arrondissement di Saumur.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saumur e i comuni di:"}
{"id": "693053", "revid": "22475", "url": "https://it.wikipedia.org/wiki?curid=693053", "title": "Antalya", "text": ""}
{"id": "693054", "revid": "767487", "url": "https://it.wikipedia.org/wiki?curid=693054", "title": "Cantone di Vihiers", "text": "Il Cantone di Vihiers era una divisione amministrativa dell'Arrondissement di Saumur.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "693058", "revid": "767487", "url": "https://it.wikipedia.org/wiki?curid=693058", "title": "Cantone di Cand\u00e9", "text": "Il Cantone di Cand\u00e9 era una divisione amministrativa dell'Arrondissement di Segr\u00e9.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "693060", "revid": "984922", "url": "https://it.wikipedia.org/wiki?curid=693060", "title": "Cantone di Ch\u00e2teauneuf-sur-Sarthe", "text": "Il Cantone di Ch\u00e2teauneuf-sur-Sarthe era una divisione amministrativa dell'Arrondissement di Segr\u00e9.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "693062", "revid": "1776051", "url": "https://it.wikipedia.org/wiki?curid=693062", "title": "Another Perfect Day Video EP", "text": "Another Perfect Day Video EP \u00e8 una VHS live (semi-ufficiale) della band heavy metal britannica Mot\u00f6rhead, uscita nel 1983 per l'etichetta Sony Music. La videocassetta, contiene cinque tracce, di cui tre tratte dall'omonimo album Another Perfect Day."}
{"id": "693063", "revid": "827882", "url": "https://it.wikipedia.org/wiki?curid=693063", "title": "Roquefort (formaggio)", "text": "Il roquefort \u00e8 un formaggio francese, erborinato, prodotto con latte di pecora, originario di Roquefort-sur-Soulzon (Francia del sud). La caratteristica principale del roquefort \u00e8 la presenza di venature blu-verdi (simili a quelle dell'italiano gorgonzola), dovute allo sviluppo di una muffa, il \"Penicillium roqueforti\" (o \"Penicillium glaucum\"), la crosta \u00e8 umida, la pasta \u00e8 untuosa, compatta, erborinata. Di forma cilindrica con facce piane del diametro di 19\u201320\u00a0cm, scalzo diritto, alto 8,5-11,5\u00a0cm, il roquefort ha un peso intorno ai 2,5\u20133\u00a0kg. Il formaggio viene fatto maturare in un sistema di grotte in cui temperatura e umidit\u00e0 rimangono costanti nel tempo. Il gusto varia a seconda del tempo di maturazione, che pu\u00f2 andare dai tre ai nove mesi, solitamente il periodo di produzione parte nel mese di febbraio per terminare in ottobre.\nDal 1979 \u00e8 certificato con l'Appellation d'origine contr\u00f4l\u00e9e (AOC), analogo alla certificazione italiana DOC, e dal 1996 con l'Appellation d'origine prot\u00e9g\u00e9e (AOP) equivalente francese dell'italiana Denominazione di origine protetta.\nTerritorio di produzione.\nInizialmente si trattava di una vasta zona a sud del Massiccio Centrale che presentava le stesse caratteristiche sotto il profilo delle razze ovine, dei pascoli e del clima ed era caratterizzata da un paesaggio arido e selvaggio, in cui pascolavano greggi di pecore. Il latte utilizzato per la produzione del roquefort proviene esclusivamente da una zona denominata \"rayon\", comprendente 560 comuni, o parti di comuni, ripartiti nei dipartimenti di Aveyron, Aude, Loz\u00e8re, H\u00e9rault, Gard e Tarn.\nStoria.\nNei giacimenti preistorici della regione \u00e8 possibile osservare fuscelle per formaggi. Sin dall'VIII secolo il formaggio di Roquefort viene citato in numerosi scritti, atti di donazione e rendite della provincia di Rouergue. Nel XV secolo, Carlo VI riconosce con lettera patente, confermata dai suoi successori, la necessit\u00e0 vitale di difendere il roquefort. Il 31 agosto 1666 un decreto del parlamento di Tolosa concede agli abitanti di Roquefort-sur-Soulzon l'esclusivit\u00e0 della stagionatura. Il roquefort \u00e8 inoltre l'unico formaggio la cui denominazione d'origine \u00e8 riconosciuta per legge dal 1925. La sua produzione segue metodi immutati nel tempo.\nTecnologia di lavorazione.\nIl latte deve essere lavorato entro 48 ore dalla mungitura, alla temperatura di 28-34\u00a0\u00b0C. L'insemensamento di \"Penicilium roqueforti\" avviene in forma liquida al momento dell'aggiunta del caglio, o per aspersione al momento della messa in fascere della cagliata. La quale si ottiene addizionando il latte con caglio. Terminata la coagulazione, viene rotta e agitata. Dopo lo spurgo e la salatura, i formaggi vengono trasferiti nelle grotte."}
{"id": "693064", "revid": "73997", "url": "https://it.wikipedia.org/wiki?curid=693064", "title": "Another Perfect Day EP", "text": ""}
{"id": "693066", "revid": "110157", "url": "https://it.wikipedia.org/wiki?curid=693066", "title": "Cantone di Le Lion-d'Angers", "text": "Il Cantone di Le Lion-d'Angers era una divisione amministrativa dell'Arrondissement di Segr\u00e9.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "693072", "revid": "287204", "url": "https://it.wikipedia.org/wiki?curid=693072", "title": "Gebbione", "text": "Il Gebbione (\"U Gebbiuni\" in dialetto reggino) \u00e8 un quartiere di Reggio Calabria. \u00c8 il secondo quartiere pi\u00f9 popolato e ricco della citt\u00e0 e terzo in tutta la Calabria. Con Rione Ferrovieri e Stadio costituisce la V circoscrizione comunale.\nDescrizione.\nGebbione si articola partendo dalla \"Via Gebbione\", che va dall'incrocio con le Sbarre Centrali al \"viale Aldo Moro\" (gi\u00e0 \"viale Quinto\"), considerato una delle arterie commerciali della citt\u00e0, per la massiccia presenza di attivit\u00e0 commerciali dall'aspetto decisamente moderno.\nAll'incrocio di queste due strade si apre la \"piazza dei Maestri del Lavoro\" (in precedenza \"Piazzale Omeca\"), da dove si origina un bivio tra la via della stazione ferroviaria \"Reggio Calabria OMECA\" e le \"Officine Meccaniche Calabresi\" (O.ME.CA.), uno dei pi\u00f9 importanti stabilimenti industriali della Calabria.\nDa qui inizia la \"via Padova\" su cui sorgono, oltre alle officine OMeCa (oggi officine della Hitachi Rail), altre fabbriche e cantieri della \"zona industriale\", una caserma dei Vigili del Fuoco, alcuni centri commerciali, una filiale dell'Azienda Sanitaria Locale e un mercatino dell'usato.\nPi\u00f9 gi\u00f9, nei pressi della fiumara Sant'Agata, adiacente all'Aeroporto dello Stretto sorge il Centro Sportivo Sant'Agata appunto, sede degli allenamenti della . Sul litorale del \"Gebbione\" vi sono numerose spiagge balneabili, tra cui a nord le cosiddette \"Rocce Bianche\", nei pressi della stazione OMECA la \"Capannina\" e a sud la \"Sorgente\".\nIl toponimo.\nLa parola \"Gebbione\" sarebbe un accrescitivo maschile del termine dialettale d'origine araba \"gebbia\" che deriva da \"djeb\", cio\u00e8 \"cisterna per la raccolta delle acque\". Probabilmente in tale localit\u00e0 esisteva (e forse esiste ancora) un grande \"cisternone\" destinato all'irrigazione agricola. Fino agli anni '80 vi erano numerosi giardini e campi agricoli che negli anni '90 sono stati edificati cambiando la fisionomia del quartiere.\nLa zona \u00e8 stata il primo punto abitato di Reggio, e di conseguenza uno dei primi lembi della penisola a chiamarsi Italia."}
{"id": "693075", "revid": "599013", "url": "https://it.wikipedia.org/wiki?curid=693075", "title": "Focide (disambigua)", "text": ""}
{"id": "693076", "revid": "984922", "url": "https://it.wikipedia.org/wiki?curid=693076", "title": "Cantone di Pouanc\u00e9", "text": "Il Cantone di Pouanc\u00e9 era una divisione amministrativa dell'Arrondissement di Segr\u00e9.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "693077", "revid": "287204", "url": "https://it.wikipedia.org/wiki?curid=693077", "title": "Klasika Primavera", "text": "La Klasika Primavera (it. \"Gran Premio Primavera\") \u00e8 una corsa in linea maschile di ciclismo su strada, che si svolge ad Amorebieta, nei Paesi Baschi in Spagna, ogni anno nel mese di maggio. Dal 2005 fa parte del calendario dell'UCI Europe Tour, classe 1.1.\n\u00c8 organizzata dalla Sociedad Ciclistica Amorebieta e forma il \"Trittico basco-navarro\" insieme al Gran Premio Miguel Indurain di Estella ed alla Vuelta al Pa\u00eds Vasco. Due edizioni si tennero nel 1946 e nel 1947 ma non rientrano nella numerazione progressiva della \"Klasika\", non essendo organizzate dalla \"Sociedad\".\nLa gara si svolge in un circuito ad anello che ha come partenza ed arrivo Amorebieta, citt\u00e0 basca.\nAlbo d'oro.\n\"Aggiornato all'edizione 2019.\""}
{"id": "693078", "revid": "104458", "url": "https://it.wikipedia.org/wiki?curid=693078", "title": "Cantone di Segr\u00e9", "text": "Il Cantone di Segr\u00e9 \u00e8 una divisione amministrativa dell'Arrondissement di Segr\u00e9.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 35 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "693080", "revid": "46291", "url": "https://it.wikipedia.org/wiki?curid=693080", "title": "Sapotaceae", "text": "Le Sapotacee (Sapotaceae ) sono una famiglia di piante a fiore inserite tradizionalmente nell'ordine delle Ebenales. Studi filogenetici pi\u00f9 recenti la collocano tuttavia tra le Ericales.\nIl nome deriva dal genere \"Sapota\" (Mill. 1754), la cui validit\u00e0 \u00e8 stata per\u00f2 sconfessata quasi subito in quanto sinonimo del genere \"Achras\" costituito da Linneo l'anno precedente .\nTra le specie pi\u00f9 note vi sono il \"karit\u00e9\" (\"Vitellaria paradoxa\"), l'albero del \"chicle\" (\"Manilkara chicle\"), la sapotiglia (\"Manilkara zapota\"), la cainetta (\"Chrysophyllum cainito\") e la \"mahua\" (\"Madhuca\" sp.).\nAlcune specie arboree producono legname apprezzato (in particolare il nyatoh).\nDistribuzione.\nLe Sapotacee hanno un tipico areale pantropicale, sono cio\u00e8 presenti nelle regioni tropicali di tutti i continenti.\nMancano ovviamente in Europa.\nDescrizione.\nLe Sapotacee comprendono alberi e arbusti sempreverdi, dotati di lattice.\nLe foglie sono semplici, a margine intero, cuoiose, alternate.\nI fiori, solitari o riuniti in infiorescenze, spesso piccoli, sono perlopi\u00f9 regolari, con calice e corolla distinti. Il numero di petali varia secondo i generi.\nIl frutto \u00e8 una bacca indeiscente. La polpa morbida \u00e8 in alcune specie indurita verso l'esterno.\nSistematica.\nLa famiglia, tradizionalmente attribuita all'ordine Ebenales, viene collocata dalla classificazione APG nelle Ericali. Viene comunemente divisa in tre sottofamiglie: Sarcospermatoidee (\"Sarcospermatoideae\"), comprendente un solo genere; Sapotoidee (\"Sapotoideae\"); Crisofilloidee (\"Chrysophylloideae\").\nGeneri.\nLe Sapotacee comprendono circa 55 generi e un migliaio di specie. Riportiamo l'elenco dei generi secondo APG/Kew , secondo L.Watson e M.J.Dallwitz e secondo \"Catalogue of Life\" (3 genn.2011) , evidenziando con la nota (1), (2) o (3) i generi accettati da una sola delle fonti, nell'ordine citato:\nUsi.\nFrutti.\nDiverse specie di questa famiglia producono frutti commestibili, che vengono utilizzati nelle regioni tropicali per l'alimentazione umana, anche se con un ruolo generalmente secondario. Ricordiamo in particolare la \"sapotiglia\" o \"sapodilla\" (\"Manilkara zapota\") e la \"cainetta\" o \"melastella\" (\"Chrysophyllum cainito\"), la cui coltivazione si \u00e8 diffusa in molte regioni tropicali di diversi continenti; il \"caniste\" (\"Pouteria campechiana\"), il \"caimito\" o \"ablu\" (\"Pouteria caimito\"), la \"ciaccalassa\" o \"zapotone\" (\"Pouteria sapota\"), la \"masaranduba\" (\"Manilkara huberi\"), che sono invece limitate alla sola America tropicale.\nUn posto particolare ha la \"lucuma\" (\"Pouteria lucuma\"), che, per il suo particolare retrogusto, viene usata pi\u00f9 che altro previa cottura, nella preparazione di gelati e dolciumi.\nAncora pi\u00f9 particolare \u00e8 il \"frutto miracoloso\" (\"Synsepalum dulcificum\"), che, grazie alla presenza di miracolina, riesce a trasformare tutti i gusti in dolce per una o due ore dopo il suo consumo. Questa propriet\u00e0 ne ha diffuso l'uso in dietetica soprattutto in alcuni paesi (p.es. Giappone).\nOli.\nSempre a scopo alimentare vengono estratti dai semi degli oli densi, spesso d'aspetto burroso; \u00e8 importante il caso dell'olio di \"mahua\" (\"Madhuca longifolia\", \"Madhuca utilis\"), del burro di \"karit\u00e9\" (\"Vitellaria paradoxa\"), dell'olio di \"argan\" (\"Argania spinosa\"). Questi prodotti - particolarmente il burro di karit\u00e9 - hanno largo impiego anche nell'industria cosmetica.\nLattice.\nIl lattice di alcune specie di \"Manilkara\", soprattutto del \"chicle\" (\"Manilkara chicle\"), ma anche secondariamente di \"Manilkara zapota\", \u00e8 utilizzato per la produzione di gomme da masticare.\nIl lattice di altre specie (in particolare dei generi \"Palaquium\" e \"Isonandra\"), simile al caucci\u00f9, viene commercializzato con il nome di guttaperca.\nFiori.\nI fiori della \"mahua\" (\"Madhuca longifolia\") vengono mangiati e utilizzati per la produzione di bevande alcoliche.\nLegname.\nMoltissime specie di Sapotacee sono sfruttate per produrre legname. Ricordiamo in particolare il \"nyatoh\", nome attribuito genericamente al legname dei generi \"Palaquium\" e \"Payena\", e il legno rossiccio e molto resistente del \"palo colorado\" (\"Pouteria splendens\").\nPropriet\u00e0 medicinali.\nA diverse specie di Sapotacee vengono attribuite virt\u00f9 medicinali."}
{"id": "693081", "revid": "831312", "url": "https://it.wikipedia.org/wiki?curid=693081", "title": "Bretagne Classic Ouest-France", "text": "Il Bretagne Classic Ouest-France, fino al 2015 denominato \"Grand Prix de Ouest-France\", \u00e8 una corsa in linea maschile di ciclismo su strada che si svolge annualmente nel territorio intorno alla citt\u00e0 di Plouay, in Francia. Riservata ai professionisti e disputata solitamente nel mese di agosto, dal 2008 la corsa fa parte dell'UCI World Tour.\nStoria.\nLa prima edizione a carattere internazionale, organizzata dal medico Berty, si svolse nel 1931. La competizione si interruppe nel periodo bellico, dal 1939 al 1944, riprendendo poi nel 1945.\nAlbo d'oro.\n\"Aggiornato all'edizione 2020.\"\nStatistiche.\nVittorie per nazione.\n\"Aggiornato al 2021\"."}
{"id": "693082", "revid": "125522164", "url": "https://it.wikipedia.org/wiki?curid=693082", "title": "Solea solea", "text": "La sogliola comune (Solea solea Linnaeus 1758), nota anche commercialmente come sogliola, \u00e8 un pesce d'acqua salata appartenente alla famiglia Soleidae.\nDenominazioni dialettali italiane.\nLa sogliola \u00e8 conosciuta, nelle varie regioni italiane, con nomi differenti a seconda dei diversi dialetti e lingue:\nDistribuzione e habitat.\nQuesta specie \u00e8 diffusa nel Mar Mediterraneo, nel mar Nero occidentale e nell'Atlantico nord-orientale tra la Scandinavia ed il Senegal. \u00c8 presente nel mar del Nord e nel mar Baltico occidentale. Vive su fondi sabbiosi o melmosi a profondit\u00e0 fino a 70-80 metri. D'inverno pu\u00f2 scendere fino a 200 metri. Tollera livelli abbastanza bassi di salinit\u00e0 per cui si trova anche nelle acque salmastre, nelle lagune e negli estuari.\nDescrizione.\nCome tutti i pesci piatti \u00e8 privo di pigmenti colorati sul lato cieco (il sinistro), ed occhi entrambi sul lato oculare (il destro). Il muso, arrotondato, ha la mascella superiore prominente. La pinna dorsale \u00e8 unica, pi\u00f9 lunga della pinna anale; queste due pinne sono unite alla pinna caudale (che \u00e8 abbastanza piccola, arrotondata e con un bordo scuro) da una membrana ben visibile; la pinna pettorale ha spesso la punta nera.\nIl colore del lato destro \u00e8 beige o grigiastro con minuti punti scuri.\nMisura fino a 30 cm in mar Mediterraneo mentre nell'Oceano Atlantico si catturano spesso esemplari di oltre 50 cm.\nAlimentazione.\nSi ciba di invertebrati (crostacei, molluschi, vermi, ecc..) e di piccoli pesci.\nRiproduzione e sviluppo.\nSi riproduce in inverno deponendo uova pelagiche.\nLe larve nascono con i due occhi ai lati della testa, ma, quando il pesciolino raggiunge i 15 mm di lunghezza ed i 2 mesi di vita, l'occhio sinistro trasmigra sul lato destro ed i pochi denti della piccola bocca si spostano sul lato sinistro. Da quel momento il pesce avr\u00e0 vita bentonica.\nBiologia.\nQuesta specie passa il giorno infossata nella sabbia e esce per cacciare solo di notte. Si tratta di un animale piuttosto longevo, sembra che possa vivere circa 20 anni.\nPesca.\nLe carni di questa specie sono ottime e sono ai primi posti tra i pi\u00f9 apprezzati pesci mediterranei.\nSi cattura soprattutto con apposite reti a strascico dette, a seconda delle regioni, \"rapido\", \"sogliolara\" o \"sfogliara\". e non abbocca che occasionalmente alle lenze. Ha grande importanza per la pesca professionale, sia nel Mediterraneo, che in altre zone marine tra cui il canale della Manica, nel Baltico e nel mar del Nord meridionale.\nGastronomia.\nCulinariamente \u00e8 uno dei pesci pi\u00f9 apprezzati e pi\u00f9 versatili: innumerevoli sono le ricette per la cottura delle sue carni, tra cui famosa \u00e8 la sogliola alla mugnaia (fritta previa ricopertura con farina bianca). Viene preventivamente \"pulita\" sventrandola e poi levandone la pelle del dorso e la testa: dopo aver inciso la pelle sollevandone un lembo vicino alla coda, la si \"strappa\" tirando decisamente dal lembo cos\u00ec creato; la testa viene tagliata. Sfilettata, se ne ricavano quattro filetti che possono essere cucinati in svariate maniere."}
{"id": "693087", "revid": "3115", "url": "https://it.wikipedia.org/wiki?curid=693087", "title": "Gualtiero Jacopetti", "text": "Ideatore, insieme a Paolo Cavara e Franco Prosperi, del genere cinematografico dei \"Mondo movie\", il cui capostipite fu \"Mondo cane\"; il suo film \"Africa addio\" vinse il David di Donatello.\nBiografia.\n1919-1945: la giovinezza e gli anni della guerra.\nJacopetti nacque a Barga (LU), in Garfagnana, ed \u00e8 rimasto molto legato alla sua citt\u00e0 natale, che cos\u00ec definiva: \u00abCasa mia \u00e8 dove hanno vissuto i miei genitori, dove sono nato anch'io. Appartengo alla Toscana, a quegli alberi, a quel mare, ai castagni sui monti e agli armadi pieni di quelle vecchie, carissime cose\u00bb. Essendo stato fascista in giovent\u00f9, si arruol\u00f2 volontario nella seconda guerra mondiale, ma nel 1944 ader\u00ec alla lotta partigiana. Combatt\u00e9 in Versilia contro i nazisti occupanti. Alla fine della guerra era ufficiale di collegamento dell'esercito.\nIl dopoguerra ed il giornalismo.\nDurante la campagna elettorale del 1948 conobbe a Milano Indro Montanelli. Montanelli diventer\u00e0 la personalit\u00e0 di riferimento di Jacopetti durante tutta la sua carriera giornalistica. Incoraggiato da Montanelli, Jacopetti cominci\u00f2 a scrivere articoli di costume e attualit\u00e0 su \"Oggi\" e \"La Settimana Incom\" (all'epoca era anche un rotocalco, oltre che un cinegiornale). Poi Montanelli lo port\u00f2 con s\u00e9 a Vienna, dove Jacopetti inizi\u00f2 a scrivere per il \"Corriere della Sera\".\nNegli anni successivi si trasfer\u00ec a Roma, dove venne inviato per dirigere \"La Settimana Incom\". Fu qui che, alla fine del 1953, quando aveva poco pi\u00f9 di 30 anni, fond\u00f2 e diresse il settimanale d'informazione \"Cronache\" (nome completo: \"Cronache della politica e del costume\", dal 1\u00ba gennaio 1954). Il giornale, che aveva sede nella capitale, ruppe abitudini consolidate. Mentre i settimanali di allora presentavano un'Italia in crescita, bella e dal luminoso avvenire, Jacopetti fece l'operazione contraria. Molti furono per\u00f2 i sequestri della rivista: in un periodo in cui anche la pubblicazione di parole come \"amante\" o \"divorzio\" era vietata e gli stessi giornalisti s'imponevano spesso l'autocensura, questa rivista proponeva argomenti di politica e societ\u00e0 in modo pi\u00f9 disinibito, fino alla pubblicazione nel 1955 delle foto dell'allora stella nascente Sophia Loren a cosce nude con la didascalia \"Dono di Sofia Loren\".\nL'immagine cost\u00f2 a Jacopetti una condanna per \"stampa, vendita e commercio di fotografie oscene\" e la chiusura del giornale. \"Cronache\" fu comunque un'esperienza di rottura, innovativa per la stampa periodica italiana; da esso deriv\u00f2 per filiazione diretta \"L'Espresso\" di Arrigo Benedetti, ereditandone praticamente tutto: formula, taglio e redazione. Da \"Cronache\" passarono infatti alla redazione del nuovo settimanale molte future grandi firme del giornalismo italiano: Cesare Brandi, Giancarlo Fusco, Fabrizio Dentice, Carlo Gregoretti, Cesare Zappulli e Bruno Zevi. Nel 1956 Jacopetti cominci\u00f2 a collaborare con la Rizzoli. Inizialmente lavorava per i cinegiornali, dirigendo testate come \"L'Europeo Ciac\" (dal 1956) e \"Ieri, oggi, domani\" (dal 1959).\nNel 1955 organizz\u00f2 nella sua abitazione un convivio amoroso (due uomini e due donne). Non sapeva per\u00f2 che una delle partecipanti era minorenne. Il padre sporse denuncia e Jacopetti venne arrestato per corruzione di minorenne. Dopo 59 giorni di carcere accolse il suggerimento degli avvocati per uscire dall'impasse: si un\u00ec in matrimonio con la ragazza (giugno 1955). Nove anni dopo il matrimonio verr\u00e0 annullato. Fu in questi anni romani che Jacopetti ebbe contatti con persone legate al cinema, tra cui spiccava l'amicizia con Alessandro Blasetti, che si rivel\u00f2 poi importante anche per la futura carriera nel cinema.\n1959-1980: la carriera cinematografica.\nNegli anni Cinquanta Jacopetti interpret\u00f2 il ruolo di un avvocato in \"Un giorno in pretura\" di Steno e negli stessi anni collabor\u00f2 con Blasetti alla sceneggiatura di \"Europa di notte\" (1959), considerato l'antesignano dei film della serie \"Mondo\". Fu proprio dai materiali raccolti per Blasetti a cui lui non era interessato che scaturirono le prime idee per il documentario \"Mondo cane\" del 1960-61, realizzato assieme a Franco Prosperi e Paolo Cavara. \"Reportage\" di usi e costumi bizzarri scovati in giro per il mondo, insieme esotici e crudeli, il documentario prodotto da Angelo Rizzoli si prendeva volutamente gioco dei cinegiornali dell'epoca, divenuti spesso strumento di una politica conformista, il cui pubblico era poco abituato ad argomenti tab\u00f9.\nNonostante le aspre critiche per la durezza delle immagini e il cinismo del commento, il film ottenne un successo enorme in tutto il mondo e una \"nomination\" all'Oscar per la migliore colonna sonora, la celeberrima \"More\", realizzata da Riz Ortolani e Nino Oliviero. A \"Mondo Cane\" segu\u00ec \"Mondo cane 2\" (1963), \"sequel\" meno dirompente e pi\u00f9 ironico del precedente ma altrettanto apprezzato dal pubblico, in cui molti contributi provenivano anche dall'Italia (Abruzzo, Calabria e Lazio: suggestive le immagini che riportano la processione e gli usi particolari della confraternita dei Sacconi rossi, nella cripta della Chiesa di San Bartolomeo all'Isola, sull'isola Tiberina).\nEbbe una relazione con l'attrice Belinda Lee che termin\u00f2 tragicamente il 12 marzo 1961 in California mentre lei, Paolo Cavara e Jacopetti viaggiavano su un'auto con la quale ebbero un grave incidente che caus\u00f2 la morte dell'attice (che era in attesa di un figlio da Jacopetti). Jacopetti le dedicher\u00e0 il film \"La donna nel mondo\" (1963) \u00abche in questo lungo viaggio ci accompagn\u00f2 e ci aiut\u00f2 con amore.\u00bb\nJacopetti lavor\u00f2 sempre in coppia con l'amico Franco Prosperi e con una \"troupe\" dove figurava come organizzatore lo scrittore Stanislao Nievo, pronipote di Ippolito Nievo. I suoi film pi\u00f9 importanti furono tutti prodotti da Angelo Rizzoli. Per la verit\u00e0 Jacopetti ha sempre rinnegato il secondo capitolo di \"Mondo Cane\", poich\u00e9 ritenuto una mera operazione commerciale. Molti dei contributi che si vedono nel film sono infatti avanzi di montaggio del primo capitolo. Dopo \"La donna nel mondo\", analisi meno feroce, ma parecchio irriverente della condizione della donna in vari paesi (1963), Jacopetti realizz\u00f2 insieme a Prosperi \"Africa addio\" (1965-66), scioccante resoconto sui tragici effetti della decolonizzazione nel continente nero, con drammatiche immagini sul selvaggio sfruttamento della fauna africana e sull'inadeguatezza delle popolazioni indigene ad autogovernarsi. La sua tesi era semplice: \u00e8 giusto che gli stati africani raggiungano l'indipendenza. Per\u00f2 gli africani non hanno dimestichezza con la forma-stato, per cui, l'abbandono delle potenze coloniali provocher\u00e0 il caos. E nel caos prevarr\u00e0 il pi\u00f9 forte, o il pi\u00f9 violento. In sostanza, secondo Jacopetti, con la decolonizzazione l'Africa avrebbe provocato un'involuzione delle condizioni di vita delle popolazioni. Il film vinse il David di Donatello 1966. Nonostante ci\u00f2, una parte della critica accus\u00f2 gli autori di razzismo.\nNel 1971 i due registi realizzarono \"Addio zio Tom\", beffarda indagine sulla schiavit\u00f9 negli Stati Uniti dell'Ottocento. Il film si discosta dalle opere precedenti perch\u00e9 fa trasparire sin dalla prima inquadratura che si tratta di una ricostruzione filmata: due giornalisti scendono da un elicottero proveniente dal futuro per un \"reportage\" \"in soggettiva\" sul commercio degli schiavi. Anche lo stile si fa ancora pi\u00f9 beffardo e bizzarro, allontanandosi dall'approccio asciutto dei precedenti film della coppia.\nNel 1972 ader\u00ec al MSI-DN.\nNel 1975 Jacopetti diresse \"Mondo candido\", trasposizione in chiave moderna del \"Candido\" di Voltaire. Quest'opera non venne apprezzata n\u00e9 dalla critica n\u00e9 dal pubblico ed ebbe grossi problemi produttivi, rimanendo il \"canto del cigno\" di questo narratore italiano. Jacopetti \u00e8 stato accusato a pi\u00f9 riprese di razzismo e di un fanatismo di stampo fascista. Alle dure accuse il regista ha sempre ribadito di essere un liberale, concepito come lo intendeva il suo maestro di giornalismo Indro Montanelli.\nGli ultimi anni tra TV e pittura.\nA partire dagli anni '80 Jacopetti abbandon\u00f2 l'attivit\u00e0 professionale: decise di viaggiare, e nel tempo libero, dipingeva. Realizz\u00f2 con la televisione giapponese alcuni documentari e, quando torn\u00f2 in Italia, risiedette nella sua casa di Roma, citt\u00e0 nella quale mor\u00ec il 17 agosto 2011. \u00c8 stato sepolto nel cimitero degli inglesi, a Roma, dove riposa anche l'attrice britannica Belinda Lee (1935-1961), morta mentre era in attesa di un figlio da Jacopetti.\nControversie storiografiche.\nSecondo Franco Prosperi, fu Gualtiero Jacopetti a scattare le foto al corpo di Benito Mussolini a Piazzale Loreto. Jacopetti invece, in un'intervista di Tatti Sanguineti, sostiene che a scattare quella foto fu Fedele Toscani."}
{"id": "693088", "revid": "92920", "url": "https://it.wikipedia.org/wiki?curid=693088", "title": "Amatori Hockey Lodi", "text": ""}
{"id": "693089", "revid": "125724174", "url": "https://it.wikipedia.org/wiki?curid=693089", "title": "Sogliola", "text": "Con il nome comune sogliola si indicano alcune specie di pesci d'acqua salata appartenenti alla famiglia dei soleidi e dei Pleuronectidi.\nSono pesci la cui evoluzione li ha portati alla postura sdraiata su un fianco, con uno dei due occhi che si \u00e8 spostato a fianco dell'altro, sul lato rivolto verso la superficie dell'acqua. Anche la colorazione ha seguito quest'evoluzione: il lato rivolto verso il fondo \u00e8 bianco, quello verso l'alto \u00e8 bruno, marezzato, mimetico e spesso camaleontico: le sogliole riescono infatti a cambiare colore per imitare l'ambiente circostante grazie ai cromatofori, cellule con pigmenti colorati dell'epidermide. \nHabitat.\nLa sogliola abita solitamente i fondali marini fangosi, dalle coste pi\u00f9 basse fino a profondit\u00e0 di oltre 200 metri. \u00e8 diffusa nell'oceano atlantico orientale e nel mare mediterraneo.\nSi nutre dei piccoli invertebrati che popolano i fondali su cui vive e, in et\u00e0 avanzata, di piccoli pesci che le si avvicinano. \nSpecie.\nDi seguito sono indicate le principali specie conosciute in italiano come sogliola:\nUsi alimentari.\nLa sua carne \u00e8 molto apprezzata in cucina: di sapore molto delicato, non deciso n\u00e9 caratteristico, il che consente di adoperarla per diverse preparazioni in cui viene facilmente unita ad altri ingredienti, per ottenere una mousse o degli involtini."}
{"id": "693091", "revid": "599013", "url": "https://it.wikipedia.org/wiki?curid=693091", "title": "Giorgio Zancanaro (ciclista)", "text": "Professionista dal 1961 al 1968, conta la vittoria di tre tappe al Giro d'Italia.\nCarriera.\nI suoi primi due anni di carriera professionistica si svolsero alla Philco, quindi pass\u00f2 alla San Pellegrino Sport, giungendo terzo al Giro d'Italia 1963 dove vinse anche una tappa. La stagione successiva fu alla Carpano, dove ottenne le prime vittorie da professionista (Giro di Toscana e una tappa del Giro d'Italia). Nel 1967 si aggiudic\u00f2 ancora una tappa del Giro d'Italia."}
{"id": "693092", "revid": "49700", "url": "https://it.wikipedia.org/wiki?curid=693092", "title": "Papa Francesco", "text": "Di nazionalit\u00e0 argentina, \u00e8 il primo papa proveniente dal continente americano.\nAppartiene ai chierici regolari della Compagnia di Ges\u00f9 (Gesuiti) ed \u00e8 il primo pontefice proveniente da quest'ordine religioso.\nBiografia.\nNato in una famiglia di origini piemontesi e liguri, \u00e8 il primogenito dei cinque figli di Mario Bergoglio, funzionario delle ferrovie salpato nel 1928 dal porto di Genova per cercare fortuna a Buenos Aires, e di Regina Maria Sivori, casalinga.\nDa parte di padre, il bisnonno Francesco era nativo di Montechiaro d'Asti, mentre il nonno Giovanni Angelo era nato in localit\u00e0 Bricco Marmorito di Portacomaro Stazione, frazione di Asti non lontana da Portacomaro, ove \u00e8 sopravvissuto un ramo della sua famiglia; la nonna Rosa era originaria di Piana Crixia in provincia di Savona. \nDa parte materna, il nonno era originario di Santa Giulia di Centaura, frazione collinare di Lavagna in provincia di Genova; la nonna era originaria della frazione Teo di Cabella Ligure in provincia di Alessandria.\nAll'et\u00e0 di 21 anni, a causa di una grave forma di polmonite, gli venne asportata la parte superiore del polmone destro. Infatti, a quell'epoca, malattie polmonari come infezioni fungine o polmoniti erano curate chirurgicamente per la scarsit\u00e0 di antibiotici. Anche per questo i vaticanisti lo esclusero dalla lista dei papabili durante il conclave della sua elezione.\nPerito chimico, si \u00e8 mantenuto per un certo periodo facendo le pulizie in una fabbrica e poi facendo anche il buttafuori in un locale malfamato di C\u00f3rdoba. In base a quanto dichiarato da lui stesso, ha avuto anche una fidanzata prima d'intraprendere la vita ecclesiastica.\nDecide di entrare nel seminario di Villa Devoto e l'11 marzo 1958 comincia il suo noviziato nella Compagnia di Ges\u00f9, trascorrendo un periodo in Cile e tornando a Buenos Aires in seguito, per laurearsi in filosofia nel 1963. Dal 1964 insegna per tre anni letteratura e psicologia nei collegi di Santa Fe e Buenos Aires.\nRiceve l'ordinazione presbiterale il 13 dicembre 1969 con l'imposizione delle mani da parte dell'arcivescovo di C\u00f3rdoba Ram\u00f3n Jos\u00e9 Castellano.\nDopo altre esperienze d'insegnamento e la nomina a padre superiore provinciale dell'Argentina (dal 31 luglio 1973 al 1979) \u00e8 rettore della Facolt\u00e0 di teologia e filosofia a San Miguel. Nel 1979 partecipa al vertice della Celam (Consiglio episcopale latinoamericano) a Puebla de Zaragoza ed \u00e8 fra coloro che si oppongono decisamente alla teologia della liberazione, sostenendo la necessit\u00e0 che il continente latino-americano faccia i conti con la propria tradizione culturale e religiosa. Nel 1986 si reca in Germania per un periodo di studio alla \"Philosophisch-Theologische Hochschule\nSankt Georgen\" di Francoforte sul Meno con lo scopo di completare la tesi di dottorato, ma non consegue il titolo. Nel breve periodo tedesco Bergoglio ha modo di vedere e conoscere l'immagine votiva di \"Maria che scioglie i nodi\", devozione che poi contribuir\u00e0 a diffondere in Argentina. Ritornato in patria diventa direttore spirituale e confessore della chiesa della Compagnia di Ges\u00f9 di C\u00f3rdoba.\nMinistero episcopale.\nIl 20 maggio 1992 papa Giovanni Paolo II lo nomina vescovo ausiliare di Buenos Aires, titolare di Auca. Riceve la consacrazione episcopale il 27 giugno 1992 con l'imposizione delle mani da parte del cardinale Antonio Quarracino, arcivescovo di Buenos Aires, assistito da Emilio Og\u00f1\u00e9novich, vescovo di Mercedes-Luj\u00e1n (poi arcivescovo), e dall'arcivescovo Ubaldo Calabresi, nunzio apostolico in Argentina.\nIl 3 giugno 1997 \u00e8 nominato arcivescovo coadiutore di Buenos Aires. Succede alla medesima sede il 28 febbraio 1998, a seguito della morte del cardinale Antonio Quarracino. Diventa cos\u00ec primate d'Argentina. Dal 6 novembre dello stesso anno \u00e8 anche ordinario per i fedeli di rito orientale in Argentina.\nIl 21 febbraio 2001 Giovanni Paolo II, tenendo un concistoro ordinario pubblico per la creazione di quarantadue nuovi cardinali e la pubblicazione dei due cardinali riservati \"in pectore\" nel concistoro del 21 febbraio 1998, lo crea cardinale del titolo di San Roberto Bellarmino. Prende possesso del titolo il 14 ottobre successivo.\nDal 2005 al 2011 \u00e8 a capo della Conferenza Episcopale Argentina.\nInoltre \u00e8 consigliere della Pontificia commissione per l'America Latina, gran cancelliere dell'Universit\u00e0 Cattolica Argentina, presidente della Commissione episcopale per la Pontificia Universit\u00e0 Cattolica Argentina, membro della Congregazione per il culto divino e la disciplina dei sacramenti, membro della Congregazione per il clero, membro della Congregazione per gli istituti di vita consacrata e le societ\u00e0 di vita apostolica, membro del Comitato di presidenza del Pontificio consiglio per la famiglia e membro del Consiglio post sinodale.\nDurante il suo impegno come vescovo ha scelto uno stile di grande semplicit\u00e0, spostandosi con i mezzi pubblici e rinunciando a vivere nella sede dell'Episcopato, a favore di un comune appartamento dove si cucinava da solo i pasti.\nMotto episcopale.\nIl motto che compare nello stemma adottato da Bergoglio dopo la sua ordinazione a vescovo \u00e8 \"Miserando atque eligendo\", espressione tratta da un'omelia di Beda il Venerabile, santo e dottore della Chiesa e traducibile come \u00ab[lo] guard\u00f2 con misericordia (con sentimento di piet\u00e0) e lo scelse\u00bb:\nPosizioni teologiche, morali, sociali e su temi politici.\nLa teologia della liberazione.\nNegli anni settanta nel Sudamerica si accese il dibattito sulla teologia della liberazione: Bergoglio non condivise le aperture di diversi membri importanti del suo ordine e assunse una posizione pi\u00f9 moderata, esprimendo anche parole di condanna verso quei gesuiti che si lasciavano attrarre dalla teologia della liberazione. Quando partecip\u00f2 nel 1979 a Puebla alla terza conferenza generale del Consiglio episcopale latinoamericano, fu tra i principali oppositori di questa riflessione teologica, anche se alcuni lo considerano vicino a una sua \"scuola argentina\". Durante gli anni della dittatura, s'impegn\u00f2 in prima persona per offrire rifugio e protezione ai religiosi perseguitati per la loro vicinanza alla teologia della liberazione. Il Colegio M\u00e1ximo dei gesuiti, di cui era il padre provinciale, divenne in quel periodo una centrale di soccorso dove, con la scusa degli esercizi spirituali, veniva fornito un nascondiglio sicuro e una via clandestina per poter lasciare il Paese.\nAmministrazione dei sacramenti.\nNel \"Documento di Aparecida\", in occasione della quinta conferenza generale dell'episcopato latino-americano nel 2007, l'allora cardinale Bergoglio si espresse circa il merito dei singoli di ricevere l'Eucaristia. Il testo al punto 436 afferma che \"Dobbiamo rispettare la coerenza eucaristica, vale a dire essere a conoscenza del fatto che non possono accedere alla Santa Comunione e allo stesso tempo agire con fatti o parole contro i comandamenti, soprattutto quando favoriscono l'aborto, l'eutanasia e altri gravi delitti contro la vita e la famiglia. Questa responsabilit\u00e0 pesa in particolare sui legislatori, i governanti e gli operatori sanitari\".\nIl cardinale Bergoglio critic\u00f2 aspramente, perch\u00e9 \"allontanano il popolo di Dio dalla salvezza\", alcuni sacerdoti di Buenos Aires, che si erano rifiutati di battezzare i bambini nati da coppie non sposate o figli di madri nubili.\nAborto, eutanasia e pratiche anticoncezionali.\nIl cardinale Bergoglio, conformemente alla posizione ufficiale della Chiesa su questi temi, ha invitato il clero e i laici a opporsi all'aborto e all'eutanasia, ritenendo i movimenti politici a essi favorevoli espressione di una \"cultura della morte\".\nSecondo il quotidiano britannico \"The Guardian\", avrebbe una visione diversa da quella ufficiale della Chiesa sull'uso di contraccettivi, ritenendo che possono essere ammissibili per prevenire la diffusione di malattie anche se si \u00e8 opposto alla loro distribuzione gratuita, proposta dal Governo Kirchner in Argentina.\nLe unioni omosessuali e l'ideologia di genere.\nBergoglio ha ribadito l'insegnamento della Chiesa cattolica sull'intrinseca immoralit\u00e0 delle pratiche omosessuali e, di pari passo, ha insegnato l'importanza del rispetto per le persone omosessuali.\nNel 2010, in occasione del dibattito sulla legge sostenuta dal governo argentino volta a stabilire l'equivalenza tra matrimonio eterosessuale e unioni omosessuali, l'arcivescovo di Buenos Aires si oppose al disegno di legge, entrando in contrasto con la presidente argentina Cristina Fern\u00e1ndez de Kirchner. In una lettera alle Suore Carmelitane di Buenos Aires Bergoglio scrisse:\nAlcuni hanno sostenuto che la sua militanza nella campagna contro la legge abbia contribuito alla sua approvazione e da qualche membro della Chiesa argentina la sua lettera fu vista \"a posteriori\" come un errore strategico. Nel 2012 la Chiesa argentina espose le sue ragioni nel dibattito su modifiche al codice civile argentino, ragioni che includevano la surrogazione di maternit\u00e0 e la fecondazione artificiale, ma evitando il linguaggio forte che le alien\u00f2 consensi nel 2010.\nIl difficile rapporto tra la Casa Rosada e Bergoglio, iniziato gi\u00e0 con la presidenza di N\u00e9stor Kirchner, \u00e8 proseguito con fasi alterne fino all'elezione al soglio pontificio.\nNell'enciclica \"Lumen fidei\", redatta a quattro mani con papa Benedetto XVI, viene ribadito e valorizzato il ruolo della famiglia intesa come unione tra uomo e donna nel matrimonio:\nDurante una conferenza stampa tenutasi il 29 luglio 2013 per il ritorno al Vaticano dal Brasile per la Giornata mondiale della giovent\u00f9, rispondendo a una domanda sulla \"lobby gay\" in Vaticano ha affermato:\nL'11 aprile 2014, rivolgendosi alla delegazione dell'Ufficio Internazionale Cattolico dell'Infanzia, ha denunciato la \"manipolazione educativa\" dei bambini riguardo alla maturazione e all'identit\u00e0 sessuale, paragonandola ai regimi totalitari del Novecento:\nLa critica \u00e8 stata poi ribadita il 19 gennaio 2015 nella conferenza stampa durante il volo di ritorno dalle Filippine, conferenza in cui ha parlato esplicitamente di teoria del gender:\nI medesimi concetti sono stati ribaditi il 27 luglio 2016, durante l'incontro con i vescovi polacchi a Cracovia, richiamandosi al pensiero del suo predecessore, Benedetto XVI:\nPovert\u00e0 e disuguaglianza economica.\nIn una riunione dei vescovi latino-americani nel 2007 Bergoglio dichiar\u00f2: \"Viviamo nella parte pi\u00f9 ineguale del mondo, che ha fatto crescere ancora di pi\u00f9 la miseria che si \u00e8 ridotta di meno\" aggiungendo \"L'ingiusta distribuzione dei beni persiste, creando una situazione di peccato sociale che grida al cielo e limita le possibilit\u00e0 di una vita pi\u00f9 piena per cos\u00ec tanti dei nostri fratelli\".\nIl 30 settembre 2009 Bergoglio, parlando al convegno \"Las deudas sociales de nuestro tiempo\" (\"I debiti sociali del nostro tempo\") organizzato dall'Universit\u00e0 gesuita del Salvador a Buenos Aires presso il Palace Hotel Alvear, cit\u00f2 il \"Documento di Santo Domingo\" redatto nel 1992 in occasione della quarta conferenza generale del Consiglio episcopale latinoamericano, documento in cui si afferma che \"la povert\u00e0 estrema e le strutture economiche ingiuste che causano grandi disuguaglianze\" sono violazioni dei diritti umani. Bergoglio continu\u00f2 la sua relazione descrivendo il debito sociale come \"immorale, ingiusto e illegittimo\", specialmente quando si verifica in una nazione che possiede le condizioni economiche necessarie per evitare i danni della povert\u00e0. Egli reclam\u00f2 una risposta etica culturale e solidale per saldare il debito sociale nei confronti di milioni di argentini, per lo pi\u00f9 bambini e giovani, affermando che \u00e8 imperativo lottare per cambiare le condizioni strutturali, le attitudini personali o corporative che generano questo situazione.\nNel corso di uno sciopero di 48 ore tenutosi a Buenos Aires, sciopero indetto per la decisione del presidente Fernando de la R\u00faa di tagliare i salari e le pensioni dei dipendenti pubblici del 13%), Bergoglio predicando nella chiesa di San Cayetano, il santo patrono del lavoro e del pane, osserv\u00f2 la differenze esistente tra \"poveri che sono perseguitati quando chiedono di poter lavorare e le persone ricche che ricevono applausi per essersi sottratti alla giustizia\".\nNell'anno 2002, in piena crisi economica dell'Argentina, Bergoglio critic\u00f2 aspramente la classe politica al potere dicendo: \"Non dobbiamo tollerare il triste spettacolo di coloro che non sanno pi\u00f9 come mentire e si contraddistinguono per il tentativo di mantenere i loro privilegi, la loro avidit\u00e0 e la loro ricchezza guadagnata con disonest\u00e0.\" Bergoglio prosegu\u00ec pregando Dio affinch\u00e9 coloro che hanno responsabilit\u00e0 dirigenziali comprendessero che il vero potere \u00e8 al servizio degli altri e affinch\u00e9 gli argentini affrontassero con coraggio la ricostruzione del loro paese. Le osservazioni dell'arcivescovo si conclusero con una critica alla \"assuefazione alla povert\u00e0\".\nMolti commentatori hanno sottolineato come sia evidente in diversi suoi interventi e commenti del tempo l'opposizione di Bergoglio al governo Kirchner.\nNel giugno 2019 Papa Francesco ha parlato della emergenza climatica e l'irresponsabilit\u00e0 delle passate e presenti generazioni come \"un brutale atto di ingiustizia verso i poveri e le generazioni future\". Sono i poveri, infatti, che \"soffrono il peggior impatto della crisi climatica\".\nL'attenzione agli emarginati.\nBergoglio ha sempre dedicato grande attenzione alle persone che vivono ai margini della societ\u00e0, tanto da affermare che il potere del papa deve essere il servizio, specie ai pi\u00f9 poveri, ai pi\u00f9 deboli e ai pi\u00f9 piccoli. In quest'ottica, desidera una Chiesa di \u00abprossimit\u00e0\u00bb, vicina all'umanit\u00e0 e alle sue sofferenze.\nNel 2001, durante una visita a un ospedale di Buenos Aires, ha voluto lavare e baciare i piedi a dodici malati di AIDS, criticando l'indifferenza della societ\u00e0 verso gli ammalati e i poveri.\nReato di tortura.\nBergoglio ha esposto la sua contrariet\u00e0 alla pratica della tortura e ha sostenuto il ddl tortura che prevede l'introduzione del delitto di tortura nell'ordinamento legislativo penale italiano.\nSociet\u00e0 urbana e urbanizzazione.\nBergoglio, anche alla luce dei suoi vent'anni di impegno come arcivescovo di Buenos Aires, ha dedicato particolare attenzione alle sfide e alle opportunit\u00e0 offerte dalla moderna societ\u00e0 urbana. Questi scenari, talvolta visti con timore, si presentano infatti come particolarmente affascinanti per il cristianesimo, considerato che proprio nelle grandi citt\u00e0 del tempo la Chiesa si form\u00f2 e trov\u00f2 modo di espandersi.\nLe moderne citt\u00e0 sono viste da Bergoglio come luoghi di incrocio e scambio dove i legami di etnia, cultura, storia non sono omogenei e, al tempo stesso, gli stessi diritti civili sono distribuiti in maniera non uguale. In questo contesto, per Bergoglio il cristiano \u00e8 chiamato a impegnarsi nell'essere cittadino, mettendosi a servizio della comunit\u00e0 in cui vive e attuando comportamenti che \"creano cittadinanza\". \"Agire da buoni cittadini\u00a0\u2013in qualunque citt\u00e0 \u2013 migliora la fede\": riprendendo la raccomandazione di san Paolo () Bergoglio evidenzia a questo proposito il valore dell'inculturazione: vivere a fondo l'umano, in ogni cultura, migliora l'esperienza religiosa e la vita stessa delle citt\u00e0.\nLa capacit\u00e0 di riconoscere come fratelli le persone che vivono nella citt\u00e0 apre alla speranza, radicata nella fede, di nuovi incontri dove riconoscere e servire il prossimo, superando le forze centripete presenti nelle realt\u00e0 urbane, dove molti sono portati a vivere in un sostanziale isolamento. Lo sguardo della fede deve servire a vedere l'altro come un concittadino e deve divenire, in questo modo, uno sguardo \"civico\". In questa prospettiva Dio, secondo Bergoglio, diventa anche la chiave per superare il relativismo moderno: ogni incontro e ogni volto sono unici e la verit\u00e0 si serve mostrando nuove strade in avanti e non giudicando il passato delle persone.\nSecondo Bergoglio, l'atteggiamento del cristiano nelle citt\u00e0 pu\u00f2 quindi risolversi in tre atteggiamenti: la capacit\u00e0 di andare incontro all'altro e di creare prossimit\u00e0; la testimonianza; la pazienza nel seguire i processi senza forzarne i tempi.\nIl conclave del 2005.\nIl cardinale Bergoglio era considerato uno dei candidati pi\u00f9 in vista per l'elezione a pontefice nel conclave del 2005; secondo la ricostruzione del conclave operata dal vaticanista Lucio Brunelli sulla base del supposto diario di un cardinale elettore, Bergoglio sarebbe stato il cardinale pi\u00f9 votato dopo Ratzinger. Pur se tradizionalmente il presule aveva sempre rifiutato incarichi di un certo peso nella curia romana, anche i cardinali che votarono per Carlo Maria Martini puntavano sul porporato argentino, che poteva contare sui voti di quasi tutti i cardinali provenienti dall'America Latina.\nAl secondo scrutinio i voti per Ratzinger aumentarono rispetto al primo, ma anche Bergoglio ottenne un numero di preferenze non trascurabile: i sostenitori di Bergoglio miravano a fargli ottenere 40 voti. Al terzo scrutinio a Ratzinger mancavano pochissimi voti per essere eletto: diversi cardinali del blocco di Bergoglio, allo scrutinio successivo, diedero a Ratzinger i voti che gli mancavano per l'elezione.\nIl pontificato.\nElezione a Sommo Pontefice.\nIl pontificato di Benedetto XVI fu bruscamente interrotto quando, l\u201911 febbraio 2013, durante il concistoro per la canonizzazione dei martiri di Otranto, lo stesso papa annunci\u00f2 le proprie dimissioni, rese poi effettive il 28 febbraio seguente.\nIl Conclave inizi\u00f2 il pomeriggio del 12 marzo. L\u2019elezione avviene la sera del giorno dopo, al quinto scrutinio. Bergoglio assume il nome di Francesco in onore di san Francesco d'Assisi.. \u00c8 il primo gesuita a diventare papa e il primo pontefice proveniente dal continente americano (nonch\u00e9 il primo extraeuropeo dai tempi di Gregorio III).\nNel suo primo discorso pubblico come papa, dopo aver salutato la folla con un semplice \"buonasera\", ha chiesto di pregare per Benedetto XVI, recitando insieme a tutti i fedeli la preghiera del \"Padre nostro\", dell\"Ave Maria\" e del \"Gloria al Padre\". In seguito ha ricordato lo stretto legame tra il papa e la Chiesa di Roma, \u00abche presiede nella carit\u00e0 tutte le Chiese\u00bb, con un riferimento implicito alle parole introduttive della \"Lettera ai Romani\" di Ignazio di Antiochia. Ha poi chiesto ai fedeli di pregare anche per lui, sottolineando questo momento chinando il capo e rimanendo in silenzio per qualche istante. Anche in questo caso, si pu\u00f2 cogliere un riferimento implicito al rito di ordinazione episcopale descritto dalla \"Tradizione apostolica\" di Ippolito di Roma, risalente all'inizio del III secolo, in cui spicca il richiamo al silenzio e la preghiera del popolo convenuto affinch\u00e9 le Spirito Santo discenda sul vescovo neoeletto.\nPapa Francesco ha impartito poi la benedizione \"Urbi et Orbi\" senza l'abito corale e senza le tradizionali scarpe rosse preparate nella sagrestia della Cappella Sistina dal maestro delle celebrazioni liturgiche pontificie Guido Marini e previsti per l'occasione, ma indossando solo l'abito piano bianco, con la croce pettorale in argento che utilizzava prima di essere eletto papa. Solo al momento della benedizione il nuovo pontefice ha indossato la stola, che poi ha subito tolto.. Dopodich\u00e9, prima di congedarsi, ha nuovamente salutato i fedeli in piazza San Pietro, ringraziandoli per la loro accoglienza.\nIl giorno seguente, padre Federico Lombardi, incontrando la stampa accreditata, ha raccontato che il neo-pontefice, subito dopo l'elezione, nel ricevere l'omaggio di tutti i cardinali nella Cappella Sistina, ha preferito stare in piedi piuttosto che utilizzare la poltrona a disposizione, \u00e8 tornato nella \"Domus Sanctae Marthae\" sul pulmino con gli altri cardinali invece di utilizzare l'automobile papale. In seguito si \u00e8 recato alla Casa del Clero dove aveva soggiornato nei giorni precedenti al Conclave, ha preso i suoi bagagli e ha pagato il conto.\nIl pomeriggio del 14 marzo Francesco ha concelebrato insieme ai cardinali elettori la \"missa pro Ecclesia\" nella Cappella Sistina. Ha scelto di proclamare l'omelia, improvvisata al momento, dall'ambone invece che \"ex cathedra\".\nIl Papa ha deciso di risiedere nella \"Domus Sanctae Marthae\" anzich\u00e9 nell'appartamento papale del Palazzo Apostolico.\nLa scelta del nome papale.\nBergoglio \u00e8 stato il primo pontefice ad assumere il nome di Francesco, scegliendo per la prima volta dopo undici secoli, dai tempi di papa Lando, di adottare un nome mai utilizzato da un predecessore (se si esclude Giovanni Paolo I, il quale un\u00ec i nomi dei suoi due immediati predecessori, papa Giovanni XXIII e papa Paolo VI).\nIl 16 marzo ha spiegato, in occasione del suo incontro con i giornalisti nell'Aula Paolo VI, le ragioni della scelta del suo nome pontificale:\nIl 17 marzo, dopo la preghiera di rito nel suo primo \"Angelus\", ha inoltre precisato che, scegliendo il nome del patrono d'Italia, \u00abrafforza\u00bb il suo \u00ablegame spirituale\u00bb con l'Italia. Si \u00e8 poi congedato dai pellegrini con la formula \u00abBuona domenica e buon pranzo\u00bb, che diventer\u00e0 una costante in occasione dell\"Angelus\" e del \"Regina Coeli\".\nLo stemma papale.\nLo stemma scelto dal Pontefice \u00e8 lo stesso scelto al momento della sua consacrazione episcopale, fatti salvi i simboli della dignit\u00e0 pontificia, uguali a quelli impiegati nello stemma di papa Benedetto XVI, quali la mitra (al posto della tiara) posta tra due chiavi una d'oro e una d'argento, passate in decusse accollate allo scudo e legate di rosso. Rispetto allo stemma di Benedetto XVI \u00e8 assente il pallio, mentre \u00e8 presente, collocato tra le estremit\u00e0 dei cordoni rossi che passano all'interno dei passa-chiave, il motto del Papa (lo stesso usato da vescovo), in forma di scritta su cartiglio; le lame e i passa-chiave delle chiavi hanno inoltre una forma pi\u00f9 squadrata.\nLo scudo \u00e8 azzurro che in araldica simboleggia, a causa della sua relazione con il cielo, tutte le virt\u00f9 pi\u00f9 elevate e, tra quelle spirituali, devozione, fedelt\u00e0, castit\u00e0, giustizia, santit\u00e0.\nLa forma dello scudo \u00e8 di tipo spagnolo o fiammingo costituito da un quadrato cui si aggiunge un semicerchio in basso. Al suo interno sono presenti:\nLa stella e il nardo erano, nello stemma episcopale, d'argento, poi mutato in oro in ottemperanza alle regole d'araldica. La scelta di questi simboli \u00e8 stata motivata dalla volont\u00e0 del pontefice di manifestare la propria devozione alla Vergine Maria e a San Giuseppe.\nLo stemma del Papa \u00e8 stato leggermente variato il 26 marzo 2013: la stella, originariamente a cinque punte, \u00e8 diventata a otto, la grafica del fiore di nardo \u00e8 stata migliorata, il motto del Papa \u00e8 stato inserito nel cartiglio.\nL'anello del pescatore.\nPer il suo anello del pescatore, papa Francesco ha scelto, fra i bozzetti disegnati dall'artista Enrico Manfrini per Paolo VI, il simbolo di Pietro con le chiavi, il simbolo, cio\u00e8, del potere di amministrare la misericordia divina. L'anello \u00e8 stato realizzato in argento dorato.\nIl Papa indossa l'anello del pescatore solamente durante le celebrazioni papali pi\u00f9 importanti. Nelle altre occasioni, come gli Angelus, le udienze o le celebrazioni minori, indossa l'anello vescovile in argento.\nLa messa inaugurale del ministero petrino.\nLa celebrazione d'inaugurazione del ministero petrino di vescovo di Roma si \u00e8 tenuta il 19 marzo nel sagrato della basilica di San Pietro, in presenza di oltre 130 delegazioni estere ufficiali. All'inizio della celebrazione il Papa ha ricevuto l'anello piscatorio dalle mani del cardinale decano Angelo Sodano, mentre il cardinale protodiacono Jean-Louis Tauran gli ha imposto il sacro pallio, gi\u00e0 indossato da papa Benedetto XVI.\nPapa Francesco ha aperto l'omelia della messa d'inizio del suo pontificato rendendo onore al suo predecessore, Benedetto XVI. Ha poi parlato dell'importanza della custodia e della tenerezza. Alla fine dell'omelia il Papa ha pregato affinch\u00e9 lo Spirito Santo accompagni il suo cammino e ha chiesto ai fedeli di pregare per lui.\nPrima della cerimonia Francesco ha attraversato con la \"papamobile\" piazza San Pietro, gremita di oltre persone. Mentre girava tra i vari settori della piazza, ha fatto fermare la vettura ed \u00e8 sceso per baciare sulla fronte un disabile e accarezzare alcuni bambini.\nLa presa di possesso della Cattedra romana.\nIl 7 aprile, nella basilica di San Giovanni in Laterano si \u00e8 tenuta la messa di insediamento sulla \"cathedra\" romana quale vescovo di Roma. Durante l'omelia il Papa ha ripreso il tema della tenerezza e della misericordia (\u00abLasciamoci avvolgere dalla misericordia di Dio, confidiamo nella sua pazienza che sempre ci d\u00e0 tempo; [...] Sentiremo la sua tenerezza, tanto bella, sentiremo il suo abbraccio e saremo anche noi pi\u00f9 capaci di misericordia, di pazienza, di perdono, di amore.\u00bb) e ha citato uno dei maestri di Joseph Ratzinger, il teologo tedesco Romano Guardini, \u00ab [...] che diceva che Dio risponde alla nostra debolezza con la sua pazienza\u00bb.\nIn segno di continuit\u00e0 con il magistero di papa Giovanni Paolo II, nella giornata dedicata alla divina misericordia da lui istituita, papa Francesco ha voluto utilizzare la ferula argentea, introdotta per la prima volta da Paolo VI e realizzata da Lello Scorzelli, adoperata durante il pontificato del papa polacco e nei primi anni del pontificato di Joseph Ratzinger, invece della ferula propria di Benedetto XVI, usata nelle precedenti celebrazioni (e, in seguito, alternativamente a quella di Paolo VI). Il pontefice ha, inoltre, presieduto alla cerimonia d'intitolazione di una porzione di piazza San Giovanni in Laterano a san Giovanni Paolo II.\nIl rapporto con il papa emerito.\nIl 23 marzo, dopo appena 10 giorni dall'elezione al soglio di Pietro, papa Francesco si \u00e8 recato a Castel Gandolfo presso il Palazzo Pontificio per incontrare il papa emerito Benedetto XVI; dopo un abbraccio hanno pregato insieme, inginocchiati uno accanto all'altro. Storicamente si \u00e8 trattato del primo incontro fra due pontefici.\nIl 2 maggio 2013, papa Francesco ha ricevuto Benedetto XVI, che dopo circa due mesi trascorsi a Castel Gandolfo, ha fatto il suo ritorno in Vaticano, andando a vivere nel Monastero Mater Ecclesiae, cos\u00ec come precedentemente previsto, al termine dei lavori di ristrutturazione. Papa Francesco e Benedetto XVI hanno pregato insieme nella cappella del convento Mater Ecclesiae, dove il Papa emerito passer\u00e0 gli ultimi anni della sua vita, ed \u00e8 cos\u00ec cominciata l'inedita convivenza di due pontefici all'interno delle Mura Vaticane.\nPapa Francesco e papa Benedetto XVI si sono incontrati nuovamente in pubblico il 5 luglio 2013, in occasione dell'inaugurazione di un nuovo monumento all'arcangelo Michele nei Giardini Vaticani.\nRiguardo al rapporto con il suo predecessore, papa Francesco, in un'intervista fattagli durante il volo di ritorno da Rio de Janeiro, ha dichiarato di volergli molto bene e di provare molta stima nei suoi confronti e, inoltre, ha aggiunto: \u00ab\u00c8 come avere un nonno a casa, il nonno saggio, venerato, amato, \u00e8 un esempio di prudenza\u2026 \u00c8 come il mio pap\u00e0, se avessi una difficolt\u00e0, una cosa che non ho capito, posso andare a parlare con lui\u00bb.\nIl 22 febbraio 2014 Benedetto XVI ha partecipato al primo concistoro per la creazione di nuovi cardinali di papa Francesco assistendo al rito sedendo tra i cardinali e salutando il Pontefice regnante al termine della processione d'ingresso. Si \u00e8 trattato della prima volta in cui si \u00e8 verificata la compresenza di due papi viventi all'interno della basilica di San Pietro.\nIl 27 aprile 2014 concelebra con Benedetto XVI la canonizzazione dei suoi predecessori Giovanni XXIII e Giovanni Paolo II.\nIl 28 settembre 2014 Benedetto XVI ha presenziato con Francesco alla festa dei nonni e alle iniziative connesse sul sagrato della basilica di San Pietro.\nIl 19 ottobre 2014 Benedetto XVI concelebra nuovamente con papa Francesco la messa in piazza San Pietro in occasione della beatificazione di Paolo VI e della contestuale conclusione del sinodo straordinario dei vescovi.\nIl 14 febbraio 2015 il Papa emerito ha nuovamente partecipato nella basilica di San Pietro al secondo concistoro per la creazione di nuovi cardinali di papa Francesco.\nIl 30 giugno 2015 papa Francesco si \u00e8 recato al monastero Mater Ecclesiae per salutare il predecessore prima di un periodo di riposo che questi avrebbe trascorso per un paio di settimane presso la residenza estiva di Castel Gandolfo, trattenendosi per un colloquio di circa mezz'ora.\nIl 30 novembre 2015 durante la consueta conferenza stampa nel percorso aereo di ritorno dal viaggio apostolico in Africa, papa Francesco, in merito ai recenti scandali - denominati \"Vatileaks2\" - che hanno scosso il Vaticano, ha dichiarato che continuer\u00e0 \"con i cardinali, con le commissioni quell'opera di pulizia iniziata da Ratzinger\", eletto proprio contro la corruzione. \"13 giorni prima che morisse Wojty\u0142a - ha continuato Bergoglio - Ratzinger ha parlato della sporcizia nella Chiesa\" alla Via Crucis al Colosseo e, successivamente, nell'omelia della messa pro eligendo Pontifice. \"Noi lo abbiamo eletto per questa sua libert\u00e0 di dire le cose\", ha aggiunto papa Francesco.\nIl successivo 8 dicembre, all'apertura della Porta santa per il giubileo della misericordia, ha presenziato anche il papa emerito Benedetto XVI che ha poi varcato per primo la Porta subito dopo Francesco.\nLe riforme nel governo della Chiesa e del Vaticano.\nLa riforma della Curia.\nIl 13 aprile 2013 un comunicato della Segreteria di Stato annuncia che papa Francesco ha costituito un gruppo di cardinali \"per consigliarlo nel governo della Chiesa universale e per studiare un progetto di revisione della Costituzione Apostolica \"Pastor bonus\" sulla Curia Romana\". Gli otto porporati scelti sono:\nIl segretario \u00e8 Marcello Semeraro, vescovo di Albano. \nIl 28 settembre, \"dopo matura riflessione\", papa Francesco mediante un chirografo, ha istituito tale gruppo di cardinali \"come un \u00abConsiglio di Cardinali\u00bb\". La prima riunione si \u00e8 svolta dal 1\u00ba al 3 ottobre.\nIl 2 luglio 2014 entra a far parte del Consiglio il cardinale Pietro Parolin, Segretario di Stato.\nIl 27 giugno 2015 \u00e8 stata istituita la Segreteria per la comunicazione con il compito di \"rispondere all'attuale contesto comunicativo, caratterizzato dalla presenza e dallo sviluppo dei media digitali, dai fattori della convergenza e dell\u2019interattivit\u00e0\" e anche di ristrutturare complessivamente, attraverso un processo di riorganizzazione e di accorpamento, \"tutte le realt\u00e0 che, in diversi modi, fino ad oggi, si sono occupate della comunicazione\", al fine di \"rispondere sempre meglio alle esigenze della missione della Chiesa\".\nIl 15 agosto 2016 \u00e8 stato costituito il Dicastero per i laici, la famiglia e la vita, in cui sono confluiti il Pontificio consiglio per la famiglia e il Pontificio consiglio per i laici.\nIl 17 agosto 2016 \u00e8 stato costituito il Dicastero per il servizio dello sviluppo umano integrale in cui sono confluiti quattro Pontifici consigli: giustizia e pace, \"Cor Unum\", pastorale per i migranti e gli itineranti e pastorale per gli operatori sanitari.\nLa riforma dello IOR.\nIl 24 giugno 2013 papa Francesco ha istituito \"una Pontificia commissione referente sull'Istituto per le opere di religione che raccolga puntuali informazioni sulla posizione giuridica e sulle varie attivit\u00e0 dell'Istituto al fine di consentire, qualora necessario, una migliore armonizzazione del medesimo con la missione universale della Sede Apostolica\". Questa commissione, composta da cinque membri e presieduta dal cardinale Raffaele Farina, ha la facolt\u00e0 di accedere a \"documenti, dati e informazioni necessari allo svolgimento delle proprie funzioni istituzionali\" anche se coperti da segreto d'ufficio.\nTale commissione, una volta terminate le indagini, dovr\u00e0 consegnare al Papa una relazione conclusiva. Oltre al presidente Farina, fanno parte della commissione il cardinale camerlengo Jean-Louis Tauran (che fa parte anche della commissione cardinalizia di controllo dello IOR), la professoressa Mary Ann Glendon, come coordinatore monsignor Juan Ignacio Arrieta Ochoa de Chinchetru e nella qualit\u00e0 di segretario monsignor Peter Bryan Wells.\nIl 28 novembre 2013, papa Francesco ha nominato suo segretario particolare monsignor Alfred Xuereb, delegato per la Pontificia commissione referente sullo IOR.\nIl 15 gennaio 2014 ha rinnovato, per il successivo quinquennio, la Commissione cardinalizia di vigilanza dell'Istituto per le opere di religione, che risulta ora composta dai cardinali Christoph Sch\u00f6nborn, arcivescovo di Vienna,\u00a0Thomas Christopher Collins, arcivescovo di Toronto, Jean-Louis Tauran, presidente del Pontificio consiglio per il dialogo interreligioso,\u00a0Santos Abril y Castell\u00f3, arciprete della Basilica di Santa Maria Maggiore e da Pietro Parolin, Segretario di Stato.\nLa riforma del Codice Penale vaticano.\nL'11 luglio 2013 il Papa ha varato, con un \"motu proprio\" entrato in vigore il 1\u00ba settembre 2013, una serie di misure che riformano il Codice Penale vaticano, adeguandolo alle normative internazionali e modificando la legislazione vaticana, di fatto ferma al Codice Zanardelli, se si eccettuano alcune modifiche (quali ad esempio lo spaccio di sostanze stupefacenti), per le quali le autorit\u00e0 vaticane hanno dovuto cercare altre fonti nel loro ordinamento giuridico. \u00c8 stata abolita la pena dell'ergastolo, sostituita dalla pena della reclusione da 30 a 35 anni, e sono stati dichiarati reati la tortura, i \"delitti contro i minori\" (vendita, prostituzione, arruolamento e violenza sessuale), la pedopornografia e la detenzione di materiale pedopornografico, gli atti sessuali con minori, i \"delitti contro l'umanit\u00e0\" (genocidio e \"apartheid\"); sono inoltre state inasprite le pene per i reati di corruzione. Con il \"motu proprio\" l'imputato \u00e8 presunto innocente fino a sentenza definitiva e sono stati regolamentati i criteri per l'estradizione.\nLe disposizioni della riforma si applicheranno non solo allo Stato della Citt\u00e0 del Vaticano, ma anche all'ambito della Santa Sede, in maniera da rendere perseguibili da parte degli organi giudiziari vaticani anche i reati commessi al di fuori dello Stato.\nLa riforma economica della Santa Sede.\nIl 18 luglio 2013 ha istituito una commissione referente che dovr\u00e0 raccogliere informazioni sulle questioni economiche che interessano la Santa Sede. I membri della Commissione sono laici, esperti di \"materie giuridiche, economiche, finanziarie e organizzative\", gi\u00e0 consulenti o revisori di istituzioni economiche vaticane o ecclesiastiche. Unico ecclesiastico \u00e8 il segretario. Gli otto membri sono: Joseph F.X. Zahra, che ne \u00e8 il presidente, monsignor Lucio \u00c1ngel Vallejo Balda (segretario della Prefettura degli Affari Economici), Jean-Baptiste de Franssu, Enrique Llano, Jochen Messemer, Francesca Immacolata Chaouqui, Jean Videlain-Sevestre e George Yeo.\nIl 24 febbraio 2014 sono stati istituiti la Segreteria per l'economia e il Consiglio per l'economia, con il compito di armonizzare le politiche di controllo riguardo alla gestione economica della Santa Sede e della Citt\u00e0 del Vaticano.\nIl 2 novembre 2015 monsignor Lucio \u00c1ngel Vallejo Balda e Francesca Immacolata Chaouqui vengono arrestati dalla Gendarmeria Vaticana perch\u00e9 implicati nella divulgazione di documenti riservati riguardanti gravi scandali finanziari all'interno della Chiesa.\nLa riforma della pena di morte nel catechismo.\nNell'agosto 2018 Bergoglio fa eliminare la pena di morte dal Catechismo tramite la revisione dell'articolo numero 2267.\nL'impegno per la pace in Siria.\nPapa Francesco ha rivolto, durante l\"Angelus\" del 1\u00ba settembre 2013, un appello universale per la pace al fine di evitare iniziative militari in Siria. Nel condannare l'uso di armi chimiche nella guerra civile siriana, ha affermato:\nPer rafforzare l'impegno per la pace nel mondo, Bergoglio ha quindi indetto una giornata di digiuno e preghiera per il successivo 7 settembre.\nL'iniziativa per la pace \u00e8 stata inoltre affiancata, a livello diplomatico, da una lettera rivolta ai \"leader\" del G20 in riunione a San Pietroburgo e dall'illustrazione di un piano di riconciliazione in tre punti agli ambasciatori accreditati presso la Santa Sede.\nLa tutela dell'ambiente.\nNell'omelia della messa inaugurale del pontificato, il papa ha richiamato l'esempio di san Francesco di Assisi per invitare tutti ad aver rispetto per ogni creatura di Dio e per l'ambiente in cui viviamo. Nella stessa occasione ha rivolto un appello ai governanti e a tutti gli abitanti del pianeta perch\u00e9 tutelino l'ambiente. La sua seconda enciclica, \"Laudato si',\" \u00e8 dedicata in gran parte proprio alle problematiche ambientali.\nLa lotta alla pedofilia e ai comportamenti sessuali inappropriati nel clero.\nIl 5 aprile 2013 papa Francesco, ricevendo in udienza l'arcivescovo Gerhard Ludwig M\u00fcller, prefetto della Congregazione per la dottrina della fede, gli \"ha raccomandato che la Congregazione, continuando nella linea voluta da Benedetto XVI, agisca con decisione per quanto riguarda i casi di abusi sessuali, promuovendo anzitutto le misure di protezione dei minori, l'aiuto di quanti in passato abbiano sofferto tali violenze, i procedimenti dovuti nei confronti dei colpevoli, l'impegno delle Conferenze episcopali nella formulazione e attuazione delle direttive necessarie in questo campo tanto importante per la testimonianza della Chiesa e la sua credibilit\u00e0\".\nIl 15 maggio 2013, dopo l'appello dell'arcivescovo di Glasgow Philip Tartaglia, papa Francesco ha allontanato il cardinale scozzese Keith O'Brien. Per l'arcivescovo emerito di Saint Andrews ed Edimburgo \u00e8 stato previsto l'abbandono della Scozia e il ritiro per un percorso di penitenza e preghiera. Il cardinale O'Brien si era dimesso in febbraio dopo che alcuni quotidiani britannici avevano pubblicato denunce di comportamenti sessuali inappropriati nei confronti di tre sacerdoti. Il 20 marzo 2015 la Sala Stampa della Santa Sede ha annunciato che papa Francesco ha accettato la sua rinuncia ai diritti e alle prerogative del cardinalato previsti dai canoni 349, 353 e 356 del Codice di diritto canonico. O'Brien ha perso cos\u00ec il diritto di partecipare a un eventuale conclave, ai concistori e ad ogni riunione riservata al Sacro Collegio.\nIl 5 dicembre 2013, il cardinale Sean Patrick O'Malley ha annunciato che, su proposta del Consiglio dei Cardinali, il papa ha approvato l'istituzione di una Commissione per la protezione dei fanciulli; l'istituzione ufficiale \u00e8 avvenuta il 22 marzo 2014.\nNonostante questo, il 5 febbraio 2014, le Nazioni Unite hanno chiesto che il Vaticano \"rimuova immediatamente\" tutti i sacerdoti riconosciuti colpevoli o sospettati di abusi su minori e li denunci alle autorit\u00e0.\nL'11 aprile 2014, nel corso dell'udienza all'Ufficio Internazionale Cattolico dell'Infanzia, papa Francesco ha confermato l'impegno nella lotta contro la pedofilia e ha chiesto perdono per gli abusi commessi sui minori da parte dei sacerdoti:\nViaggi apostolici.\nDall'inizio del suo pontificato, papa Francesco ha compiuto 35 viaggi apostolici visitando 51 nazioni. \nInoltre ha compiuto 32 visite apostoliche in Italia recandosi in 41 citt\u00e0 o frazioni.\nSono numerose infine le visite pastorali avvenute nella diocesi di Roma.\nCanonizzazioni e beatificazioni del pontificato.\nDall'inizio del suo pontificato, papa Francesco ha proclamato 899 santi dei quali 7 riconosciuti per equipollenza e 892 proclamati in 14 distinte cerimonie pubbliche (11 in Vaticano, e 3 rispettivamente negli Stati Uniti d'America, nello Sri Lanka e in Portogallo).\nInoltre ha beatificato formalmente 1395 servi di Dio, di cui 1 per equipollenza\ne gli altri 1.394 nel corso di 139 distinte cerimonie pubbliche.\nConcistori ordinari pubblici per la creazione di nuovi cardinali.\nPapa Francesco ha presieduto il suo primo concistoro il 22 febbraio 2014, nel corso del quale ha nominato 19 cardinali (di cui 16 elettori), provenienti da 15 differenti paesi.\nNel suo secondo concistoro, il 14 febbraio 2015, papa Francesco ha nominato venti cardinali (di cui 15 elettori), originari di 18 diversi paesi.\nIl 19 novembre 2016, nel terzo concistoro da lui presieduto, papa Francesco ha creato tredici nuovi cardinali elettori e quattro ultraottantenni, provenienti da 14 differenti paesi.\nDurante il suo quarto concistoro, tenutosi il 28 giugno 2017, papa Francesco ha creato cinque nuovi cardinali, tutti elettori, originari di cinque paesi diversi. Quattro di essi provengono da un paese che non aveva mai avuto cardinali in precedenza.\nIl 28 giugno 2018, ha presieduto il suo quinto concistoro, durante il quale ha creato 14 cardinali (di cui 11 elettori), provenienti da 11 paesi differenti.\nIl suo sesto concistoro si \u00e8 svolto il 5 ottobre 2019. Il pontefice ha creato 13 nuovi cardinali (di cui 10 elettori)\nIl 28 novembre 2020 papa Francesco ha creato 13 nuovi cardinali (di cui 9 elettori) durante il suo settimo concistoro.\nIl Giubileo straordinario.\nL'11 aprile 2015, durante la celebrazione dei primi vespri della Domenica della Divina Misericordia, ha indetto ufficialmente, con la lettura e la consegna della bolla pontificia \"Misericordiae Vultus\", un giubileo straordinario dedicato alla misericordia. Tale evento ha avuto inizio l'8 dicembre 2015 ed \u00e8 terminato il 20 novembre 2016.\nLa misericordia.\nPapa Francesco, in particolare durante il giubileo straordinario, ha voluto porre un accento specifico sul potente messaggio di Ges\u00f9 Cristo sulla misericordia.\nGi\u00e0 da cardinale, il futuro papa riteneva nel pensiero delle sue pubblicazioni che la moralit\u00e0 cristiana non dovesse essere un titanico sforzo di volont\u00e0, bens\u00ec una risposta alla misericordia di Dio. Non \u00e8 quindi per lui questione di non sbagliare mai, ma di saper riconoscere il proprio errore e risollevarsi e in questo la moralit\u00e0 cristiana rappresenta un'autentica rivoluzione. Commentando il passo evangelico di Ges\u00f9 e della donna adultera, papa Francesco ha ribadito il fatto che Dio non si dimentica mai dell'uomo, ma non si dimentica nemmeno di continuare a ricordargli l'importanza di chiedere perdono. Per l'enfasi posta nella misericordia, molti sono ritornati al cristianesimo e ad accostarsi al sacramento della confessione, risultato di quello che molti hanno definito \"effetto papa Francesco\". A ogni modo questo stesso pensiero del pontefice sembra non aver sortito il medesimo effetto nel calo delle vocazioni sacerdotali in seno alla chiesa, e in particolare nell'ordine dei gesuiti.\nIl portavoce vaticano Greg Burke disse all'epoca del giubileo della misericordia che l'enfasi posta da papa Francesco sul tema della misericordia si sarebbe estesa \"persino a quanti siano colpevoli dei peggiori crimini\".\nDocumenti e opere.\nDall'inizio del suo pontificato, papa Francesco ha pubblicato 3 encicliche, 5 esortazioni apostoliche, 35 motu proprio, pi\u00f9 di 38 costituzioni apostoliche, diverse bolle pontificie tra le quali la \"Misericordi\u00e6 Vultus\" per l'indizione del Giubileo straordinario della Misericordia, numerose lettere apostoliche tra le quali \"Misericordia et misera\" (a conclusione del Giubileo della Misericordia), \"Admirabile signum\" (sul significato e sul valore del presepe), \"Scripturae sacrae affectus\" (per i 1600 anni della morte di san Girolamo), \"Patris corde\" (per l'inizio dell'anno speciale su san Giuseppe nel 150\u00ba anniversario della dichiarazione a Patrono della Chiesa Universale) e \"Candor Lucis aeterne\" (per i 700 anni della morte di Dante Alighieri). \nOltre a questi documenti pontifici, sono state pubblicate diverse opere personali di papa Francesco.\nRelazioni con le altre comunit\u00e0 religiose.\nIl dialogo con la Chiesa ortodossa.\nGi\u00e0 l'episcopato di Bergoglio a Buenos Aires era stato caratterizzato da una forte volont\u00e0 di dialogo e reciproco rispetto con la Chiesa ortodossa. Il vescovo Giovanni, della Chiesa ortodossa russa fuori dalla Russia e residente a Buenos Aires, ha affermato che era abitudine del cardinale Bergoglio partecipare alla liturgia del Natale ortodosso nella citt\u00e0 argentina. Alla messa d'inaugurazione del ministero petrino di papa Francesco, inoltre, ha voluto essere presente, per la prima volta dopo lo scisma del 1054, il patriarca ecumenico di Costantinopoli Bartolomeo I. I due si sono incontrati dapprima in udienza privata e, poi, nella giornata del 20 marzo in occasione dell'incontro con i delegati fraterni delle altre confessioni cristiane e delle altre religioni. In questa occasione papa Francesco si \u00e8 rivolto al patriarca Bartolomeo definendolo \"fratello Andrea\", in riferimento al rapporto di parentela tra gli apostoli Pietro e Andrea dei quali il papa e il patriarca di Costantinopoli sono gli ideali successori.\nNello stesso incontro del 20 marzo, il pontefice ha incontrato anche il metropolita Hilarion di Volokolamsk, che ha soggiornato dal 18 marzo nella \"Domus Sanctae Marthae\", dove risiede anche il papa con il quale aveva gi\u00e0 avuto occasione di avere altri incontri, in rappresentanza del patriarca di Mosca e di tutte le Russie Cirillo I. Hilarion ha fatto, quindi, dono al papa di un'icona rappresentante la Madonna dell'Umilt\u00e0, successivamente donata da papa Francesco al pontefice emerito Benedetto XVI in occasione del loro incontro a Castel Gandolfo.\nIl 25 marzo 2013 il patriarca Bartolomeo I, in un incontro all'universit\u00e0 Kadir Has di Istanbul, ha espresso \u00abla possibilit\u00e0 per le prossime generazioni di vedere le Chiese di Oriente e d'Occidente riunite\u00bb. Bartolomeo I ha inoltre manifestato la sua sorpresa per l'invito del papa, in occasione del suo arrivo a Roma per la messa d'inaugurazione del ministero petrino del pontefice, alla cena con i cardinali che Francesco ha voluto benedisse. Durante l'incontro i due hanno avuto modo di parlare non solo di questioni legate all'ecumenismo ma anche di temi di attualit\u00e0 quali l'ambiente e la povert\u00e0.\nIl 12 febbraio 2016 Francesco \u00e8 il primo papa a incontrare un patriarca della Chiesa ortodossa russa dopo quasi mille anni dal Grande Scisma, incontrandosi con Cirillo I a L'Avana, a Cuba, per firmare una dichiarazione comune.\nIl dialogo con la Chiesa ortodossa copta.\nA quarant'anni esatti dall'incontro tra papa Paolo VI e Shenuda III, il papa ha ricevuto in Vaticano il 10 maggio 2013 Tawadros II, papa dei copti ortodossi, allo scopo di rafforzare i legami di amicizia e di promuovere il dialogo ecumenico tra le due confessioni cristiane. L'incontro si \u00e8 concluso con un momento di preghiera e con l'invito al papa, da parte di Tawadros, a visitare l'Egitto. Papa Francesco si \u00e8 recato in visita in Egitto in occasione del viaggio apostolico dell'aprile 2017, venendo calorosamente accolto da Tawadros e dalla comunit\u00e0 copta ortodossa.\nIl dialogo con i musulmani.\nNel corso dell\"Angelus\" dell'11 agosto 2013, il Pontefice rivolge un saluto all'intera comunit\u00e0 musulmana, definendoli come \"nostri fratelli\" e invitando cristiani e musulmani all'impegno per un maggior rispetto reciproco rafforzando il dialogo interreligioso, specialmente attraverso l'educazione delle nuove generazioni nel rapporto fra le due religioni.\nIl 5 marzo 2021 Francesco \u00e8 il primo papa in visita apostolica in Iraq, dove visita Ur, citt\u00e0 natale del patriarca Abramo. Il 6 marzo \u00e8 il primo papa a incontrare un alto esponente dell'Islam sciita quale il grande ayatollah \u02bfAl\u012b al-Husayn\u012b al-S\u012bst\u0101n\u012b, che lo accoglie in via straordinaria nella sua dimora privata a Najaf.\nControversie.\nControversie col mondo politico.\nPapa Francesco \u00e8 stato regolarmente accusato dai conservatori di avere un \"rapporto morbido\" coi movimenti populisti di sinistra. Dopo la visita di papa Francesco a Cuba nel 2015, lo storico della chiesa dell'Universit\u00e0 di Yale, Carlos Eire, ha parlato di un'\"opzione preferenziale per gli oppressori\" dell'America Latina. Certamente papa Francesco ha dimostrato pi\u00f9 volte di essere contrario al populismo di destra.\nRapporti col presidente Donald Trump.\nSin dal 2016, papa Francesco ha avuto dei contrasti col presidente statunitense Donald Trump e con alcuni critici che hanno realizzato dei confronti tra i due. Nel corso della campagna per le elezioni presidenziali del 2016, Francesco dichiar\u00f2 che \"una persona che pensa solo a costruire muri, di qualunque natura siano, e non a costruire ponti, non \u00e8 cristiana\", senza ad ogni modo citare direttamente Trump nella sua parte di discorso. Trump rispose quanto fosse \"disagevole per un capo religioso mettere in discussione la fede di una persona.\" Federico Lombardi disse che il commento di papa Francesco non era stato \"un attacco personale, n\u00e9 un'indicazione per chi votare alle elezioni\".\nRapporti con la Repubblica Popolare Cinese.\nPapa Francesco ha sostenuto l'accordo Vaticano-Cina, con l'intento di addivenire a una normalizzazione della situazione dei cattolici in Cina; tale accordo venne criticato dal cardinale Joseph Zen Ze-kiun come un passo verso l'\"annientamento\" della chiesa cattolica in Cina, relegata a un ruolo di subordinazione rispetto alle direttive dello stato.\nRapporti con l'Argentina.\nIn Argentina, Bergoglio ha avuto un rapporto problematico con il Presidente Mauricio Macri e non ha mai organizzato una visita episcopale nel suo Paese nativo dopo la sua elezione alla guida del Paese a fine 2015. I motivi, secondo numerosi osservatori, sarebbero da identificare nella diversa visione del mondo di Macri, liberale pro-mercato, e del Papa, che al tempo stesso non vorrebbe farsi strumentalizzare come personalit\u00e0 faziosa da parte dell'opposizione. Un parziale e temporaneo riallineamento si \u00e8 verificato nel mese di agosto del 2018, quando Macri si \u00e8 opposto al disegno di legge sulla depenalizzazione dell'aborto in Argentina, poi respinto dal Parlamento di Buenos Aires, allineandosi su questo tema con Papa Francesco.\nRapporti con la dittatura argentina.\nL'Argentina \u00e8 stata governata dal 1976 al 1983 da una dittatura militare e questo ha aperto un dibattito sui rapporti che Bergoglio (all'epoca padre provinciale dei Gesuiti argentini) ha intrattenuto con la giunta militare. Sebbene si sia adoperato per salvare persone dalle torture, egli fu accusato dall'avvocato Marcello Parrilli di avere avuto responsabilit\u00e0 in relazione al rapimento, nel 1976, di due sacerdoti gesuiti della sua provincia religiosa ostili al regime, Orlando Yorio e Francisco Jalics. Tale accusa \u00e8 stata smentita da uno dei due sacerdoti rapiti, padre Francisco Jalics e non ha trovato riscontri in sede giudiziaria. In relazione a questa vicenda, Bergoglio ha testimoniato di aver incontrato Emilio Massera e Jorge Videla con l'obiettivo di ottenere la liberazione dei due religiosi.\nL'episodio \u00e8 citato in un libro del giornalista investigativo ed ex militante del gruppo guerrigliero di estrema sinistra dei Montoneros, Horacio Verbitsky, pubblicato nel 2005. A livello mediatico l'ipotesi \u00e8 stata risollevata dopo l'elezione di Bergoglio a pontefice e anche Verbitsky ha espresso pubblicamente la preoccupazione e la frustrazione di quanti, in Argentina, sono estremamente critici nei confronti dell'operato di Bergoglio al tempo della guerra sporca e delle posizioni che ha assunto in seguito.\nLa Santa Sede ha respinto tutte le accuse, sostenendo che provengono da una \"sinistra anticlericale\" (con riferimento al libro di Verbitsky), che mai vi furono accuse credibili nei confronti di Bergoglio (che fu interrogato come persona informata dei fatti senza essere mai imputato) e che egli le neg\u00f2 in modo documentato.\nP\u00e9rez Esquivel, che ha vinto il premio Nobel per la pace per le denunce contro gli abusi della dittatura militare, ha difeso Bergoglio dalle accuse di complicit\u00e0. Anche il presidente dell'Associazione 24 marzo, Jorge Ithurburu, ha smentito le ipotesi di collusione di Bergoglio con il regime. Perplessit\u00e0, invece, sono state espresse dall'attivista argentina Estela Barnes de Carlotto, presidente dell'associazione Nonne di Plaza de Mayo.\nIl presidente della Corte suprema di Giustizia argentina, Ricardo Lorenzetti, in un'intervista al quotidiano \"La Naci\u00f3n\", ha chiarito che Bergoglio \u00ab\u00e8 una persona assolutamente innocente\u00bb e non \u00e8 stato sospettato di nessuna complicit\u00e0 nelle violazioni dei diritti umani commesse durante la dittatura militare.\nRapporti col Venezuela.\nNella crisi venezuelana, Francesco non ha apertamente denunciato gli atti di Nicol\u00e1s Maduro, malgrado le reiterate richieste da parte dei vescovi locali, apertamente schierati contro il presidente. I critici di papa Francesco hanno avanzato a tal proposito l'ipotesi di sommesse simpatie ideologiche del Papa per Maduro e per i suoi alleati di sinistra, come ad esempio Evo Morales, sebbene il Vaticano nel contesto della Repubblica Bolivariana abbia portato avanti una continua opera di mediazione tra governo e opposizione che non si \u00e8 interrotta nemmeno dopo lo scoppio della crisi presidenziale venezuelana del 2019, in cui la Santa Sede si \u00e8 posta in testa alla lista dei mediatori assieme a Messico e Uruguay..\nControversie sulla sessualit\u00e0 e sulla morale.\nIl papa ha ricevuto delle critiche sin dal 2013 per essere apparso al balcone di Piazza San Pietro assieme a Godfried Danneels nella sua presentazione iniziale, come pure per le nomine concesse a questi dal pontefice in seguito. Danneels era stato infatti in precedenza ridotto al silenzio per crimini sessuali commessi da alcuni sacerdoti. Anche nel 2014 la riabilitazione di padre Mauro Inzoli, sconsacrato nel 2012 per abusi sui minori, ha sollevato delle critiche.\nLa difesa di Juan Barros Madrid.\nNel 2011 il sacerdote cileno Fernando Karadima, dopo un processo della Congregazione per la dottrina della fede, viene condannato a ritirarsi a una vita di preghiera e penitenza perch\u00e9 trovato colpevole riguardo alle accuse di pedofilia accumulatesi durante il suo sacerdozio. Juan de la Cruz Barros Madrid, che per 30 anni era stato al fianco di Karadima di cui \u00e8 intimo amico, tanto da venir accusato di esser stato suo complice e di aver coperto gli abusi, viene successivamente nominato vescovo di Osorno: questo scatena la protesta di una parte della societ\u00e0 civile e della politica cilena, tanto chesi verificano scontri di fronte alla sede della sua diocesi. Una ventina di parlamentari cileni chiede allora a Papa Francesco di sospendere la sua nomina, ma ci\u00f2 non avviene. Il Papa, discutendo della questione di fronte a un gruppo di turisti in piazza San Pietro, lo difende:\nJuan Carlos Claret, uno degli organizzatori della protesta, riguardo alle dichiarazioni del Papa ha detto che esse non hanno fatto altro che aggravare il loro malcontento. L'inchiesta della Corte di Giustizia cilena \u00e8 in realt\u00e0 ancora in corso.\nL'8 aprile 2018, in una lettera inviata ai vescovi del Cile, il Papa riconosce di essere \"incorso in gravi errori di valutazione e percezione della situazione, in particolare per mancanza di informazioni veritiere ed equilibrate\".\nIl 18 maggio 2018, dopo tre giorni di incontri con il Papa in Vaticano, i vescovi del Cile chiedono perdono per i gravi errori e le omissioni da loro commessi e comunicano che \"tutti noi vescovi presenti a Roma, per iscritto, abbiamo rimesso i nostri incarichi nelle mani del Santo Padre, affinch\u00e9 decida Lui liberamente per ciascuno di noi\".\nIl rifiuto dell'ambasciatore francese gay Laurent Stefanini.\nNell'aprile del 2015 il Vaticano rifiuta la nomina, da parte del governo francese, del diplomatico Laurent Stefanini come nuovo ambasciatore presso la Santa Sede, in quanto gay dichiarato. Il ruolo di ambasciatore francese resta cos\u00ec vacante per oltre un anno fino al maggio 2016, quando Stefanini viene trasferito all'UNESCO e viene nominato come nuovo ambasciatore - accettato dal Vaticano - Philippe Zeller, non omosessuale. Questo avviene nonostante le dichiarazioni di papa Francesco in merito al non giudicare i gay: \u00abSe una persona \u00e8 gay e cerca il Signore e ha buona volont\u00e0, chi sono io per giudicarla?\u00bb. Laurent Stefanini - considerato persona riservata, di grande cultura e molto qualificata nel proprio lavoro - non ha mai fatto \"outing\" n\u00e9 parlato pubblicamente del proprio orientamento sessuale e, inoltre, aveva ottenuto la precedente approvazione della Conferenza episcopale francese. La Francia, per oltre un anno, si rifiuta di presentare un'altra nomina e il ministero degli Esteri francese chiede, inutilmente, il rispetto della vita privata del diplomatico, il quale - in un colloquio privato con papa Francesco, nell'aprile 2015 in Vaticano - ha conferma del mancato gradimento per la sua candidatura. Un caso analogo era gi\u00e0 avvenuto nel 2008, sempre per l'incarico di ambasciatore francese presso la Santa Sede; il posto rimase vacante per quasi un anno, visti i candidati non graditi al Vaticano: un luterano, un divorziato e, anche allora, un gay dichiarato.\nI funerali solenni del cardinale Bernard Law, protettore di sacerdoti pedofili.\nTra molte polemiche, il 21 dicembre 2017 vengono celebrate in San Pietro, presiedute da papa Francesco, le esequie solenni del cardinale Bernard Francis Law - morto a 86 anni a Roma e successivamente tumulato nella basilica di Santa Maria Maggiore - con la partecipazione di tutti i cardinali presenti a Roma, di diversi ambasciatori presso la Santa Sede e del segretario di Stato Vaticano Pietro Parolin.Il cardinale Law fu - agli inizi degli anni duemila, quando era arcivescovo di Boston negli Stati Uniti - al centro di un caso di pedofilia su vasta scala, rendendosi colpevole di aver protetto un gran numero di sacerdoti pedofili, nascondendoli e spostandoli di sede; cerc\u00f2 poi di mantenere nascosti questi crimini, fino a quando vennero portati alla luce grazie al lavoro di indagine dei giornalisti del \"Boston Globe\", per questo premiati con il Pulitzer. Nel 2002, il cardinale Law fu costretto a dimettersi e venne allontanato dalla sede di Boston ma, nel 2004, fu trasferito a Roma e nominato arciprete della basilica di Santa Maria Maggiore, una delle pi\u00f9 importanti al mondo e che gode del diritto di extraterritorialit\u00e0, mettendo anche al riparo l'alto prelato da qualunque eventuale procedimento giudiziario degli Stati Uniti; oltre a ci\u00f2, il cardinale Law venne nominato membro di sei congregazioni, tra cui quella del Pontificio consiglio per la famiglia.I solenni funerali del cardinale Bernard Law - per il quale papa Francesco ha elevato \u00abpreghiere per il riposo della sua anima\u00bb perch\u00e9 \u00abil Signore, ricco di misericordia, possa accoglierlo nella sua pace eterna\u00bb - e la successiva tumulazione nella prestigiosa basilica di Santa Maria Maggiore hanno provocato la protesta delle vittime degli abusi e dei loro famigliari, a cui Bergoglio non ha peraltro rivolto alcun messaggio durante la funzione.\u00c8 stato anche osservato come papa Francesco non abbia, invece, partecipato ai funerali, avvenuti pochi mesi prima, di due cardinali - Joachim Meisner, arcivescovo emerito di Colonia, morto il 5 luglio 2017 e Carlo Caffarra arcivescovo emerito di Bologna, morto il 6 settembre 2017 - che erano tra i firmatari dei \"dubia\" nel settembre 2016, ovvero la richiesta di chiarimenti in merito ai punti ambigui dell'esortazione apostolica \"Amoris laetitia\" dello stesso pontefice; papa Francesco non risponder\u00e0 mai a tali quesiti e si rifiuter\u00e0 anche di ricevere i firmatari di questo documento.\nI diplomatici richiamati in Vaticano e sottratti al processo in uno stato estero.\nAltre critiche alla \"tolleranza zero\" per i pedofili, annunciata da papa Francesco, arrivano nell'estate del 2017 in merito al caso del monsignor Carlo Alberto Capella - \"senior member\" diplomatico, ovvero diplomatico di alto livello, della Santa Sede accreditato a Washington - accusato di aver scaricato e diffuso immagini pornografiche di bambini e adolescenti mentre visitava un luogo di culto a Windsor, in Canada, nel periodo tra il 24 e il 27 dicembre 2016. Il 21 agosto 2017 viene notificata a monsignor Capella, dal Dipartimento di Stato degli Stati Uniti d'America, per via diplomatica, la possibile violazione delle norme in materia di immagini pedopornografiche e, contestualmente, tale Dipartimento chiede al Vaticano di rimuovere l'immunit\u00e0 diplomatica dell'alto prelato, richiesta respinta tre giorni dopo dalla Santa Sede, che far\u00e0 invece subito rientrare il diplomatico a Roma. In merito, nel settembre 2017, la polizia canadese - vista la gravit\u00e0 delle prove - emette un mandato di arresto per il monsignore; secondo molte fonti giornalistiche, anche se smentito dalla Santa Sede, il Canada si vede poi negare l'estradizione del prelato da parte del Vaticano, che intende invece svolgere internamente il suo processo. La possibilit\u00e0 di gestire un processo all'interno del Vaticano permette - a differenza di quanto avverrebbe in un tribunale ordinario di uno stato estero - di mantenere una certa riservatezza e un maggiore controllo mediatico, a scapito della trasparenza, oltre che un trattamento potenzialmente pi\u00f9 favorevole nei confronti dell'imputato.Un caso analogo era capitato nel settembre 2013 - sempre durante il pontificato di papa Francesco - per il diplomatico polacco, accreditato nella Repubblica Dominicana, monsignor J\u00f3zef Weso\u0142owski, accusato dalle autorit\u00e0 dominicane di adescamento e rapporti sessuali con ragazzi adolescenti, oltre alla detenzione di materiale pedopornografico; anche Weso\u0142owski, dopo essersi reso irreperibile alle autorit\u00e0 dominicane, venne subito richiamato in Vaticano e ospitato presso il Collegio dei Penitenzieri - lo stesso palazzo, di fronte a Casa Santa Marta, la residenza di Papa Francesco, che ospiter\u00e0 poi anche monsignor Carlo Alberto Capella - in attesa di processo, che per\u00f2 non venne celebrato a causa del decesso improvviso del monsignore il 27 agosto 2015, per infarto, secondo la Sala stampa della Santa Sede. Anche nel caso di Weso\u0142owski, nel giugno 2014, la Polonia - cos\u00ec come la Repubblica Dominicana, che, come dichiarato dal procuratore distrettuale Berenice Reynoso, avrebbe voluto svolgere il processo presso i propri tribunali - chiese l'estradizione del prelato, ottenendo per\u00f2 un rifiuto dalla Santa Sede e - mentre il procuratore distrettuale di Varsavia Przemyslaw Nowak commentava che \u00abmonsignor Weso\u0142owski \u00e8 un cittadino del Vaticano e la legge vaticana non ne consente l'estradizione\u00bb - il Vaticano, da parte sua, smentiva anche qui di aver effettuato tale richiesta.\nLe critiche alla Pontificia commissione per la tutela dei minori.\nIl 22 marzo del 2014 venne istituita da papa Francesco la \"Pontificia commissione per la tutela dei minori\", composta da otto membri iniziali - tra i quali l'irlandese Marie Collins, una vittima di abusi e la francese Catherine Bonnet, studiosa di psicologia e psichiatria infantile - al fine di arginare il dilagante fenomeno della pedofilia clericale. Tale organo fu anche considerato la risposta al duro atto d'accusa nei confronti del Vaticano, da parte della Commissione ONU per i diritti dei minori di Ginevra, il 5 febbraio 2014, in merito agli abusi dei preti pedofili su decine di migliaia di minori; in questo documento si evidenziava come la Chiesa avesse sistematicamente violato la Convenzione sui Diritti dell'infanzia e come \"la Santa Sede non abbia riconosciuto l'estensione dei crimini commessi, che non abbia preso le misure necessarie per affrontare i casi di abusi sessuali sui bambini e per proteggerli e che abbia adottato politiche e pratiche che hanno condotto alla continuazione degli abusi ed all'impunit\u00e0 dei responsabili\" e, inoltre, come i responsabili degli abusi siano stati spostati di parrocchia in parrocchia \"in un tentativo di coprire questi crimini\"; infine, la Commissione ONU sottolineava come la denuncia di tali crimini sia stata fortemente ostacolata dalla Chiesa \"a causa di un codice del silenzio imposto su tutti i membri del clero sotto la pena della scomunica\".Nel corso degli anni seguenti alla sua istituzione, la \"Pontificia commissione per la tutela dei minori\" \u00e8 stata oggetto di una serie di defezioni dei propri membri, seguite da polemiche e critiche sull'effettiva utilit\u00e0 della stessa. Il 6 febbraio 2016 si dimette, infatti, Peter Saunders - attivista inglese nella lotta contro la pedofilia e vittima di abusi da bambino - che critica l'impotenza della Commissione nei confronti del cardinale George Pell, ex arcivescovo di Sydney, che aveva protetto molti sacerdoti pedofili in Australia, il quale non rispondeva alle richieste di comparizione dei tribunali australiani inviando certificati medici da Roma; Saunders chiedeva anche le \"immediate dimissioni\" del cardinale Pell dagli \"importanti incarichi\" in Vaticano. George Pell, infatti, era stato accusato nel 2012 di aver insabbiato diversi casi di abusi in Australia e poi nel luglio 2016 di atti di pedofilia commessi da lui stesso ancora in Australia, per i quali verr\u00e0 incriminato nel giugno 2017; il cardinale, da sempre difeso da papa Francesco, fu quindi spostato in Vaticano nel 2014 per coprire il prestigioso incarico di prefetto degli Affari economici del Vaticano, oltre ad essere inserito nel Consiglio dei cardinali istituito da papa Bergoglio nel 2013, il cosiddetto C9, costituito da nove cardinali con funzione consultiva del pontefice. Il primo marzo 2017 si dimette anche Marie Collins - irlandese, molestata quando era tredicenne da un cappellano in ospedale - che denuncia come il lavoro della \"Pontificia commissione per la tutela dei minori\" venga vanificato o respinto dagli stessi Dicasteri della Curia romana, come ad esempio per la semplice proposta di dover rispondere alle lettere inviate al Vaticano dalle vittime di abusi oppure per la richiesta di istituire un tribunale per giudicare i vescovi negligenti nel perseguire questi crimini. Il 23 febbraio 2018 \u00e8 la psichiatra infantile francese Catherine Bonnet - specialista nella cura di minorenni vittime di violenze sessuali - che lascia la \"Pontificia commissione per la tutela dei minori\", denunciando come la stessa non sia riuscita a perseguire gli intenti dichiarati e rilevando anche come il mancato obbligo di denuncia nei confronti dei sacerdoti pedofili e il segreto pontificio sui religiosi indagati di abusi siano ostacoli insormontabili, per rimuovere i quali fu fatta una specifica richiesta a papa Francesco che non diede per\u00f2 alcuna risposta. La Bonnet lamentava, inoltre, che le vittime non hanno accesso agli elementi della procedura, che \"quando inviano lettere, noi non rispondiamo\" e, infine, il fatto che il Papa \"non \u00e8 mai venuto alle nostre riunioni interne\".\nControversie teologiche.\nCritiche all'enciclica Laudato si'.\nL'enciclica \"Laudato si\"' ha destato critiche sul piano teologico per una presunta ripresa delle teorie evoluzionistiche di Pierre Teilhard de Chardin e per un presunto tentativo di svincolare totalmente il nesso fra Natura e Scrittura (La Rivelazione della Parola) e conseguentemente riduzione del Male alla volont\u00e0 di potenza dell'uomo, facendogli perdere cos\u00ec il suo significato metafisico, essenziale nella prospettiva metafisico-religiosa del cristianesimo.\nCritiche all'esortazione apostolica \"Amoris laetitia\".\nSul piano teologico, le principali controversie su papa Francesco sono scoppiate con la pubblicazione dell'esortazione apostolica \"Amoris laetitia\". Quattro cardinali (Raymond Burke, Carlo Caffarra, Walter Brandm\u00fcller, Joachim Meisner) hanno formalmente chiesto a papa Francesco delle chiarificazioni, in particolare sulla concessione della comunione ai divorziati risposati civilmente o conviventi. I cardinali hanno sottoposto cinque \"dubia\" (dubbi) con risposta s\u00ec/no. Francesco si \u00e8 rifiutato di rispondere \u2014 mossa che il cardinale britannico Vincent Nichols ha indicato come \"assolutamente legittima\" in quanto \"entrare in quel campo sarebbe oggi come un passo indietro rispetto alle cose che vuole aiutarci a comprendere, in quello che dobbiamo rispondere alla gente nel percorso verso Dio che non \u00e8 semplicemente un applicare una legge.\" Forti divergenze d'interpretazione si sono presentate tra i vescovi. Alcuni vescovi hanno delineato delle linee guida per le loro diocesi insistendo affinch\u00e9 i divorziati risposati rimangano comunque esclusi dall'assoluzione sacramentale e dall'Eucaristia, mentre altri vescovi hanno aperto la via all'accesso per tutti a questi sacramenti, eventualmente dopo un percorso penitenziale. Il cardinale Gerhard M\u00fcller, prefetto della Congregazione per la Dottrina della Fede, ha dichiarato che l\"Amoris Laetitia\" debba essere interpretata in linea con la dottrina. Pertanto, secondo il cardinale M\u00fcller, i divorziati risposati possono avere accesso ai sacramenti di Riconciliazione e Comunione solo se si astengono dai rapporti sessuali. Papa Francesco, in seguito, ha annunciato che i prefetti dei dicasteri sarebbero stati nominati per un termine di cinque anni e rimpiazz\u00f2 il cardinale M\u00fcller alla fine del suo mandato nel 2017 con Luis Francisco Ladaria Ferrer. Il cardinale Carlo Caffarra, uno degli autori dei \"dubia\", ha commentato l\"Amoris laetitia\" dicendo che \"solo un cieco pu\u00f2 negare che vi \u00e8 una grande confusione, incertezza ed insicurezza nella Chiesa.\"\nNel febbraio del 2017, in Roma sono apparsi dei manifesti raffiguranti un papa Francesco triste e con un commento contro le azioni intraprese nei confronti dei cattolici conservatori in Vaticano e mettendo in dubbio il suo atteggiamento di misericordia. Secondo la vaticanista In\u00e9s San Mart\u00edn questa \u00e8 \"la prima volta nella memoria di Roma che la citt\u00e0 ha visto dei manifesti di tale portata che criticano le politiche intraprese da un papa\". Una settimana dopo, viene fatta circolare una finta edizione dell\"'Osservatore Romano\" in cui si annuncia trionfalmente la risposta del Papa ai \"dubia\" (mai avvenuta). Per tutta risposta, il Consiglio dei cardinali nominato da papa Francesco ha dichiarato il suo \"pieno supporto\" al pontefice. Nel marzo del 2017, il cardinale Donald Wuerl, interrogato sulle critiche al pontefice, concluse: \"Penso che siano solo persone incapaci di vedere oltre il loro naso. Questa visione delle cose si pu\u00f2 comprendere solo attraverso un tipo di lente. Ma sia questo pontificato che l\"Amoris Laetitia\" sono multiformi, e si possono comprendere solo attraverso queste lenti, altrimenti non si sar\u00e0 mai in grado di apprezzarli.\"\nNell'agosto del 2017 un gruppo conservatore di rappresentanti del clero, accademici e uomini laici di fama, tra i quali l'intellettuale tedesco Martin Mosebach, l'ex Presidente dello IOR, Ettore Gotti Tedeschi, e il vescovo Bernard Fellay, superiore della Fraternit\u00e0 sacerdotale San Pio X, ha siglato e inviato a papa Francesco un documento intitolato \"Correctio filialis\" (\"Correzione filiale\") su quanto scritto da quest'ultimo nell'esortazione apostolica. Il documento, di venticinque pagine, \u00e8 stato reso pubblico dal settembre dello stesso anno, in quanto gli estensori non avevano ancora ricevuto, a quella data, una replica formale da parte della Santa Sede. In questo documento papa Francesco viene criticato per aver promosso una vera e propria eresia attraverso parole, azioni e omissioni durante il suo pontificato. Questa correzione filiale \u00e8 un'iniziativa storicamente molto rara: \u00e8 stata la prima \"correzione\" a essere mossa a un pontefice regnante dall'epoca della pubblica ammonizione di papa Giovanni XXII nel 1333.\nCritiche al motu proprio \"Traditionis custodes\".\nNel luglio del 2021, papa Francesco ha emesso un \"motu proprio\" dal titolo \"Traditionis custodes\", nel quale ha ribaltato le decisioni prese dal suo immediato predecessore Benedetto XVI che col suo \"Summorum Pontificum\" aveva liberalizzato la Messa tradizionale in latino, imponendo nuove restrizioni. Secondo il \"motu proprio\" il papa ha concesso ai vescovi il potere di concedere o sopprimere l'uso della messa in latino nelle loro diocesi, richiedendo ai sacerdoti che intendono celebrarla, il permesso al proprio ordinario diocesano, oltre ad altri cambiamenti. Il \"\"Traditionis Custodes,\" che papa Francesco ha reso pubblico ha avuto effetto immediato dal 16 luglio ed \u00e8 stato criticato da diversi prelati e cardinali come Raymond Leo Burke, Gerhard Ludwig M\u00fcller e Joseph Zen Ze-kiun, nonch\u00e9 da quei fedeli affezionati alla messa in latino e alla forma straordinaria del rito romano, ritenendo che tali restrizioni siano da ritenersi eccessive ed immotivate.\"\nJunipero Serra proclamato santo.\nLa canonizzazione del missionario spagnolo Jun\u00edpero Serra, avvenuta nel settembre 2015, ha sollevato molte critiche a livello internazionale, e particolarmente da parte di alcune comunit\u00e0 di nativi americani.\nAccusato da alcuni del genocidio culturale ed etnico della popolazione nativa della California, costretta anche alla conversione forzata e alla schiavit\u00f9, Junipero Serra \u00e8 ancora oggi una figura controversa, tanto che la sua tomba \u00e8 stata vandalizzata pochi giorni dopo la santificazione..\nCavalierato a un'attivista dei diritti sull'aborto.\nNel 2017 la politica olandese Lilianne Ploumen venne nominata dama di commenda dell'Ordine di San Gregorio Magno. Ploumen, coinvolta nella legislazione a supporto dei diritti di aborto per le donne, credeva che tale onore le fosse stato concesso in occasione della sua visita di stato nel giugno del 2017 come Ministro del Commercio Estero e dello Sviluppo per la Cooperazione. Paloma Garcia-Ovejero, vice-direttore dell'Ufficio Stampa della Santa sede ha dichiarato che \"l'onorificenza di San Gregorio Magno che il Santo Padre ha concesso come parte della prassi dello scambio diplomatico di decorazioni tra delegazioni ufficiali in visita tra uno stato ed il governo della Citt\u00e0 del Vaticano [\u2026] non pu\u00f2 essere considerata in alcun modo un appoggio alle politiche pro-aborto e sulla nascita appoggiate dalla signora Ploumen\".\nDocumento sulla fraternit\u00e0 umana.\nIl \"Documento sulla Fraternit\u00e0 Umana per la Pace nel Mondo ed il Vivere Insieme\" \u00e8 un documento siglato da papa Francesco e dallo sceicco Ahmed el-Tayeb, Grand Imam di Al-Azhar, il 4 febbraio 2019 ad Abu Dhabi, negli Emirati Arabi Uniti. Questo documento era stato pensato per dimostrare come fedi differenti possano vivere pacificamente nelle medesime aree del mondo. Le critiche si sono incentrate in particolare su un passaggio del medesimo documento relativo alla volont\u00e0 di Dio sulle diverse religioni, nel quale si dice che il \"pluralismo e la diversit\u00e0 di religioni, colore, sesso, razza e lingua sono volont\u00e0 di Dio nella Sua saggezza, tramite la quale Egli ha creato gli esseri umani\". Il teologo cattolico Chad Pecknold scrisse che questa frase poteva essere \"confusa e potenzialmente problematica\". Alcuni osservatori cattolici hanno cercato di intendere ad ogni modo la frase come una \"volont\u00e0 permissiva\" di Dio, il quale permette anche il male sulla terra. Pecknold ha fatto notare anche come la diversit\u00e0 di religioni possa essere anche \"evidenza del nostro naturale desiderio di conoscere Dio\". L'8 febbraio 2019 il vescovo Athanasius Schneider, in polemica con questa visione del documento sottoscritto dal pontefice, ha emesso un documento dal titolo \"Il dono dell'adozione filiale, la fede cristiana: l'unica valida religione voluta da Dio\".\nCritiche a comportamenti e dichiarazioni.\nAnche sul suo comportamento ordinario e sulle sue dichiarazioni, al di fuori dei documenti ufficiali come encicliche o esortazioni apostoliche, vengono mosse critiche a papa Francesco dallo stesso mondo cattolico.\nRapporti con i luterani.\nFortemente criticate sono le palesi simpatie manifestate dal papa Francesco nei confronti dei luterani. Nello specifico \u00e8 stata fortemente criticata l'amministrazione della comunione eucaristica in San Pietro a un gruppo di dieci luterani finlandesi il 15 gennaio 2016; critiche sono venute anche per aver voluto installare in Vaticano, nel palazzo Nervi in quell'occasione, un busto di Martin Lutero e per l'emissione di un francobollo delle Poste Vaticane che celebra il riformatore tedesco.\nL'immigrazione.\nNel corso di molti dei suoi discorsi pubblici, papa Francesco ha fatto appello alla \"generosit\u00e0\" da dimostrare verso i rifugiati provenienti dall'Africa. Egli stesso ha dato l'esempio accogliendo una famiglia di rifugiati siriani che ha affidato alla Comunit\u00e0 di Sant'Egidio. Il pontefice diede il proprio appoggio al Patto mondiale sulla migrazione, sostenendo la necessit\u00e0 di \"ampliare dei canali migratori regolari\", chiedendo di \"offrire a migranti e rifugiati maggiori possibilit\u00e0 di ingresso sicuro e legale nei paesi di destinazione\"..\nA questo proposito, nel 2016 papa Francesco dichiar\u00f2 pubblicamente che gli italiani avrebbero dovuto riconoscere degne di stima tre persone: Giusy Nicolini, sindaco di Lampedusa durante un periodo d'intensi sbarchi di immigrati dall'Africa, Emma Bonino, storica \"leader\" radicale, per aver fatto conoscere l'Africa agli italiani, e Giorgio Napolitano, per aver accettato il secondo mandato di Presidente della Repubblica pur in et\u00e0 molto avanzata.\nCritiche gli sono per\u00f2 giunte per l'elogio di Emma Bonino, sostenitrice fin dagli anni 1970 della liceit\u00e0 dell'aborto.\nSulla sua presa di posizione sull'immigrazione la chiesa si \u00e8 divisa ed in particolare il pontefice ha subito le critiche del cardinale Robert Sarah, africano di origini, che ha deplorato \"lo sprofondare dell'Occidente\" in una \"crisi culturale e identitaria\".\nL'affidamento della direzione della redazione argentina de \"L'Osservatore Romano\" a un protestante.\nPolemiche sono state destate dalla decisione di affidare, nel marzo 2017, al vecchio amico presbiteriano Miguel Figueroa, la responsabilit\u00e0 della redazione argentina de \"L'Osservatore Romano\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nOnorificenze della Santa Sede.\nIl papa \u00e8 \"ex officio\" Gran maestro di tutti gli Ordini pontifici, che sono i seguenti:\nOnorificenze straniere.\nNel corso della tappa boliviana del suo viaggio apostolico in America Latina dal 5 al 13 luglio 2015, papa Francesco ha ricevuto il 7 luglio dal presidente della Bolivia Evo Morales due onorificenze, poi lasciate il seguente 10 luglio alla Vergine di Copacabana, protettrice delle Ande, nel corso di una visita al santuario mariano di Santa Cruz de la Sierra.\nIl 22 dicembre 2015 \u00e8 stato pubblicato come assegnatario del Premio Carlo Magno per il 2016. La cerimonia di conferimento del premio si \u00e8 svolta il 6 maggio 2016 nella Sala Regia del Palazzo Apostolico, alla presenza delle maggiori istituzioni europee."}
{"id": "693094", "revid": "110157", "url": "https://it.wikipedia.org/wiki?curid=693094", "title": "Jim Crockett Promotions", "text": "La Jim Crockett Promotions \u00e8 stata una federazione di wrestling statunitense con sede nella citt\u00e0 di Charlotte (North Carolina), fondata da Jim Crockett Sr. nel 1931 e scioltasi nel 1988. \u00c8 considerata l'antenata della World Championship Wrestling.\nDal 1952 fino alla sua chiusura, avvenuta nel 1988 fece parte del circuito della National Wrestling Alliance.\nStoria.\nInizi.\nNel 1931, Jim Crockett Sr. inizi\u00f2 a promuovere eventi di wrestling nella zona di Charlotte (Carolina del Nord) (anche se il primo show da lui organizzato si tenne nel Tennessee). Oltre alla lotta, Crockett promuoveva anche altri tipi di eventi (inclusi concerti, spettacoli teatrali, e partite di baseball e hockey sul ghiaccio) sotto il marchio \"Jim Crockett Promotions\" (sigla che diverr\u00e0 ufficiale negli anni cinquanta).\nLa compagnia si chiam\u00f2 Jim Crockett Promotions sin dall'inizio, ma venivano utilizzati nomi differenti per sponsorizzare i diversi tipi di evento. Tra questi nomi generici c'erano \"Championship Wrestling\", \"All Star Wrestling\", \"East Coast Wrestling\", \"Mid-Atlantic Championship Wrestling\", \"Mid-Atlantic Championship Sports\", \"Wide World Wrestling\", e \"World Wide Wrestling\".\nNel 1952 Crockett si affili\u00f2 alla National Wrestling Alliance (NWA). Per 38 anni si occup\u00f2 di organizzare eventi in Virginia, in Carolina del Nord e del Sud, fino alla sua morte nel 1973, quando il figlio, Jim Crockett Jr., gli succedette alla guida dell'organizzazione. Il nome \"Mid-Atlantic Championship Wrestling\" divenne quindi il brand primario della compagnia, in radio, sulla stampa, e nelle altre forme di sponsorizzazione. Due anni dopo, venne introdotto lo show televisivo \"Wide World Wrestling\" (modificato poi nel 1978 in \"World Wide Wrestling\").\nMid-Atlantic Championship Wrestling.\nAnni settanta.\nGuidata dal giovane Crockett, e con l'apporto creativo dell'ex wrestler George Scott, la compagnia pass\u00f2 dal promuovere soli incontri tag team ad una offerta pi\u00f9 ampia e variegata, sebbene le competizioni di coppia ebbero sempre un ruolo di rilievo nella federazione.\nGradualmente, la JCP inizi\u00f2 a produrre sempre pi\u00f9 show televisivi a cadenza settimanale, registrati in citt\u00e0 quali Charlotte, Greenville, e High Point; consolidando la sua popolarit\u00e0 a livello nazionale e stringendo accordi con importanti realt\u00e0 del mondo del wrestling come la canadese Maple Leaf Wrestling.\nAnni ottanta.\nNel 1980, Jim Crockett Jr. fu eletto presidente dell'NWA. Nel 1982, associatosi con i wrestler Ric Flair e Blackjack Mulligan, Crockett diede vita alla Southern Championship Wrestling. La federazione poteva contare su talenti come Mulligan stesso, suo figlio Barry Windham, Kevin Sullivan, Wayne Ferris, The Mongolian Stomper, Terry Taylor, Tim Horner, ed altri; ma dur\u00f2 meno di un anno.\nNegli anni ottanta, il wrestling stava attraversando un periodo di forti cambiamenti. Il vecchio predominio dell'NWA stava collassando su pressione della World Wrestling Federation (WWF) di Vince McMahon, che stava acquisendo sempre pi\u00f9 visibilit\u00e0 a livello mondiale.\nNel 1983, la JCP pass\u00f2 dal registrare i propri eventi in studio in differita, alla diretta dal vivo nelle arene. Dopo aver investito un milione di dollari in apparecchiature televisive, Crockett cre\u00f2 il primo pay-per-view della NWA, \"Starrcade\".\nAlla morte di Frank Tunney nel 1983, gli accordi con la Maple Leaf si deteriorarono, e il nipote di Tunney, Jack Tunney decise di legare la compagnia alla World Wrestling Federation di McMahon. Crockett allora stipul\u00f2 un accordo di breve durata con la American Wrestling Association (AWA) di Verne Gagne dando vita alla Pro Wrestling USA. Tuttavia, l'organizzazione chiuse i battenti nel gennaio 1986.\nVendita a Ted Turner e World Championship Wrestling.\nIl 6 aprile 1985, Crockett compr\u00f2 la Georgia Championship Wrestling di Ole Anderson, e venne rieletto presidente NWA. La necessit\u00e0 primaria era quella di contrastare l'ascesa della WWF dopo il successo della prima \"WrestleMania\". Con l'aiuto di Dusty Rhodes nella veste di booker, Crockett cre\u00f2 il nuovo main event conosciuto con il nome di \"The Great American Bash\".\nNel 1987, Crockett inizi\u00f2 un terzo mandato come presidente NWA ed espanse l'organizzazione acquisendo il controllo di St. Louis Wrestling Club, Heart of America Sports Attractions, Championship Wrestling from Florida, e Universal Wrestling Federation di Bill Watts. Nonostante Crockett avesse sei compagnie importanti sotto il suo controllo e fosse presidente dell'NWA , la JCP e l'NWA erano due entit\u00e0 separate e Crockett, come tutti i promoter NWA prima e dopo di lui, faceva solo uso su licenza del marchio NWA. Questo nonostante il fatto che durante il suo mandato, Crockett ebbe saldamente in pugno il prestigioso titolo NWA World Heavyweight Championship: Ric Flair era blindato nel ruolo di campione e qualsiasi passaggio di cintura avveniva con wrestler sotto contratto con Crockett (es. Dusty Rhodes, Ronnie Garvin, ecc...).\nLa rapida espansione della Jim Crockett Promotions ebbe un effetto significativo sulle casse della compagnia. Le casse della societ\u00e0 erano quasi vuote dopo i continui investimenti in pubblicit\u00e0 messi in atto per tenere testa al predominio WWF. Nel novembre 1987, l'annuale edizione del ppv \"Starrcade\" perse il confronto sul piano degli ascolti con il rivale \"Survivor Series\" della WWF.\nUn incidente simile si ebbe nel gennaio 1988, quando la WWF produsse il nuovo ppv \"Royal Rumble\" sul canale USA Network in contrapposizione con \"Bunkhouse Stampede\" della JCP, ed ancora una volta gli ascolti premiarono ampiamente la federazione di McMahon. Come risultato, Crockett trasmise sulla TBS il primo \"Clash of the Champions\" il 27 marzo 1988 per sottrarre spettatori a \"WrestleMania IV\", che si sarebbe svolta nella stessa serata; questa fu una delle poche mosse vincenti della JCP, in quanto \"WrestleMania IV\" riport\u00f2 un indice di ascolto inferiore a \"Survivor Series '87\". \"Clash of the Champions\" era l'unica arma di Crockett per cercare di tenere in vita l'NWA, anche se non fu mai un programma seguito tanto quanto \"Saturday Night's Main Event\". Sull'orlo della bancarotta, Crockett vendette la sua compagnia al magnate tv Ted Turner nel novembre 1988, e da quel momento in poi la JCP cambi\u00f2 nome in World Championship Wrestling (WCW)."}
{"id": "693097", "revid": "124050403", "url": "https://it.wikipedia.org/wiki?curid=693097", "title": "Abbacinamento", "text": "Labbacinamento era un'antica forma di tortura, di origine cartaginese poi bizantina. Il supplizio consisteva nel causare la cecit\u00e0 della vittima, o esponendola al sole dopo averla privata delle palpebre, oppure avvicinando un bacino rovente agli occhi, che venivano forzosamente tenuti aperti: il calore seccava l\u2019umidit\u00e0 che \u00e8 attorno alla pupilla causando la cecit\u00e0.\nQuesta forma di tortura era solitamente usata in guerra dai Bizantini, contro i nemici catturati come prigionieri, ma, secondo la leggenda, una illustre vittima fu gi\u00e0 Marco Atilio Regolo. Storicamente tale tortura era praticata specialmente contro re che venivano deposti dal trono o anche contro nobili e feudatari che tramavano contro i sovrani."}
{"id": "693098", "revid": "1536718", "url": "https://it.wikipedia.org/wiki?curid=693098", "title": "Kensal Green Cemetery", "text": "Il Kensal Green Cemetery si trova nel quartiere Kensal Green di Londra, ed \u00e8 uno dei sette cimiteri monumentali londinesi ed il pi\u00f9 antico di questi.\nDescrizione.\n\u00c8 l'unico cimitero di epoca vittoriana per il quale il Parlamento del Regno Unito ha emanato uno specifico editto con il quale non si permetteva la cremazione dei corpi e la compravendita del territorio cimiteriale; il cimitero infatti sarebbe diventato un museo non appena il terreno a disposizione fosse stato tutto occupato. \nProgettato in gran parte secondo i canoni del cimitero monumentale parigino di P\u00e8re-Lachaise, i disegni per la sua progettazione vennero utilizzati in seguito per la costruzione di altri cimiteri in tutto l'Impero britannico. \nNel cimitero sono seppellite circa 250.000 persone di cui 500 appartengono alla nobilt\u00e0 londinese e 550 sono iscritte nel \"Dictionary of National Biography\". \nIl cimitero \u00e8 uno dei sette cimiteri privati vittoriani costruiti nella periferia di Londra e proprio nelle sue adiacenze si trova il St. Mary's Roman Catholic Cemetery.\nNel cimitero \u00e8 sepolta Marigold Frances Churchill, figlia del Primo Ministro Winston Churchill e di Lady Clementine, che mor\u00ec di febbre nel 1921 all'et\u00e0 di tre anni. Fra le tombe vi \u00e8 quella della principessa Sofia di Hannover la terza figlia di re Giorgio III, che chiese espressamente di venire sepolta in questo cimitero per trovarsi al fianco di suo fratello il principe Augusto Federico, duca di Sussex. \nAltri personaggi importanti, che sono stati sepolti o cremati al Kensal Green sono:"}
{"id": "693106", "revid": "486946", "url": "https://it.wikipedia.org/wiki?curid=693106", "title": "Heru-ur", "text": ""}
{"id": "693107", "revid": "298229", "url": "https://it.wikipedia.org/wiki?curid=693107", "title": "Over the Edge (WWF)", "text": "Over the Edge \u00e8 stato un pay-per-view di wrestling organizzato annualmente dalla World Wrestling Federation tra il 1998 e il 1999.\nLa prima edizione dell'evento risale al 1998, quando faceva parte della serie \"In Your House\". In seguito alla morte di Owen Hart, avvenuta nell'edizione del 1999, il pay-per-view fu rimosso dal calendario e sostituito da \"Insurrextion\"."}
{"id": "693109", "revid": "26891", "url": "https://it.wikipedia.org/wiki?curid=693109", "title": "Missile Tomahawk", "text": ""}
{"id": "693110", "revid": "1504506", "url": "https://it.wikipedia.org/wiki?curid=693110", "title": "Scilla (mostro)", "text": "Scilla () \u00e8 un mostro marino della mitologia greca.\nSecondo la versione pi\u00f9 comune, Scilla \u00e8 figlia del dio Forco (o Forcide) e di Ceto. Secondo la tradizione riportata dallOdissea, invece, \u00e8 figlia della ninfa Crateide. Altre leggende la dicono nata da Forbate e da Ecate, oppure da quest'ultima e Forco. La si considerava anche figlia di Tifone ed Echidna, oppure di Zeus e di Lamia; in questo caso, fu l'unica figlia ad essere risparmiata dalle ire della gelosa Era.\nScilla viene descritta da Omero nell\"'Odissea\", XII, 112, da Ovidio nei libri XIII-XIV delle \"Metamorfosi\" e da Virgilio nell\u2019\"Eneide\", III.\nMito.\nSecondo i commenti di Servio e di Giovanni Tzetzes all'Eneide Scilla era una bellissima naiade rivendicata da Poseidone, ma la gelosa nereide Anfitrite, sposa del dio del mare, la trasform\u00f2 in un terribile mostro versando una pozione nello specchio d'acqua dove Scilla era solita fare il bagno. Sempre Giovanni Tzetzes, cos\u00ec come fa anche Eustazio, registra un mito tardo greco nel quale Eracle uccise Scilla dopo averla incontrata durante un viaggio. Cos\u00ec suo padre Forco pose sul suo corpo delle torce fiammeggianti che la riportarono in vita.\nSecondo quanto raccontato da Igino e Ovidio, all'inizio Scilla era una ninfa dagli occhi azzurri, che viveva in Calabria ed era solita recarsi sulla spiaggia di Zancle e fare il bagno nell'acqua del mare. Una sera, vicino alla spiaggia, vide apparire dalle onde Glauco, che un tempo era stato un mortale, ma oramai era un dio marino met\u00e0 uomo e met\u00e0 pesce. Scilla, terrorizzata alla sua vista, si rifugi\u00f2 sulla vetta di un monte che sorgeva vicino alla spiaggia. Il dio, vista la reazione della ninfa, inizi\u00f2 ad urlarle il suo amore, ma Scilla fugg\u00ec lasciandolo solo nel suo dolore.\nAllora Glauco si rec\u00f2 dalla dea Circe e le chiese un filtro d'amore per far innamorare la ninfa di lui, ma Circe, desiderando il dio per s\u00e9, gli propose di unirsi a lei. Glauco si rifiut\u00f2 di tradire il suo amore per Scilla e Circe, furiosa per essere stata respinta al posto di una ninfa, volle vendicarsi. Quando Glauco se ne fu andato, prepar\u00f2 una pozione malefica e si rec\u00f2 presso la spiaggia di Zancle, vers\u00f2 il filtro in mare e ritorn\u00f2 alla sua dimora.\nQuando Scilla arriv\u00f2 e s'immerse in acqua per fare un bagno, vide crescere molte altre gambe di forma serpentina accanto alle sue, che nel frattempo erano diventate uguali alle altre. Spaventata fugg\u00ec dall'acqua, ma, specchiandosi in essa, si accorse che si era completamente trasformata in un mostro enorme ed altissimo con sei enormi teste di cane lungo il girovita, un busto enorme e delle gambe serpentine lunghissime. Secondo alcuni dalla vita in su manteneva il corpo di una vergine, mentre per altri possedeva sei teste serpentine altrettanto mostruose. Per l'orrore Scilla si gett\u00f2 in mare e and\u00f2 a vivere nella cavit\u00e0 di uno scoglio vicino alla grotta dove abitava anche Cariddi.\nNel XII librio dell'Odissea di Omero, Circe consiglia a Ulisse di navigare pi\u00f9 vicino a Scilla, perch\u00e9 Cariddi potrebbe affondare l'intera nave, suggerendogli anche di chiedere a Crateide, madre di Scilla, di impedire alla figlia di balzare sulle navi pi\u00f9 di una volta. Ulisse naviga con successo nello stretto, ma quando lui e il suo equipaggio vengono momentaneamente distratti da Cariddi, Scilla cattura sei marinai e li divora vivi."}
{"id": "693111", "revid": "1305772", "url": "https://it.wikipedia.org/wiki?curid=693111", "title": "Over the Edge", "text": "L'espressione inglese Over the Edge (letteralmente \"oltre il limite\") pu\u00f2 riferirsi:"}
{"id": "693112", "revid": "1745361", "url": "https://it.wikipedia.org/wiki?curid=693112", "title": "Ificle", "text": "Ificle () o Ificlo \u00e8 un personaggio della mitologia greca. Fu fratello gemello di Eracle e partecip\u00f2 alla caccia del cinghiale calidone.\nGenealogia.\nFiglio di Anfitrione e Alcmena. \nSpos\u00f2 in prime nozze Automedusa da cui ebbe il figlio Iolao ed in seguito fu il padre di due figli avuti da Pirra.\nMitologia.\nConcepimento e nascita.\nUn giorno sua madre Alcmena vide Zeus nelle sembianze del marito partito per la guerra e si lasci\u00f2 sedurre dopo essersi trasformata in un ircocervo, animale sacro ad Atena Pallade che, offesasi, volle castigarla nell'Ade. \nZeus per\u00f2, si rec\u00f2 nell'Ade e la riport\u00f2 alla luce e cos\u00ec Alcmena concep\u00ec suo figlio Eracle. \nQuando il vero Anfitrione torn\u00f2 dalla guerra am\u00f2 Alcmena e la ingravid\u00f2 di Ificle, che nacque una notte dopo la nascita del gemello.\nImprese e morte.\nApollodoro.\nMai come Eracle, ma comunque forte e coraggioso, partecip\u00f2 con lui alla caccia al cinghiale calidone che devastava le terre del re Oineo e ad una spedizione punitiva contro il re di Sparta, Lacedemone, dove fu ucciso nei combattimenti successivi.\nPausania.\nCombatt\u00e9 con Eracle contro gli abitanti di Orcomeno (i nemici di Creonte) e fu presente nella quinta fatica del fratello quando, nella lite che avvenne in seguito, fu ferito dai Molionidi e dai figli di Attore (re di Elis e fratello di Augia) e fu portato a Fenea in Arcadia, per essere curato. Bufago e sua moglie Promne fecero del loro meglio ma per causa delle gravi ferite Ificle per\u00ec. \nPausania scrive anche che gli abitanti di Fenea portavano onori alla sua tomba.\nDopo la morte.\nEracle fu ancora una volta reso folle da Era e cos\u00ec gett\u00f2 nel fuoco i due figli di Ificle."}
{"id": "693114", "revid": "1543377", "url": "https://it.wikipedia.org/wiki?curid=693114", "title": "Focide (unit\u00e0 periferica)", "text": "L'unit\u00e0 periferica della Focide () \u00e8 una delle cinque unit\u00e0 periferiche in cui \u00e8 divisa la periferia della Grecia Centrale. Il capoluogo \u00e8 la citt\u00e0 di Amfissa.\nLa Focide, che \u00e8 situata a settentrione del golfo di Corinto ed occupa grosso modo la regione storica omonima, confina con le unit\u00e0 periferiche di Etolia-Acarnania ad ovest, Ftiotide a nord e Beozia ad est.\nPrefettura.\nLa Focide era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura della Focide era suddivisa in dodici comuni."}
{"id": "693118", "revid": "830939", "url": "https://it.wikipedia.org/wiki?curid=693118", "title": "Ivar Aasen", "text": "Biografia.\nContadino, autodidatta, fu il primo linguista di rilievo a portare avanti con forza, attraverso studi filologici e grammaticali, la necessit\u00e0 di valorizzare quella lingua paesana che a suo dire doveva rappresentare una norma scritta basata sulla parlata della classe contadina della Norvegia, specialmente quella della parte occidentale del paese, che riteneva l'espressione pi\u00f9 autentica dell'antica cultura del paese. \nSempre nell'ottica di propugnazione di questa forma di scrittura fu lui a darle il nome di \"landsm\u00e5l\" (che dal 1929 prese il nome di \"nynorsk\"): il termine significava \"lingua popolare\", secondo le concezioni dell'ideologia romantica che Aasen abbracciava.\nLa lotta a favore del \"landsmal\" fu accompagnata da una critica, ispirata anche da un forte spirito nazionalistico, al dano-norvegese.\nNotevole importanza per l'innalzamento di dignit\u00e0 letteraria del \"landsm\u00e5l\" ebbe la fondazione della rivista \"Dolen\" (1858) e la pubblicazione della raccolta di liriche \"Symra\" (\u00abL'anemone\u00bb, 1863), che mostr\u00f2 come con esso si potesse esprimere grande musicalit\u00e0 e ritmo popolare, non rendendolo inferiore alla lirica in dano-norvegese."}
{"id": "693137", "revid": "2036687", "url": "https://it.wikipedia.org/wiki?curid=693137", "title": "Sterling Hayden", "text": "Protagonista di molti film western e noir, \u00e8 ricordato in particolare per le sue interpretazioni in Giungla d'asfalto (1950) di John Huston, del pistolero Johnny Guitar nell'omonimo film (1954) di Nicholas Ray, del criminale Johnny Clay in \"Rapina a mano armata\" (1956), del generale Jack D. Ripper ne \"\" (1964), entrambi di Stanley Kubrick, e del capitano McCluskey ne \"Il padrino\" (1972), primo capitolo della saga diretta da Francis Ford Coppola. Interpret\u00f2 anche il ruolo di Leo Dalc\u00f2 in \"Novecento\" (1976), diretto da Bernardo Bertolucci.\nBiografia.\nNacque nel New Jersey da George e Frances Walter. Alla morte del padre, a 9 anni, venne adottato da James Hayden e crebbe spostandosi tra New Hampshire, Massachusetts, Pennsylvania, Washington e infine Maine, dove complet\u00f2 gli studi. Nella prima parte della sua esistenza fu un avventuriero e un uomo d'azione, non troppo dissimile dal \"clich\u00e9\" di personaggi che spesso interpret\u00f2 come attore. A 17 anni si imbarc\u00f2 come mozzo, fece poi il pescatore a Terranova, quindi lavor\u00f2 in grandi navi da pesca anche come pompiere e, a 22 anni, era gi\u00e0 capitano su imbarcazioni che facevano il giro del mondo.\nPi\u00f9 tardi intraprese il lavoro di modello e venne notato dalla Paramount, che lo scrittur\u00f2 dapprima come controfigura e poi per girare due film che gli permisero di conoscere l'attrice Madeleine Carroll, della quale si innamor\u00f2 e che poi spos\u00f2. Durante la seconda guerra mondiale, Hayden prese servizio nel C.O.I. (\"Coordinator of Information\") e vi rimase anche quando si trasform\u00f2 nell'O.S.S. (\"Office of Strategic Service\"), organismo di \"intelligence\", padre dell'attuale C.I.A., ma con finalit\u00e0 esclusivamente mirate alle azioni di guerra. Prest\u00f2 servizio anche nei Marines, sotto un altro nome (John Hamilton), e fu molto attivo sul fronte jugoslavo sfondando le linee tedesche e paracadutandosi in aiuto dei patrioti croati, tanto da meritarsi la \"Stella d'argento\" dalle forze armate americane ed un particolare riconoscimento dal Maresciallo Tito, leader jugoslavo.\nL'ammirazione per i patrioti comunisti lo spinse ad unirsi per un breve periodo al Partito Comunista degli Stati Uniti d'America. Quest'adesione, e soprattutto alcuni comportamenti seguenti un po' controversi, segnarono sia la sua vita personale che la sua carriera. Quando venne istituita la Commissione per le attivit\u00e0 antiamericane, allo scopo di smascherare gli aderenti al Partito Comunista e metterli al bando, Hayden si un\u00ec ad un gruppo di star hollywoodiane comprendente tra gli altri John Huston, Humphrey Bogart e Lauren Bacall, che giurarono di non essere comunisti ma che si opposero fermamente allo strumento della delazione e alla persecuzione verso artisti che avessero fatto parte del Partito Comunista.\nDi fatto, per\u00f2, Hayden si autodenunci\u00f2 segretamente e fece dei nomi. Anche se, secondo la sua ex moglie Betty De Noon, fece solo nomi gi\u00e0 in possesso della Commissione, la decisione dell'attore fu tormentata, tanto che, come egli stesso dichiar\u00f2 nella sua autobiografia intitolata \"Wanderer\" (ossia \"Vagabondo\"), \"Non avete la pi\u00f9 pallida idea del disprezzo che ho avuto per me stesso il giorno che feci quella cosa\". Quando la circostanza divenne di pubblico dominio, si sentirono traditi sia i suoi vecchi compagni comunisti sia i suoi colleghi contrari alla delazione.\nSterling Hayden disse pi\u00f9 volte di non provare nessuna passione per la professione di attore, ma di considerarla pi\u00f9 che altro un mezzo per poter guadagnare soldi per vivere e per finanziare i suoi viaggi. Nel 1959, dopo un amaro divorzio, che tra l'altro lo limitava nella possibilit\u00e0 di vedere i propri figli, prese con s\u00e9 tutti e quattro i suoi bambini e part\u00ec per Tahiti, sfidando le decisioni del Tribunale. Nel 1960 si spos\u00f2 per la quinta volta (ma tre precedenti matrimoni, e altrettanti divorzi, furono sempre con Betty De Noon, con la quale ebbe un rapporto turbolento) con quella che fu poi la sua compagna fino alla fine e che gli diede altri due figli, Catherine Devine McConnell.\nRitorn\u00f2 in auge nei primi anni settanta grazie ad una parte ne \"Il padrino\" (1972), il capolavoro di Francis Ford Coppola, e in seguito ebbe un momento di popolarit\u00e0 anche grazie alla partecipazione a un seguitissimo show televisivo della NBC, nel quale ebbe modo di raccontare tutte le sue disavventure. Disavventure che non erano ancora finite, se \u00e8 vero che nel 1975 dovette rinunciare alla parte di protagonista ne \"Lo squalo\" perch\u00e9 si trovava all'estero per sfuggire al fisco americano. Un periodo di \"soggiorno forzato\" in Europa che gli permise, tra l'altro, di prendere parte a \"Novecento\" (1976), il grande affresco di Bernardo Bertolucci. Nel 1976 pubblic\u00f2 il suo secondo libro (il primo fu l'autobiografia \"Wanderer\" del 1963), un romanzo storico intitolato \"Voyage: A Novel of 1896\", che ebbe un discreto successo.\nNel 1986 mor\u00ec nella sua casa di Sausalito, in California, a seguito di un cancro alla prostata.\nRiconoscimenti militari.\nDi seguito sono riportati i riconoscimenti ricevuti da Hayden durante la seconda guerra mondiale:\nNei media.\nNella sua qualit\u00e0 di interprete di film famosi (\"Johnny Guitar\", ad esempio), Hayden \u00e8 citato nella canzone a lui intitolata - \"Sterling Hayden\" - dal cantautore Tom Russell e pubblicata nell'album \"Mesabi\", distribuito a settembre 2011."}
{"id": "693139", "revid": "77358", "url": "https://it.wikipedia.org/wiki?curid=693139", "title": "Mediorientale", "text": ""}
{"id": "693147", "revid": "438678", "url": "https://it.wikipedia.org/wiki?curid=693147", "title": "Images (film)", "text": "Images \u00e8 un film del 1972 diretto da Robert Altman.\nPresentato in concorso al 25\u00ba Festival di Cannes, ha valso alla protagonista Susannah York il premio per la miglior interpretazione femminile.\nTrama.\nChatryn, afflitta dalla solitudine della vita matrimoniale in montagna, spesso sola a causa delle lunghe battute di caccia del marito, entra in crisi quando una vecchia fiamma fa irruzione nella sua tiepida vita, facendo emergere fantasmi da cui non riuscir\u00e0 a sfuggire.\nIl film si concentra sulla falsit\u00e0 dei rapporti umani che appaiono mossi solo da motivazioni sessuali. L'unico rapporto puro sar\u00e0 quello tra la donna e la figlia adolescente del suo ex."}
{"id": "693148", "revid": "339392", "url": "https://it.wikipedia.org/wiki?curid=693148", "title": "Marina Sovietica", "text": ""}
{"id": "693158", "revid": "1793900", "url": "https://it.wikipedia.org/wiki?curid=693158", "title": "Contea di Queens (New York)", "text": "Contea di Queens () \u00e8 il nome con cui ci si riferisce al Borgo di Queens come ripartizione periferica giudiziaria dello Stato di New York e non come suddivisione amministrativa della Citt\u00e0 di New York.\nLa contea \u00e8 quella maggiormente diversificata, dal punto di vista etnico, di tutti gli Stati Uniti d'America. Al censimento del 2000 il 46% dei residenti era straniero, con la previsione di superare il 50% nel 2010."}
{"id": "693159", "revid": "1568601", "url": "https://it.wikipedia.org/wiki?curid=693159", "title": "Lago della Malgina", "text": "Il lago della Malgina \u00e8 situato in Alta valle Seriana, in provincia di Bergamo, a quota 2.339 m s.l.m. Situato all'interno di una conca circondata da ripide salite e aperta a sud da un canalino, il lago \u00e8 riparato dal vento, ma anche dai raggi del sole, per buona parte del giorno.\nMeta di occasionali escursionisti in estate, il lago \u00e8 per lo pi\u00f9 punto di transito di alpinisti diretti al Pizzo del Diavolo della Malgina, al Lago Gelt, al passo di Caronella e alle soprastanti Cime di Caronella.\nRaggiungere il lago.\nLa via pi\u00f9 breve per raggiungere il lago parte da Valbondione. Si prende il sentiero che conduce al Rifugio Cur\u00f2 e, una volta giunti in prossimit\u00e0 del rifugio e in vista del Lago del Barbellino, si costeggia il lago lungo il sentiero che lo percorre sulla sponda sud in direzione del Lago del Barbellino Naturale. Passato il lago si prosegue sul sentiero principale fino alla deviazione che si dirama verso nord in direzione del lago della Malgina - Pizzo del Diavolo della Malgina. Si prosegue quindi lungo il sentiero fino al canalino, unico tratto scosceso dell'escursione che conduce al lago."}
{"id": "693160", "revid": "767487", "url": "https://it.wikipedia.org/wiki?curid=693160", "title": "I compari", "text": "I compari (\"McCabe &amp; Mrs. Miller\") \u00e8 un film del 1971 diretto da Robert Altman.\nTrama.\nNel 1902 nello Stato di Washington, un giocatore d'azzardo di nome John McCabe arriva misteriosamente nella citt\u00e0 di Presbiterian Church, dal nome del suo unico edificio di rilievo, una cappella alta ma per lo pi\u00f9 inutilizzata, mentre il resto dell'insediamento urbano \u00e8 composto principalmente da minatori immigrati nel nuovo continente. McCabe prende rapidamente una posizione dominante sui minatori semplici e letargici della citt\u00e0, grazie alla sua personalit\u00e0 aggressiva e alle voci secondo cui \u00e8 un pistolero.\nMcCabe apre una casa di tolleranza, composto da tre prostitute acquistate per $200 da un magnaccia nella vicina citt\u00e0 di Bearpaw e operanti in tre tende ai bordi della miniera. La prostituta britannica Constance Miller arriva in citt\u00e0 e gli dice che potrebbe gestire la sua casa di tolleranza in modo pi\u00f9 redditizio, forte della sua esperienza. I due diventano partner commerciali di successo e aprono uno stabilimento di classe superiore che include uno stabilimento per l'igiene e una relazione romantica si sviluppa tra i due, anche se lei lo fa pagare per i rapporti sessuali che hanno.\nMan mano che la citt\u00e0 diventa pi\u00f9 ricca, Sears e Hollander, una coppia di agenti della societ\u00e0 mineraria Harrison Shaughnessy a Bearpaw, arrivano per acquistare le attivit\u00e0 di McCabe e le miniere di zinco circostanti. Shaughnessy \u00e8 noto per aver ucciso le persone che si rifiutano di vendere. McCabe non vuole vendere al loro prezzo iniziale di $5.500, ma si spinge oltre nei negoziati nonostante gli avvertimenti della signora Miller che sta sottovalutando la violenza che ne deriver\u00e0 se non prendono i soldi.\nTre cacciatori di taglie - Butler, Breed e Kid - vengono inviati dalla compagnia mineraria per uccidere McCabe ma lui si rifiuta di abbandonare la citt\u00e0. Chiaramente spaventato dagli uomini armati quando arrivano in citt\u00e0, McCabe inizialmente cerca di placarli. Butler si confronta con lui rivendicandogli di aver ucciso un suo amico durante una partita a carte. McCabe in seguito cerca di trovare Sears e Hollander per cercare di trovare un accordo, ma dopo aver appreso che hanno lasciato l'area, visita l'avvocato Clement Samuels per cercare di ottenere protezione legale da Harrison Shaughnessy. Sebbene l'avvocato accetti di aiutare McCabe a sradicare il monopolio della compagnia mineraria nell'area, McCabe ritorna in citt\u00e0 convinto di dover affrontare i cacciatori di taglie da solo.\nQuando uno scontro letale diventa inevitabile, McCabe si arma e si nasconde nella cappella nelle prime ore del mattino, ma viene sfrattato dal pastore armato, che viene poi ucciso da Butler. Una lanterna rotta accende un incendio nella chiesa e gli abitanti si precipitano per estinguerlo. McCabe continua a nascondersi e uccide due degli aspiranti assassini, sparando alla schiena da posizioni nascoste, uno dei quali ferisce McCabe mentre cade. Mentre i cittadini si mobilitano per combattere il fuoco della cappella, McCabe gioca a gatto e topo con l'ultimo pistolero: Butler. Nello scontro finale McCabe viene colpito alla schiena e ferito a morte ma finge di morire sul colpo e uccide con una derringer Butler, quando questi si avvicina per confermare l'identit\u00e0 di McCabe. Mentre i cittadini festeggiano lo spegnimento del fuoco, McCabe muore da solo nella neve mentre la signora Miller giace sedata in una casa d'oppio.\nProduzione.\nIl film fu girato interamente in Canada, a circa sessanta km dalla citt\u00e0 di Vancouver, in un clima particolarmente freddo e innevato e la citt\u00e0 in costruzione che si vede nel film fu realmente costruita man mano che procedevano le riprese.\nIl regista Robert Altman e l'attore Warren Beatty non andarono particolarmente d'accordo durante le riprese e ci fu pi\u00f9 di un attrito tra i due, in parte causato dai diversi metodi di lavoro: Altman amava l'improvvisazione e non girare pi\u00f9 di due volte la stessa scena, mentre Beatty era molto pi\u00f9 rigoroso: amava ripetere le scene molte volte. Una volta terminate le riprese, i due si lamentarono l'uno dell'altro e non lavorarono mai pi\u00f9 assieme.\nAccoglienza.\nAlla sua uscita il film fu un flop commerciale, ma a distanza di anni \u00e8 stato riscoperto e riconosciuto come uno dei capolavori del regista Robert Altman, degli anni settanta e della cosiddetta New Hollywood, venendo oggi considerato un \"cult movie\"."}
{"id": "693162", "revid": "842", "url": "https://it.wikipedia.org/wiki?curid=693162", "title": "Il cielo sopra berlino", "text": ""}
{"id": "693163", "revid": "51127", "url": "https://it.wikipedia.org/wiki?curid=693163", "title": "Nassau County (New York)", "text": ""}
{"id": "693166", "revid": "77358", "url": "https://it.wikipedia.org/wiki?curid=693166", "title": "Castello di Fosdinovo", "text": ""}
{"id": "693169", "revid": "767487", "url": "https://it.wikipedia.org/wiki?curid=693169", "title": "Iacco", "text": "Iacco \u00e8 un personaggio della mitologia greca, sovente associato ai misteri eleusini.\nSecondo certi miti Iacco era uno degli epiteti del dio Dioniso ed era descritto come figlio di Demetra o Persefone e di Zeus. Nei riti eleusini, Iacco veniva descritto come colui che conduceva le processioni verso Eleusi, danzando e portando una torcia. In questa funzione a volte egli veniva considerato l'araldo che annunciava l'avvento del \"fanciullo divino\" della Dea, nato nell'aldil\u00e0; altre volte identificato egli stesso con il fanciullo.\nLa pi\u00f9 celebre menzione di Iacco si ha nella commedia \"Le rane\" di Aristofane dove gli iniziati ai culti misterici lo invocano come danzatore riottoso, accompagnato dalle Cariti, che lancia torce e viene paragonato ad una stella che porta luce all'oscurit\u00e0 dei rituali.\n\u00c8 citato anche da Euripide nelle \"Baccanti\" (v.725).\nL'identificazione di Iacco con Dioniso \u00e8 possibile grazie ad una serie di fonti: in un peana a Dioniso, scoperto a Delfi, il dio viene descritto come nominato Iacco ad Eleusi, dove porta la salvezza. Sofocle nella sua \"Antigone\", nomina invariabilmente il dio dei Misteri Eleusini sia come Bacco che come Iacco. Infine il poeta Nonno di Panopoli del IV-V secolo descrive le celebrazioni tenute dagli ateniesi per il dio, che viene detto Zagreo, figlio di Persefone, come il primo Dioniso; Bromio, figlio di Semele come secondo Dioniso ed il terzo Dioniso come Iacco."}
{"id": "693172", "revid": "767487", "url": "https://it.wikipedia.org/wiki?curid=693172", "title": "Allodole sul filo", "text": "Allodole sul filo (\"Skriv\u00e1nci na niti\") \u00e8 un film del 1990 diretto da Ji\u0159\u00ed Menzel.\nIl film fu iniziato nel 1968 durante la primavera di Praga, terminato dopo la restaurazione sovietica e infine proibito; riemerse nel 1989 e conquist\u00f2 l'Orso d'Oro al festival di Berlino.\nTrama.\nNei primi anni '50, in un impianto siderurgico uomini di vari strati sociali della borghesia ceca e ragazze che hanno tentato di espatriare clandestinamente vengono \"rieducati\" attraverso un duro lavoro manuale in un deposito di rottami.\nI contatti tra i due gruppi sono vietati, ma la volontaria distrazione della giovane guardia incaricata di sorvegliarli permette che nasca un amore tra un giovane cuoco e una detenuta. I due, in attesa che termini la reclusione della giovane, si sposano per procura. Ma la loro attesa sar\u00e0 pi\u00f9 lunga del previsto: la liberazione della ragazza coincide con la condanna del marito ai lavori forzati in miniera."}
{"id": "693173", "revid": "120975979", "url": "https://it.wikipedia.org/wiki?curid=693173", "title": "Fossa tettonica", "text": "Le fosse tettoniche sono delle depressioni lineari della crosta terrestre prodotte da un sistema di faglie dirette. Esse sono generate da dislocazioni dovute a forze tettoniche distensive su vasta scala.\nDescrizione.\nUn imponente sistema di fosse tettoniche parte dal Lago di Tiberiade, costituisce la valle del Giordano, la conca del Mar Morto, il golfo di Aquaba, il Mar Rosso, la depressione di Afar e attraversa l'Africa orientale fino al lago Niassa.\nAnche il lago Bajkal, in Siberia, ha sede in una fossa tettonica. Quale esempio europeo, il Graben del Reno \u00e8 una fossa tettonica considerata inattiva nella sua parte verso Nord circa fino ad Hannover, mentre nel ramo che da Francoforte si sviluppa verso Nord-Ovest viene considerato, a causa dell'attivit\u00e0 sismica ancora presente, attivo. \nParticolari fosse tettoniche si trovano sulla cresta delle dorsali oceaniche: alcune evidenti, altre in vario grado riempite da effusioni. Le forze di distensione, come quelle che fratturano una placca, lasciano faglie dirette a testimonianza della loro azione. Raramente tali faglie sono isolate: pi\u00f9 spesso sono associate in gruppi di decine o centinaia. Una tipica associazione di faglie \u00e8 quella che determina lo sviluppo di una fossa tettonica."}
{"id": "693175", "revid": "114247223", "url": "https://it.wikipedia.org/wiki?curid=693175", "title": "Cream Lemon", "text": " \u00e8 una serie di OAV creata a partire dal 1984 dallo studio \"Fairy Dust\", e rappresenta una delle collane pi\u00f9 imponenti e significative del genere hentai.\nLa serie contiene storie indipendenti, eccezion fatta per tre minisaghe. Cream Lemon \u00e8 una serie longeva caratterizzata dalla grande variet\u00e0 di generi: fantasy, comico, western, horror, scolastico, fantascienza. Alcune scene possono essere paragonate agli hentai moderni, ma spesso sono molto pi\u00f9 soft e delicate. Pu\u00f2 essere fatta una distinzione fra Cream Lemon e \"Shin Cream Lemon\", quest'ultima conclusasi nel 1987-88. Gli ultimi episodi della serie risalgono al 2001-02 e sono costituiti da due puntate che ampliano due delle principali sottoserie: \"Ami\" ed \"Escalation\".\nTra il 2004 e il 2008 sono stati inoltre prodotti 10 live action basati sui singoli episodi della serie: si tratta di film per adulti (chiamati \"film rosa\").\nIn Italia, la serie \u00e8 stata commercializzata tra gli anni '80 e '90 sotto diversi titoli da varie case editrici e con doppiaggi diversi."}
{"id": "693178", "revid": "2015336", "url": "https://it.wikipedia.org/wiki?curid=693178", "title": "Dioscuri", "text": "I Di\u00f2scuri ( - ) ovvero C\u00e0store (, ) e Poll\u00f9ce o Polideuce (, ), sono due personaggi della mitologia greca, etrusca e romana. Conosciuti soprattutto come i \"Di\u00f2scuri\" ossia \"figli di Zeus\", ma anche come C\u00e0stori, Gemini e Tindaridi, avevano entrambi una propria specificit\u00e0: Castore era domatore di cavalli mentre Polluce si distingueva ottimamente nel pugilato.\nErano anche considerati come protettori dei naviganti durante le tempeste marine e furono associati alla costellazione dei Gemelli e alla comparsa della stella Sirio nel cielo in prossimit\u00e0 dell'equinozio di primavera, poich\u00e9 propiziava la semina dei campi e l'inizio della primavera stessa. Nell'astronomia moderna Castore d\u00e0 il nome ad Alpha Geminorum e Polluce a Beta Geminorum. Vengono talvolta considerati anche patroni dell'arte poetica, della danza e della musica.\nGenealogia.\nFigli di Tindaro e di Leda (quando le leggende li considerano nati da un padre mortale) o di Zeus e Leda (quando gli assegnano una discendenza divina). \nEsistono inoltre versioni dove Tindaro sia il padre di Castore e Zeus quello di Polluce. Leda, dopo che Zeus in forma di cigno l'aveva fecondata, partor\u00ec due coppie di uova, da cui sono nati i gemelli, che a ricordo della loro origine, portano un copricapo a forma di uovo. Assieme ai Dioscuri nacquero le loro sorelle Elena e Clitennestra. \nCastore spos\u00f2 Ileria e divenne padre di Anogon. Polluce spos\u00f2 Febe e divenne padre di Mnesileo (o Mnasinous).\nMitologia greca.\nPrincipi di Sparta, furono Argonauti parteciparono alla caccia del cinghiale calidonio, al salvataggio della sorella Elena e al rapimento delle \"Leucippidi\".\nArgonauti.\nCome Argonauti, compirono il viaggio verso la Colchide nella ricerca del Vello d'oro e alla caccia al cinghiale calidonio. Polluce (gi\u00e0 celebrato come grande pugile) sconfisse in un incontro di pugilato il re dei Bebrici, Amico. Poco tempo dopo fondarono la citt\u00e0 eponima di Dioscuria (sempre collocata in Colchide secondo il mito), e nel viaggio di ritorno aiutarono Giasone e Peleo a distruggere la citt\u00e0 di Iolco come ritorsione al tradimento del suo re Pelia.\nIl salvataggio di Elena.\nQuando Teseo rap\u00ec Elena per portarla con s\u00e9 ad Afidna, i Dioscuri invasero il regno dell'Attica per salvarla e per ritorsione rapirono Etra che fu portata con loro a Sparta dove divenne schiava di Elena.\nLa mandria, Leucippidi e la morte.\nGli episodi della loro morte sono raccontati in due versioni diverse:\nApollodoro racconta che razziarono del bestiame con la complicit\u00e0 dei fratelli Idas e Linceo ma ebbero una lite sulla spartizione del bottino poich\u00e9 Idas us\u00f2 nei confronti dei Dioscuri uno stratagemma scorretto e in seguito si allontanarono con i capi migliori della mandria. Per ritorsione i Dioscuri marciarono contro la citt\u00e0 di Messene e dapprima si ripresero il bestiame e molto altro ancora e in seguito tesero un'imboscata a Idas e Linceo, che per\u00f2 fall\u00ec poich\u00e9 Castore, nascostosi per colpire Idas fu scorto da Linceo e Idas lo uccise. Polluce li insegu\u00ec e vendic\u00f2 il fratello uccidendo Linceo con la sua lancia, ma fu da questo colpito alla testa con un sasso e cadde a terra. Questa versione (che considera Polluce figlio di Zeus), dice che per vendicare la morte del figlio, Zeus lanci\u00f2 un fulmine che uccise Idas.\nIgino e Teocrito invece, scrivono che Leucippo (il padre di Febe e Ilaria, dette \"Leucippidi\"), dopo aver promesso le due figlie a Idas e Linceo si lasci\u00f2 tentare dai doni offerti dai Dioscuri e acconsent\u00ec al matrimonio con gli ultimi due che le portarono a Sparta e le resero madri. Idas e Linceo per\u00f2 presero le armi e marciarono contro di loro, cos\u00ec Castore colp\u00ec a morte Linceo e si oppose a Idas impedendogli di seppellire la vittima e sostenendo che quel cadavere ora gli appartenesse e Idas, usando la spada, reag\u00ec trafiggendolo mortalmente alla coscia. Polluce infine, sconfisse Idas e seppelli il proprio fratello (Castore). Di questa versione esistono delle varianti che aggiungono che Polluce, implorando Zeus di rendere immortale il fratello Castore, ottenne che vivessero in alternanza un giorno nell'Olimpo e uno nell'Ade.\nEuripide scrive invece che Zeus concesse loro di vivere per sempre nel cielo e nella forma della costellazione dei Gemelli e come emblemi di immortalit\u00e0 e morte. \nAltre leggende raccontano che i Dioscuri, come Eracle, siano stati iniziati ai misteri eleusini.\nMitologia e culto romano.\nNato a Sparta (la loro patria) dal mito greco, il loro culto ebbe anche la divinazione di renderli i protettori dei naviganti (poich\u00e9 secondo la leggenda Poseidone affid\u00f2 loro il potere di dominare il vento e il mare) e dopo essersi diffuso nella Magna Grecia, dal V secolo avanti Cristo fu assimilato presso i Latini e divenne oggetto di venerazione da parte dei Romani.\nProbabilmente l'assimilazione del mito greco presso i Romani fu la conseguenza della trasmissione culturale avvenuta attraverso le colonie greche della Magna Grecia del sud Italia e la relativa conquista dal parte di Roma.\nUn'iscrizione arcaica latina del sesto o quinto secolo a.C. trovata a Lavinio che recita \"Castorei Podlouqueique qurois\" (\"Per Castore e Polluce, i Dioscuri\"), suggerisce una trasmissione diretta dai Greci e la parola \"qurois\" \u00e8 praticamente una traslitterazione della parola greca \"\u03ba\u03bf\u03cd\u03c1\u03bf\u03b9\u03c2\", mentre \"Podlouquei\" (Poliducei) \u00e8 effettivamente una traslitterazione del greco \"\u03a0\u03bf\u03bb\u03c5\u03b4\u03b5\u03cd\u03ba\u03b7\u03c2\".\nA Roma (e con il nome di \"C\u00e0stori\") venivano ricordati nel Tempio dei Dioscuri collocato all'interno del Foro Romano e nelle vicinanze del Tempio di Vesta che fu costruito per un voto (votum) offerto dal dittatore Aulo Postumio durante la battaglia del Lago Regillo avvenuta nel 495 a.C. e la stessa istituzione del tempio pu\u00f2 anche essere una forma di \"evocatio\", ovvero il trasferimento di una divinit\u00e0 tutelare da una citt\u00e0 sconfitta a quella dei vincitori (Roma), dove il culto sarebbe offerto in cambio di favore. Il risultato della battaglia, inizialmente sfavorevole ai guerrieri dell'Urbe, si dice sia stato deciso dall'apparizione dei Di\u00f2scuri che combatterono alla testa dell'esercito romano e successivamente riportarono la notizia della vittoria a Roma.\nTito Livio scrive che nel momento pi\u00f9 drammatico della battaglia Aulo Postumio fece il voto di erigere un tempio a Castore in caso di vittoria.\nI Locridi della Magna Grecia avevano attribuito il loro successo a una leggendaria battaglia sulle rive dei Sagras all'intervento dei Di\u00f2scuri e la leggenda romana potrebbe avere origine dal racconto locrese e potrebbe fornire ulteriori prove della trasmissione culturale tra Roma e la Magna Grecia.\nOgni anno il 15 luglio i Romani dedicavano a loro una festivit\u00e0 poich\u00e9 credevano che li aiutassero sul campo di battaglia e l'emulazione dei gemelli li rendeva particolarmente attraenti per gli equites e la cavalleria romana. Durante i festeggiamenti, 1 800 cavalieri sfilavano per le strade di Roma in uno spettacolo elaborato dove ogni cavaliere indossava un completo abbigliamento militare e qualsiasi altra decorazione avesse guadagnato durante la sua carriera.\nCastore e Polluce sono rappresentati anche nel Circo Massimo grazie all'utilizzo di uova come contagiri (questo perch\u00e9 secondo una leggenda greca, Castore, Polluce e due delle loro sorelle (Elena e Clitennestra) nacquero dalla loro madre Leda dopo che Zeus per possederla si trasform\u00f2 in un cigno e invece di un normale parto la madre diede alla luce quattro uova).\nNell'antica Roma era presente anche un secondo tempio di et\u00e0 repubblicana, ubicato in prossimit\u00e0 del Circo Flaminio.\nNella Valle dei Templi, ad Agrigento, sono presenti rovine di un tempio a loro dedicato.\nSecondo Virgilio parteciparono alla fondazione della citt\u00e0 di Amyclae nel Lazio.\nDionigi di Alicarnasso.\nDella battaglia del Lago Regillo, Dionigi d'Alicarnasso narra che \u00abNel corso del combattimento apparvero, tanto al dittatore Postumio quanto ai soldati, due cavalieri di et\u00e0 giovanile, assai superiori a chiunque altro per bellezza e per statura. Essi si posero alla testa della cavalleria romana e, respinto l'attacco dei Latini, li misero in fuga. \u00c8 fama che quella sera stessa furono visti nel Foro romano due giovani di straordinaria bellezza, in abito militare, che sembravano reduci da un combattimento e portavano cavalli madidi di sudore. Essi abbeverarono gli animali e si lavarono alla sorgente che scaturisce presso il tempio di Vesta\u2026 e a quanti domandavano notizie, riferirono dell'andamento e dell'esito della battaglia e della piena vittoria dei Romani; quindi, allontanatisi dal Foro, non furono visti mai pi\u00f9\u00bb. Sempre Dionigi dice che i Romani si resero conto che si trattava di un'apparizione miracolosa e rapidamente identificarono i due giovani con Castore e Polluce.\nQuesto episodio leggendario raccontato da Dionigi \u00e8 successivo ad un episodio analogo, ugualmente leggendario: nel corso della battaglia del fiume Sagra combattuta intorno al 550 a.C. tra Locri e Crotone i soldati di Locri, meno armati e meno numerosi di quelli di Crotone, vinsero solo dopo il fondamentale intervento di due giovani a cavallo, di straordinaria bellezza e di grande valore, che anche in questo caso, a battaglia conclusa, apparvero a Locri per annunciare la vittoria. Anche loro furono identificati dai Locresi come i Dioscuri.\nGli etruschi Kastur e Pultuce.\nGli Etruschi venerarono i Di\u00f2scuri con i nomi di \"Kastur\" e \"Pultuce\" che consideravano come \"figli di Tinia\" (la controparte etrusca di Zeus) e allo stesso modo dei Greci potevano anche raffigurarli simbolicamente come ad esempio nei dipinti della \"Tomba del Triclinio\" ritrovata a Tarquinia e dove \u00e8 dipinto un lectisternio dedicato a loro. Particolare \u00e8 la riproduzione dei due pilei a punta e coronati di alloro molto simili ai berretti usati dai Frigi e con cui i Di\u00f2scuri venivano raffigurati anche nel culto romano.\nNel culto cristiano.\nAnche dopo l'avvento del cristianesimo, nei riguardi dei Di\u00f2scuri continu\u00f2 una forma di venerazione popolare che assorb\u00ec la loro iconografia con quella della nuova religione, tanto che sia nelle ceramiche sia nelle sculture del Nord Africa del IV secolo venivano raffigurati accanto ai Dodici Apostoli, la Resurrezione di Lazzaro o con San Pietro.\nNel V secolo papa Gelasio I attest\u00f2 la presenza di un \"culto di Castore\" che la gente non voleva abbandonare e in seguito la chiesa assunse un atteggiamento ambivalente, rifiutando l'immortalit\u00e0 dei Di\u00f2scuri ma cercando di sostituirli con coppie cristiane equivalenti per arrivare a mettere Pietro e Paolo come patroni dei viaggi (Castore e Polluce lo erano dei marinai) e i santi Cosma e Damiano come santi medici.\nAnalogie indoeuropee.\nL'incontro di gemelli nella mitologia non \u00e8 raro poich\u00e9, oltre alla presenza dei Di\u00f2scuri nella mitologia greca, romana ed etrusca, altre mitologie Indoeuropee hanno i loro equivalenti.\nIconografia.\nSono generalmente rappresentati in nudit\u00e0 eroica, con il pileo, un copricapo a forma di guscio, particolarmente diffuso in Frigia e in genere vengono accompagnati da un cavallo e a volte recano con s\u00e9 una lancia.\nA Roma furono rappresentati quasi ininterrottamente sul rovescio della principale moneta romana (il denario), dalla incerta data della sua emissione (che i pi\u00f9 ritengono avvenuta nel 211 a.C.) fino alla seconda met\u00e0 del II secolo a.C."}
{"id": "693179", "revid": "62004", "url": "https://it.wikipedia.org/wiki?curid=693179", "title": "Gianluca Bortolami", "text": "Professionista dal 1990 al 2005, vinse la Coppa del mondo 1994 e il Giro delle Fiandre 2001, oltre ad un Giro del Piemonte.\nCarriera.\nSi mette in luce gi\u00e0 nelle categorie giovanili ottenendo pi\u00f9 di duecento vittorie su strada e pista. Nel 1979 vince ventisei corse su ventotto disputate e si piazza secondo al Campionato italiano e a quello regionale. Da juniores conquista la medaglia d'oro al Campionato italiano nell'inseguimento a squadre nel 1985 e 1986, anno in cui si aggiudica anche l'argento nell'inseguimento individuale e il bronzo in quello a squadre ai mondiali. Nel 1988 partecipa alle Olimpiadi di Seul e giunge al quarantesimo posto nella prova in linea mentre l'anno seguente si piazza quinto al Mondiale dilettanti. A sedici anni durante un allenamento con Baldato, Leoni e Denti cade in una curva della pista di Norimberga e rischia di perdere la vita.\nPassa professionista nel 1990 con la Diana-Colnago, che poi diventer\u00e0 Lampre, e centra ben presto la sua prima vittoria, una tappa al Tour of Britain.\nNel 1994 si trasferisce alla Mapei, dove resta per tre anni, e vive la sua stagione d'oro. Dopo aver vinto la sesta tappa del Tour de France, si aggiudica la Leeds International Classic e il Campionato di Zurigo nella stessa settimana conquistando anche, a fine anno, la classifica finale di Coppa del mondo battendo Johan Museeuw e Andrej \u010cmil. In settembre viene convocato per il Mondiale di Agrigento che conclude al venticinquesimo posto.\nLe stagioni successive sono condizionate da incidenti, cadute, fratture e problemi fisici di vario genere che lo tengono lontano dalle corse per lunghi periodi. Riesce comunque a cogliere dei buoni risultati come il secondo posto alla Parigi-Roubaix 1996 e la vittoria di Coppa Bernocchi e Giro del Piemonte l'anno seguente.\nNel 2001 vince il Giro delle Fiandre, la corsa pi\u00f9 importante della sua carriera. Dopo una caduta in cui la sua bicicletta si spezza in due \u00e8 costretto a correre con quella di scorta. In seguito arrivano ancora soddisfazioni con le vittorie in prestigiose classiche italiane ed internazionali.\nNel 2006 gli viene riscontrata una miocardite ed \u00e8 costretto a lasciare l'attivit\u00e0 agonistica; in complesso, nelle sedici stagioni da professionista, ha vinto trentadue corse."}
{"id": "693182", "revid": "119231028", "url": "https://it.wikipedia.org/wiki?curid=693182", "title": "Cesare Cases", "text": "Biografia.\nNato in una famiglia ebraica benestante, studi\u00f2 al Liceo Ginnasio Giuseppe Parini. Nel 1939, in seguito alle leggi razziali fasciste, si rifugi\u00f2 in Svizzera: si iscrisse inizialmente all'Universit\u00e0 di Losanna per studiare Chimica, ma nel 1943 assecond\u00f2 la sua vera passione e segu\u00ec i corsi di filologia e letteratura all'Universit\u00e0 di Zurigo. Tornato a Milano al termine della guerra, vi concluse gli studi nel 1946, laureandosi in Estetica con una tesi su Ernst J\u00fcnger, relatori Antonio Banfi ed Enzo Paci.\nTra le diverse attivit\u00e0 nel campo della letteratura e della critica letteraria, ha lavorato per la casa editrice Einaudi come traduttore e curatore delle opere di autori tedeschi quali Thomas Mann, Robert Musil, Bertolt Brecht, Friedrich D\u00fcrrenmatt, Karl Kraus ed \u00e8 stato docente di Letteratura tedesca all'Universit\u00e0 degli Studi di Cagliari, con Ernesto de Martino. Ha insegnato, inoltre, presso l'Universit\u00e0 degli Studi di Pavia e l'Universit\u00e0 degli Studi di Torino. All'interno di quest'ultima gli \u00e8 stata dedicata, in seguito alla morte, una delle aule pi\u00f9 importanti afferenti al Dipartimento di Lingue e Letterature Straniere: l'aula 34."}
{"id": "693183", "revid": "219110", "url": "https://it.wikipedia.org/wiki?curid=693183", "title": "Glade", "text": "Glade Interface Designer, o pi\u00f9 semplicemente Glade, \u00e8 un software per la creazione di GUI basate sul celebre toolkit GTK+, con componenti aggiuntive per l'ambiente desktop GNOME.\nNon includendo un gestore del codice sorgente, Glade \u00e8 da considerarsi un ambiente dedicato esclusivamente agli aspetti grafici di un'applicazione.\nCaratteristiche.\nL'interfaccia creata viene salvata in un file XML compatibile con le specifiche GtkBuilder, in modo che possa essere inclusa in qualsiasi programma indipendentemente dal linguaggio.\nMentre in precedenza l'applicazione era corredata da un set di librerie, disponibili per vari linguaggi, che permettevano il parsing del file XML in formato glade per la generazione dell'interfaccia grafica, adesso questa funzionalit\u00e0 \u00e8 stata integrata direttamente nelle librerie GTK+ con l'infrastruttura GtkBuilder. Glade doveva usare anche una estensione per l'utilizzo dei controlli grafici di libgnomedb nella progettazione di tali interfacce.Essendo specificamente concepito per GNOME e parte di esso, ricade sotto il progetto GNU.\nNel 2006 \u00e8 stata pubblicata la terza versione, che fra le altre cose introduce la funzione di annullamento delle modifiche (anche conosciuta come \"Undo\"), la possibilit\u00e0 di aprire pi\u00f9 progetti simultaneamente e la gestione del formato GtkBuilder.\nGlade dispone inoltre dell'integrazione con Devhelp, un browser di aiuto per le API di GNOME.\n\u00c8 disponibile anche una versione di Glade per il toolkit WxWidgets, chiamata WxGlade.\nGtkBuilder.\nGtkBuilder \u00e8 il formato XML che Glade usa per salvare i form. Questi documenti possono poi essere utilizzati in congiunzione con lo strumento \"GtkBuilder\" per le istanze (richieste) del form usando GTK+.GladeXML \u00e8 il formato \"XML\" che \u00e8 utilizzato in congiunzione con libglade, che attualmente \u00e8 deprecato perch\u00e9 superato.\nCode sketching.\nCode sketchers (progettazione di bozze di software) sono applicativi che aiutano un utente a creare codice sorgente da un file di GladeXML.\nLa maggior parte degli \"sketchers\" creano codice sorgente che utilizza libglade e un file GladeXML per creare la GUI (interfaccia grafica).\nAlcuni sketchers sono in grado di creare codice puro che non ha bisogno del file GladeXML.\nLa tabella seguente confronta informazioni di base sui pacchetti sketcher per codice GladeXML."}
{"id": "693184", "revid": "125853943", "url": "https://it.wikipedia.org/wiki?curid=693184", "title": "Nova Milanese", "text": "Nova Milanese (\"Noeuva\" in dialetto brianzolo : ) \u00e8 un comune italiano di abitanti della provincia di Monza e della Brianza in Lombardia.\nGeografia fisica.\nTerritorio.\nIl comune di Nova Milanese si estende per . \u00e8 situato nell'alta Pianura Padana ad un'altitudine di e si trova sul confine meridionale della Brianza.\nLe citt\u00e0 pi\u00f9 vicine sono Monza, ad una distanza di circa verso est, e Milano, distante verso sud.\nIl territorio novese \u00e8 attraversato dal Canale Villoresi (dal nome del suo ideatore Eugenio Villoresi), che scorre da ovest verso est mettendo in comunicazione le acque del fiume Ticino con quelle dell'Adda per irrigare la bassa Brianza.\nConfina con Muggi\u00f2 ad est, Desio a nord, Varedo a nord-ovest, Cinisello Balsamo a sud e Paderno Dugnano a sud-ovest.\nLe strade della citt\u00e0 ricoprono una lunghezza totale di circa ed ha territorio all'interno del parco locale di interesse sovracomunale \"Parco del Grugnotorto\".\nIl territorio \u00e8 sostanzialmente pianeggiante, anche se c'\u00e8 una leggera pendenza in salita verso nord.\nClima.\nNova Milanese appartiene alla zona climatica E.\nStoria.\n\"Nova\" \u00e8 attraversata dalla \"via Mediolanum-Bellasium,\" che mette in comunicazione la citt\u00e0 di Milano con la Valassina e, tramite il passo del Ghisallo, con Bellagio. Nova Milanese si trova proprio alla distanza di nove miglia dal capoluogo lombardo (Milano) lungo questa strada, dunque \u00e8 stato ipotizzato che il nome del Comune abbia proprio questo significato. Secondo altre ipotesi il toponimo deriverebbe da \"vicus novus\", cio\u00e8 \"nuovo villaggio\" rispetto ad agglomerati precedenti, oppure da \"novale\", cio\u00e8 campo rimesso a coltura dopo un lungo periodo di riposo, o addirittura dal cognome \"Novati\". Non si hanno prove certe dell'esistenza di un nucleo abitato risalente all'epoca romana, mentre \u00e8 certo che il territorio novese fosse interessato dalla pratica della \"centuriazione\".\nAttivit\u00e0 economica principale era ancora ad inizio XX secolo l'allevamento dei bachi da seta. Questa continuer\u00e0 fino agli anni venti quando vi fu l'avvento della fibre sintetiche. Oltre ai cereali il terreno produceva ottima uva, infatti Nova appare insieme ad altri venti comuni, come miglior produttore di vino nella classifica stilata dal poeta milanese Carlo Porta nel 1815. I vigneti furono in seguito distrutti dalla fillossera quando gi\u00e0 l'interesse per la coltivazione fu sostituito da quello per l'industria.\nOggi pochissimi sono rimasti gli agricoltori, importante \u00e8 invece l'attivit\u00e0 lavorativa autonoma.\nMonumenti e luoghi d'interesse.\nArchitetture religiose.\nLe prime notizie ufficiali risalgono al 1233. Tale edificio rimase la chiesa principale di Nova fino alla seconda met\u00e0 del \u2018200 quando venne costruita la chiesa parrocchiale di S. Antonino. Il declino inizi\u00f2 nel XX secolo quando vi si iniziarono a svolgere solo messe minori e quella dei bambini a Natale. Negli anni settanta con l'avvio dei cantieri della nuova chiesa di Grugnotorto la Ges\u00e8ta venne chiusa, sconsacrata ed utilizzata come magazzino per l'attrezzatura del campeggio. Alla fine degli anni ottanta la struttura venne rivalutata e restaurata dal locale gruppo degli Alpini. Riconsegnata e riconsacrata il 20/5/1990, oggi viene impiegata per la Messa quotidiana in inverno, per alcune messe di Suffragio e per la domenica delle palme.\nLa pala sopra l'altare rappresenta S. Grato (patrono di Grugnotorto) durante un suo miracolo. Una violenta grandinata minacciava le campagne e lui preg\u00f2 la tempesta, deviandola dentro un pozzo risparmiando cos\u00ec i raccolti. Di pregio \u00e8 la porta d'ingresso completamente in legno, con formelle raffiguranti episodi del Vangelo scolpite da Costantino Conti. Vi \u00e8 anche un antico confessionale, ormai in disuso.\nIl piccolo campanile possiede tre piccole campane in Fa4 Fuse da Luigi D'Adda di Crema nel 1949.\nSociet\u00e0.\nEvoluzione demografica.\nAll'inizio del secolo vi erano meno di abitanti poi vi fu un graduale e contenuto incremento demografico fino al boom degli anni cinquanta e sessanta dovuto all'immigrazione dal Veneto e dal Meridione.\nIstituzioni, enti e associazioni.\nA Nova Milanese \u00e8 presente una piccola comunit\u00e0 delle Figlie della Carit\u00e0 (Canossiane).\nCultura.\nIstruzione.\nLa Biblioteca civica popolare di Nova Milanese fa parte del Sistema Bibliotecario BrianzaBiblioteche.\nSul territorio comunale \u00e8 presente un osservatorio astronomico (Osservatorio astronomico di Nova Milanese - A25).\nInfrastrutture e trasporti.\nIl centro del comune \u00e8 situato nei pressi dell'intersezione tra la SP ex SS 527 \"Bustese\" e la SP 9 \"Vecchia Valassina\". La superstrada Milano-Meda \u00e8 ubicata a ovest e nord del paese, ai confini con Paderno e Varedo.\nIl territorio \u00e8 servito da autobus interurbani gestiti da Brianza Trasporti, con linee verso Monza e altri comuni della Brianza, e da Autoguidovie, con una linea che collega Nova alla stazione della metropolitana di Sesto 1\u00ba Maggio. Fino al 2011 era attiva la linea tranviaria Milano-Desio in seguito sostituita da autobus in attesa della riqualificazione.\nSport.\nDal 1970 la Polisportiva di Nova si occupa di calcio, pallavolo, ciclismo e pattinaggio.\nOltre alla Polisportiva di Nova \u00e8 presente anche la squadra di calcio dell'USCD Novese, la cui squadra milita in Terza Categoria. \nDall'agosto del 2021 si \u00e8 aggiunta una terza squadra di calcio, il Sangiuliano City Nova Football Club, militante in serie D. Squadra originaria di San Giuliano Milanese, ma che disputa le gare interne della prima squadra e degli Juniores nazional nel centro sportivo comunale di Nova Milanese, per ragioni di territorialit\u00e0 con la vecchia societ\u00e0 (l'ex NiobbionOggiono) come previsto dal regolamento della FIGC.\nSul territorio \u00e8 presente anche una societ\u00e0 di pallacanestro: la USSA Centro Basket Nova Milanese, la cui prima squadra milita in Serie D. I colori della squadra sono il giallo e il verde.\nIl gruppo sportivo G.S. San Carlo \u00e8 la societ\u00e0 sportiva degli oratori novesi.\nDal 1974 \u00e8 presente sul territorio una scuola di Judo che negli anni ha ampliato la propria offerta con altre discipline marziali: la ASD Martial Arts Academy\nDal 2015 a Nova, solo per i bambini, si pu\u00f2 giocare a baseball e a softball sul campo di via Locatelli gestito dalla Amatori Softball ASD."}
{"id": "693192", "revid": "1632387", "url": "https://it.wikipedia.org/wiki?curid=693192", "title": "The Best of Eighteen Visions", "text": "The Best of Eighteen Visions \u00e8 un best della band metalcore americana Eighteen Visions del 2001. Il disco contiene le migliori canzoni dal loro primo EP \"Lifeless\". Inoltre contiene una canzone inedita che segn\u00f2 il cambio del loro stile di musiche portando a una voce e una melodia pi\u00f9 pulita."}
{"id": "693194", "revid": "30297", "url": "https://it.wikipedia.org/wiki?curid=693194", "title": "Hockey Club Val Pusteria", "text": ""}
{"id": "693198", "revid": "92723", "url": "https://it.wikipedia.org/wiki?curid=693198", "title": "Lacandoni", "text": ""}
{"id": "693199", "revid": "125612997", "url": "https://it.wikipedia.org/wiki?curid=693199", "title": "Volano (Italia)", "text": "Volano (IPA: , \"Volam\" o \"'Olam\" in dialetto trentino), \u00e8 un comune italiano di abitanti della provincia di Trento, situato nell'alta Vallagarina.\nStoria.\nIl nome forse deriva dal latino \"abellana\" (nocciola), e si riferisce probabilmente ai noccioli che all'epoca crescevano nella zona. Secondo un'altra teoria - peraltro poco accreditata - il nome deriva dai patronimici latini \"Avolius\", \"Bolanius\" o \"Volius\".\nLe prime citazioni di Volano sono di Paolo Diacono, in \"Historia Longobardorum\", nel 590 d.C. Vi sono poi documenti risalenti alla fine dell'anno 1100 dove il paese \u00e8 chiamato \"Avolano\" o \"Avolani\", andando cos\u00ec a confermare la prima teoria sull'origine del nome.\nAltra ipotesi propende piuttosto per un'origine celtica, da \"Vo-Land\", ovvero \"terra vicino al fiume\". Tale teoria \u00e8 supportata dal fatto che, fino a pochi secoli fa, il paese era lambito dalle anse del fiume Adige. Una denominazione analoga hanno due frazioni (Vo Destro e Vo Sinistro) del vicino comune di Avio, che sorgono ancora a ridosso del fiume.\nCultura.\nEventi.\nCarnevale di Volano.\nIl carnevale a Volano \u00e8 una ricorrenza molto importante e sentita dal paese. Si tiene dal \"Gioved\u00ec Grasso\" al \"Marted\u00ec Grasso\". In quest'ultimo giorno vi \u00e8 l'appuntamento pi\u00f9 importante. Da 60 anni, infatti, si tiene la sfilata dei carri allegorici, tra le ultime rimaste nei carnevali trentini. I carri -solitamente cinque o sei- vengono preparati nei mesi precedenti da abitanti di Volano. La maggior parte degli artigiani dei carri \u00e8 composta dai genitori dei bambini che frequentano scuole elementari, che andranno poi ad animare i carri, ma non mancano mai gruppi di goliardi che si cimentano. I temi scelti per sceneggiare i carri sono per lo pi\u00f9 i cartoni animati o le favole, ma non mancano mai dei riferimenti scherzosi o satirici alla vita del paese. La sfilata si tiene nel primo pomeriggio dell'ultimo giorno del carnevale (il marted\u00ec grasso, appunto); per anni si tenne nel centro storico; dal 2005 \u00e8 stata spostata in un quartiere di pi\u00f9 recente costruzione, accanto alla scuola elementare.\nOgni anno, durante la manifestazione nella quale sfilano i carri allegorici, vengono venduti panini con carne di \"toro\", le \"opfele\" e i classici \"gr\u00f2stoi\" (dolci tipici del periodo di Carnevale).\nFin dalla prima edizione viene distribuita una rivista satirica chiamata \"La Zuca\".\nMemoriae - Terza di maggio.\nLa manifestazione \u00e8 stata creata attorno alla ricorrenza del voto civile e religioso alla Madonna (Maria Ausiliatrice), avvenuto durante la prima guerra mondiale. Si temeva infatti che il paese potesse venire evacuato al pari di altri comuni limitrofi, tra cui anche la vicina Rovereto, vicini al fronte tra Italia ed Impero austro-ungarico (di cui il Trentino faceva parte). Merito della mancata evacuazione, secondo i credenti, fu il voto alla Madonna.\nVolano non fu l'unico paese a scampare all'evacuazione. Villa Lagarina, Nogaredo, Calliano, non furono sfollati, anche per garantire all'esercito un retroterra organizzativo, nonch\u00e9 possibile manodopera.\nLa festa affianca la memoria di quei tragici fatti (non a caso la manifestazione \u00e8 stata battezzata \"Memoriae\") ai momenti di allegria e di promozione turistica del territorio. La due giorni si conclude con un torneo tra i quattro rioni storici che compongono Volano (Corea, Borgo, Crosera e Piazota), seguito dalla messa e dai fuochi d'artificio.\nDa notare che la Terza di maggio ha cos\u00ec per certi versi \"soppiantato\" le originali sagre storiche del paese, dedicate a san Rocco, il 16 agosto, e alla Purificazione di Maria, il 2 febbraio.\nPellegrinaggio all'eremo di Santa Cecilia.\nIl pellegrinaggio si svolge il 5 agosto di ogni anno, all'eremo. Il pellegrinaggio all'eremo rientrava infatti tra le processioni della popolazione di Volano, con cui si cercava di scongiurare la siccit\u00e0 che d'estate minacciava il raccolto. Il pellegrinaggio alla cappella di Santa Cecilia fu stabilito nel 1716, ma solo nel 1830 l'arciprete \"canonizz\u00f2\" la data del 5 agosto. Tale data coincide con quella del voto della vicina citt\u00e0 di Rovereto (contro il possibile saccheggio da parte dei militari francesi, nel 1703), ma \u00e8 solo un caso: il \"voto\" del 1830 non ha nulla a che vedere con gli eventi di oltre cent'anni prima, anche perch\u00e9 Volano non fu mai minacciata dall'invasione.\nIn data 4 agosto 2012 ad ore 21:00 un'altra frana, di minore entit\u00e0 rispetto a quella del 29 febbraio 2009, compromette l'accesso all'eremo.\nLa Magnalonga.\nLa \"Magnalonga\" \u00e8 una passeggiata gastronomica attraverso i vigneti della zona tra Volano e Calliano e Besenello. La manifestazione ha inizio al parco \"Legat\" di Volano e termina con l'arrivo a Castel Beseno, passando per il \"Dos dei Ovi\" e Castel Pietra. Il percorso ha una lunghezza di 6\u00a0km. Durante la passeggiata si incontrano vari stand, uno per ogni portata del pranzo, dove \u00e8 possibile gustare piatti tipici trentini accompagnati da dell'ottimo vino locale.\nEconomia.\nTurismo.\nEssendo in posizione centrale tra Trento, Riva del Garda e Folgaria il paese permette un rapido collegamento tra queste zone, da una giornata sul lago di Garda a una passeggiata per le vie di Trento. L'inverno \u00e8 possibile raggiungere facilmente Folgaria e Serrada per svolgere sport invernali (sci, pattinaggio su ghiaccio, \"ciaspolada\").\nPer quanto riguarda l'alloggio sono presenti a Volano tre Bed and breakfast.\nViticoltura.\nVolano \u00e8 stata nominata Citt\u00e0 del vino dall'omonima associazione vinicola dal 2000.\nTre zone del paese, in particolare, sono importanti per la produzione di vini del luogo.\nAmministrazione.\nVolano appartiene alla comunit\u00e0 di valle denominata Comunit\u00e0 della Vallagarina.\nSport.\nA Volano sono presenti numerose societ\u00e0 sportive riguardanti la ginnastica artistica, il tennis, lo sci, il ciclismo, il volley, la marcia, il motociclismo e il calcio."}
{"id": "693200", "revid": "1573940", "url": "https://it.wikipedia.org/wiki?curid=693200", "title": "Nothura", "text": "Nothura \u00e8 un genere di uccelli della famiglia Tinamidae.\nDescrizione.\nDimensioni minime: 18\u00a0cm (\"Nothura minor\")\nDimensioni massime: 28,5\u00a0cm (\"Nothura boraquira\")\nSistematica.\nIl genere comprende 5 specie:"}
{"id": "693203", "revid": "112383736", "url": "https://it.wikipedia.org/wiki?curid=693203", "title": "Clima monsonico", "text": "Il clima monsonico \u00e8 un clima tropicale umido, secondo la classificazione climatica di K\u00f6ppen.\nNel Sud-est asiatico.\nIl clima monsonico \u00e8 tipico del subcontinente indiano, del sud-est asiatico e della Cina meridionale. Da giugno a ottobre i monsoni, caldi e carichi di umidit\u00e0, provengono dall'oceano Indiano soffiando da sud-ovest a nord-est, dal mare verso la terraferma. \nNel loro percorso dai Ghati occidentali, dove scaricano una parte della loro umidit\u00e0, attraversano il tavolato del Deccan e si scontrano con l'insormontabile massiccio himalayano, raffreddandosi e rovesciando enormi quantit\u00e0 di pioggia. La pianura del Gange, la zona del golfo del Bengala, che si trovano ai piedi dell'Himalaya, e soprattutto l'Assam sono pertanto tra le zone pi\u00f9 piovose della Terra.\nL'alternanza dei monsoni determina anche i ritmi dell'agricoltura e le rese dei singoli anni. Ritardi o anticipi di questi venti possono causare grandi siccit\u00e0 o disastrose alluvioni, che hanno spesso compromesso i raccolti, portando nell'intera regione parecchie carestie.\nNel mondo.\nZone con clima simile (tropicale con stagione secca e umida) si trovano comunque anche da altre parti della Terra come l'Africa (zona del golfo di Guinea e bacino del Congo), certe parti del Madagascar, l'America centrale atlantica, alcune zone del Venezuela e dell'Amazzonia.\nVegetazione.\nLa flora tipica del clima monsonico \u00e8 caratterizzata dalla foresta monsonica e dalla giungla; in quest'ultimo bioma, a differenza della foresta pluviale sono presenti molte piante che perdono le foglie durante la stagione secca ed \u00e8 perci\u00f2 detta anche \"foresta tropicale decidua\". Tra gli animali pi\u00f9 tipici, l'elefante asiatico e la tigre."}
{"id": "693204", "revid": "1632387", "url": "https://it.wikipedia.org/wiki?curid=693204", "title": "Vanity (album)", "text": "Vanity \u00e8 il terzo album della band metalcore americana Eighteen Visions del 2002."}
{"id": "693207", "revid": "43211", "url": "https://it.wikipedia.org/wiki?curid=693207", "title": "Ed Ferrera", "text": ""}
{"id": "693208", "revid": "729019", "url": "https://it.wikipedia.org/wiki?curid=693208", "title": "Ed Ferrara", "text": ""}
{"id": "693209", "revid": "1745361", "url": "https://it.wikipedia.org/wiki?curid=693209", "title": "Lino (figlio di Psamate)", "text": "Lino \u00e8 un personaggio della mitologia greca, figlio di Apollo e di Psamate. Non va confuso con il pi\u00f9 celebre Lino il cantore, anch'egli indicato come figlio di Apollo.\nMitologia.\nSecondo Pausania, Apollo gener\u00f2 Lino da Psamate, che per\u00f2, per timore di suo padre Crotopo, re di Argo, abbandon\u00f2 il bimbo su una montagna. Alcuni pastori lo trovarono e accudirono, ma Lino fu pi\u00f9 tardi sbranato dai cani del sovrano.\nQuando Psamate pianse per la morte del bambino, Crotopo cap\u00ec che era stato generato fuori dal matrimonio e si vide costretto ad uccidere la figlia per lavare l'onta che gravava sulla famiglia. Apollo, per vendetta, invi\u00f2 un mostro ad Argo, la Pena (\u00abPunizione\u00bb), che rap\u00ec numerosi bambini. Il mostro, per\u00f2, fu ucciso da Corebo.\nApollo non era ancora soddisfatto, e decise di inviare ad Argo anche una pestilenza, che colp\u00ec gravemente la popolazione. Corebo fu costretto a recarsi presso l'oracolo sacro al dio, a Delfi, e chiese cosa dovesse fare per far cessare la piaga. Il responso della Pizia lo invitava a raccogliere un tripode dal santuario e costruire un tempio in onore di Lino e Psamate laddove gli fosse caduto. Ci\u00f2 accadde sul Monte Geran\u00eca, e ivi Corebo fond\u00f2 la citt\u00e0 di Tripodisco (), oggi ritenuto il nucleo antico della citt\u00e0 di Megara. Ottemperata la richiesta, la pestilenza cess\u00f2."}
{"id": "693210", "revid": "1573940", "url": "https://it.wikipedia.org/wiki?curid=693210", "title": "Nothura boraquira", "text": "La cotorna pettobianco (Nothura boraquira ()) \u00e8 un uccello della famiglia dei Tinamidi.\nDistribuzione e habitat.\nBrasile nord-orientale, Bolivia orientale e Paraguay nord-orientale."}
{"id": "693211", "revid": "1632387", "url": "https://it.wikipedia.org/wiki?curid=693211", "title": "Filippiche", "text": "Le Filippiche sono le orazioni pronunciate da Demostene contro Filippo II di Macedonia.\nIl fulcro argomentativo attorno a cui ruotano le \"Filippiche\" (351/341a.C.) \u00e8 la necessit\u00e0 di formare un fronte greco contro le mire espansionistiche del \"barbaro\" Filippo. Le \"Filippiche\" non ebbero alcun riscontro pratico: la fazione filo-macedone riusc\u00ec a far valere le sue ragioni opponendo Eschine a Demostene.\nL'orizzonte culturale e politico si stava infatti ampliando, culture diverse si stavano confrontando con i modelli ellenici e presto si sarebbe giunti ad un ellenismo sovranazionale, in cui uomini dalla pi\u00f9 diversa provenienza avrebbero scritto e parlato in greco lontani centinaia di chilometri da Atene. Demostene avrebbe dunque invano cercato di impedire un processo gi\u00e0 in atto.\nDal punto di vista stilistico il testo si caratterizza per la variet\u00e0 lessicale, il periodare innovativo e stringente, l'uso di significative forme retoriche e l'estrema sintesi.\nI Filippica.\nNella \"I Filippica\" (351/349 a.C.) Demostene invita le citt\u00e0 greche a reagire alla minaccia macedone e accusa gli ateniesi di non essersi opposti subito a Filippo, rendendolo cos\u00ec sempre pi\u00f9 potente. Filippo gi\u00e0 aveva conquistato Pidna, Metone, Potidea, e Pegase. L'assemblea deve deliberare sulle prossime azioni militari. Demostene con questa orazione si distacca dal partito di Eubulo che fino ad allora aveva sostenuto.\nLa polemica si apre con un excursus sui passati insuccessi ateniesi e sulla loro evitabilit\u00e0 a prezzo di un maggiore sforzo militare. L'orazione vuole essere un invito rivolto agli ateniesi a sollevarsi dal presente torpore incominciando una reazione militare, ma non ebbe successo alcuno. Dopo il passaggio di Filippo in Tracia l'istanza venne abbandonata.\nLa critica moderna ha rivisto le posizioni di Dionigi di Alicarnasso che divideva l'orazione al \u00a729.\nII Filippica.\nNon conosciamo l'occasione in cui venne pronunciata la \"II Filippica\" (344 a.C.), forse si tratta della risposta ad un'ambasceria macedone venuta ad Atene.\nDemostene invita i concittadini a prendere rapidamente posizione nei confronti di Filippo che stava tentando di mettere le mani su Tebe e le altre citt\u00e0 del Peloponneso. Filippo voleva insinuarsi nelle controversie del Peloponneso fornendo alle citt\u00e0 della Messenia appoggio politico contro Sparta.\nNell'ultima parte dell'orazione Demostene attacca gli avversari filo-macedoni, specialmente Eschine, addossando loro la responsabilit\u00e0 delle clausole pi\u00f9 onerose della pace di Filocrate.\nIII Filippica.\nLa \"III Filippica\" (341 a.C.) \u00e8 forse stata l'orazione meglio riuscita.\nDemostene attacca le poleis che sono indifferenti all'avanzata delle truppe macedoni. Riesce a far creare un'alleanza tra Bisanzio e Atene, coalizione anti-macedone a cui parteciper\u00e0 in seguito anche Tebe. Filippo avanzava dalla Tracia minacciando Bisanzio ed il Chersoneso, Demostene cerca di convincere l'assemblea della necessit\u00e0 di difendere l'intera Grecia da Filippo. La situazione militare, evidentemente difficile, spinse l'assemblea ad accogliere le istanze di Demostene. Era per\u00f2 ormai troppo tardi: Atene aveva atteso troppo a lungo prima di decidersi per l'azione mentre Filippo si accingeva a portare presto a termine i suoi piani.\nIV Filippica.\nLa \"IV Filippica\" (341 a.C. circa) consiste di due proemi.\nL'autenticit\u00e0 della quarta Filippica venne messa in discussione fin dall'antichit\u00e0; i dubbi vennero accertati grazie al ritrovamento nel XX secolo di alcuni frammenti papiracei del commentario demostenico di Didimo. Il testo presenta peraltro scarsa coerenza formale e una poco convincente cronologia dei riferimenti interni."}
{"id": "693215", "revid": "1543377", "url": "https://it.wikipedia.org/wiki?curid=693215", "title": "Campagne militari di Ottaviano in Illirico (35-33 a.C.)", "text": "Le campagne militari di Ottaviano nell'area balcanica (35-33 a.C.) costituiscono il primo tentativo da parte del futuro imperatore Augusto di occupare l'area Illirica, poco dopo aver ottenuto una vittoria definitiva contro Sesto Pompeo e prima dell'ultimo e decisivo scontro con il collega triumviro, Marco Antonio. Svetonio ci tramanda che Ottaviano:\nContesto storico.\nQuando Cesare fu ucciso (idi di marzo del 44 a.C.), i Dalmati tornarono a ribellarsi, pensando che il potere romano risiedesse nel dittatore appena morto, e si opposero al pagamento del tributo al governatore dell\"Illyricum\", Publio Vatinio. Quest'ultimo, sebbene avesse tentato di usare la forza contro di loro, fu attaccato e sub\u00ec la distruzione di ben cinque delle sue coorti. Contemporaneamente il senato di Roma stabil\u00ec di trasferire il suo esercito, insieme alla provincia della Macedonia e dell'Illirico al cesaricida Marco Giunio Bruto. Vatinio fu, quindi, costretto a ripiegare su \"Dyrrhachium\", che si trovava in Macedonia, dove l'allora governatore, Gaio Antonio, fratello di Marco, era anch'egli in grave difficolt\u00e0 sotto l'attacco di Bruto. Gran parte delle forze di Vatinio defezionarono e si schierarono dalla parte di Bruto, che strinse poi d'assedio Gaio Antonio ad Apollonia. Il fatto per\u00f2 di doversi difendere dalle armate dei triumviri, Marco Antonio e Ottaviano, che volevano vendicare la morte di Cesare e che stavano raccogliendo le forze necessarie per lo scontro decisivo, avvenuto poi a Filippi (42 a.C.), non permise ai Romani di occuparsi dei ribelli Illiri, sebbene a Vatinio venne concesso il trionfo \"de Illyrico\" il 31 luglio del 42 a.C.\nNel 40 a.C., in seguito alla disfatta degli uccisori di Cesare e alla creazione di un secondo triumvirato, Ottaviano ed Antonio si divisero l'area Illirica con il patto di Brindisi. Ad Ottaviano tocc\u00f2 la parte settentrionale e l'intero Occidente romano (a parte l'Africa proconsolare, lasciata a Marco Emilio Lepido), ad Antonio quella meridionale con la Macedonia, insieme a tutto l'Oriente romano. La linea di demarcazione venne posta dove si trovava la vecchia capitale illirica di \"Scodra\". Nel 39 a.C., Gaio Asinio Pollione, a cui Antonio aveva affidato il governo della provincia di Macedonia come proconsole, penetrava nel territorio dei Partini, conducendo una campagna militare che port\u00f2 i Romani alla vittoria finale nella zona attorno a \"Dyrrachium\", tanto da meritargli un trionfo il 28 ottobre dello stesso 39 a.C.. Wilkies sostiene che queste operazioni siano state di breve durata e condotte per tenere attive le legioni, al posto di lasciarle passive nei loro quartieri invernali, oltre a voler punire l'alleanza che i Partini avevano in passato concluso con il cesaricida Bruto. Secondo invece altri scrittori latini, le operazioni furono condotte contro i \"Delmatae\" e alla fine della guerra vennero loro confiscate armi, greggi, terre e Pollione ottenne il titolo vittorioso di \"Delmaticus\". Peraltro il Wilkes non crede che Pollione possa aver combattuto contro i \"Delmatae\", in quanto si trovavano troppo lontani dalla provincia di Macedonia, appartenente alla sfera di influenza di Marco Antonio; molto pi\u00f9 vicino era l'Illirico, di pertinenza di Ottaviano.\n\"Casus belli\".\nSe il Syme riteneva che l\"Illyricum\" fosse la regione strategica pi\u00f9 importante dell'Impero romano, il Wilkes ritiene che fosse per Ottaviano, necessaria per assicurarsi il controllo della strada che collegava l'Italia settentrionale (Gallia cisalpina) con il medio/basso Danubio, fino alla frontiera orientale. Questa via passava da importanti (e futuri) centri amministrativi/militari romani come \"Siscia\" e \"Sirmium\" sulla Sava, \"Singidunum\" sul Danubio, \"Serdica\" in Tracia, fino a Bisanzio (la futura Costantinopoli). Ora se si voleva rendere sicura l'intera area a sud del Danubio, l'Impero doveva mettere in atto un vasto piano strategico che contemplasse la conquista dell'intero Illirico, ben pi\u00f9 determinante della conquista della \"Germania Magna\".\nForze in campo.\nSulla base di quanto ipotizza il Gonzales, le legioni coinvolte furono quasi certamente la \"legio XIII Gemina\", la \"XIV Gemina\" e la \"XV Apollinaris\", tutte legioni formate in precedenza da Cesare (XIII, XIV e XV).\nVenne, inoltre, utilizzata anche una flotta di popolazioni alleate dei Romani (Taurisci e Norici), che percorrendo la Drava fino al Danubio, risaliva poi la Sava. Era stata posta sotto la guide di un certo Menodoro (Menas).\nDurante i preparativi della campagna militare sappiamo da Cassio Dione Cocceiano che, quando alcuni dei soldati che erano stati congedati si ammutinarono, poich\u00e9 non avevano ricevuto il premio di fine mandato, e chiesero di tornare in servizio tra le fila dell'esercito di Ottaviano, egli li riun\u00ec in una singola legione, in modo che fossero separati dagli altri e che per gli stessi fosse difficile coinvolgere le altre unit\u00e0 legionarie nel caso volessero ribellarsi nuovamente. Cos\u00ec facendo, questa unit\u00e0 poteva essere sciolta con grande rapidit\u00e0. Quando infatti non si dimostrarono pi\u00f9 disciplinati come in precedenza, mand\u00f2 alcuni dei pi\u00f9 anziani come coloni in Gallia, pensando che questa ricompensa avrebbe dato loro delle buone speranze per il futuro e li avrebbe zittiti. Ma poich\u00e9 continuarono ad essere insubordinati, li fece adunare tutti insieme come se fossero stati convocati per qualche altro scopo, li circond\u00f2 con il resto dell'esercito, tolse loro le armi e li conged\u00f2 definitivamente. In questo modo capirono la determinazione e la forza del loro comandante. Alla fine le loro continue suppliche e richieste di perdono, fecero s\u00ec che Ottaviano li perdonasse e li reintegrasse nuovamente nei ranghi del suo esercito, anche perch\u00e9 aveva bisogno di soldati utili almeno per tanti differenti compiti, temendo che Antonio, col quale era ormai ai ferri corti, se ne appropriasse.\nCampagne.\nAppiano di Alessandria racconta che Ottaviano sottomise numerose popolazioni dell'area illirica come gli \"Oxyaei\", i \"Perthoneatae\", i \"Bathiatae\", i \"Taulantii\", i \"Cambaei\", i \"Cinambri\", i \"Meromenni\" e i \"Pyrissaei\" in una (prima) campagna militare. Sembra che queste popolazioni formassero un gruppo compatto nella parte dell'estremo sud-ovest dell\"Illyricum\". Alcune di loro sopravvissero in seguito come comunit\u00e0 del \"Conventus iuridicus\" di Narona. Erano pertanto insediate tra i fiumi Narenta e \"Drilo\".\nIn uno sforzo successivo, vinse anche \"Carni\" e \"Taurisci\", che si trovavano a nord di Aquileia; poi \"Interphrurini\", \"Docleatae\" (nei pressi della citt\u00e0 di Doclea), \"Naresii\" (della valle del fiume Narenta) e \"Glintidiones\", popolazioni che si abitavano la parte meridionale dell'Illirico, a sud dei \"Delmatae\". Da questi popoli egli ottenne i tributi che non avevano voluto versare in precedenza. Una volta conquistate queste popolazioni, gli \"Hippasini\" (nome completamente sconosciuto e di cui non si conosce la loro collocazione) e i \"Bessi\" (popolazione della Tracia, molto distante dalle teatro delle campagne militari di Ottaviano), sempre secondo Appiano, furono vinte dalla paura e si arresero. Altre invece che in precedenza si erano rivoltate come i \"Meliteni\" di \"Melita\" ed i \"Corcyreni\" di \"Corcyra Melaina\", che abitavano le isole e praticavano la pirateria, furono attaccate e sottomesse dalla flotta che proveniva dalla Sicilia, mentre i giovani furono messi a morte e il resto della popolazione venduta come schiavi. Si fece consegnare, infine, tutte le navi dai Liburni in modo da evitare che per il futuro potessero praticare ancora la pirateria.\nCampagna del 35 a.C..\nLa prima campagna mosse dalla citt\u00e0 di Aquileia, dove si trova il \"quartier generale\" di alcune legioni, e dal porto liburno di \"Senia\", attravers\u00f2 quindi le Alpi Bebie ed entr\u00f2 nella piana del fiume Lika. Ottaviano condusse con s\u00e9, gente esperta in ambito militare come l'amico fraterno, Marco Vipsanio Agrippa, il fidato Gaio Fufio Gemino, il consolare Tito Statilio Tauro e Marco Valerio Messalla Corvino (certamente nel 35 a.C.).\nAppiano racconta che Ottaviano avanz\u00f2 inizialmente contro gli Iapodi, attraverso una strada ripida e difficile da percorrere, tanto pi\u00f9 che il nemico ne aveva ostacolato il percorso, abbattendo numerosi alberi. La via di marcia che il Wilkes ipotizza \u00e8 quella che da \"Tergeste\" conduceva a \"Senia\" (Segna), per poi addentrarsi attraverso la catena dei monti della Grande Cappella. Non appena infatti le armate romane si addentrarono in territorio nemico, le popolazioni indigene si rifugiarono nelle vicine foreste. I \"Moentini\" di \"Monetium\" (Brinje), gli \"Avendeatae\" di \"Avendo\" (Cerquina, vicino a Oto\u010dac), due trib\u00f9 degli Iapodi, si arresero non appena Ottaviano si avvicin\u00f2 ai loro territori. Gli \"Arupini\" di \"Arupium\" (Prozor), invece, che erano i pi\u00f9 numerosi e temibili guerrieri tra gli Iapodi, quando le armate romane si avvicinarono, fuggirono nei boschi abbandonando le citt\u00e0 e i villaggi. Ottaviano per\u00f2 evit\u00f2 di bruciare quei luoghi, sperando che si arrendessero in modo da permettere loro di rioccupare quei luoghi, cosa che alla fine accadde. Prima di arrendersi per\u00f2, si predisposero a lanciare un agguato all'armata romana che avanzava nel loro territorio. Ottaviano, che si aspettava un comportamento del genere, invi\u00f2 parte del suo esercito ad occupare alcune vette che si trovavano ai fianchi della strada che stava percorrendo il suo esercito. E quando i suoi soldati provarono a spostare i tronchi fatti abbattere dal nemico, gli Iapodi saltarono fuori dalla boscaglia all'improvviso e diedero battaglia, ferendo non pochi legionari. Alla fine l'esercito romano ebbe la meglio, uccidendo numerosi nemici, grazie anche al sopraggiungere dei rinforzi provenienti dalle alture, che Ottaviano si era premurato di far occupare in precedenza e che avevano seguito da vicino la colonna principale dei loro commilitoni, gi\u00f9 a valle.\nDa qui Ottaviano divise la sua armata in pi\u00f9 colonne di marcia (una a percorrere la vallata centrale e due a percorrere parallelamente le alture circostanti), e avanz\u00f2 verso est in direzione del fiume \"Colapis\" e attraversado le Alpi Dinariche (in zona di Mala Kapela, Plje\u0161evica). La regione che stava attraversando era fitta di foreste e montuosa, con rare radure, mentre le poche fortezze degli Illiri erano arroccate sulle cime di colline. Il resto degli Iapodi torn\u00f2, quindi, a rifugiarsi nei boschi, abbandonando la loro principale citt\u00e0, il cui nome era \"Terponus\", che Ottaviano occup\u00f2 poco dopo senza per\u00f2 bruciarla, sperando che si arrendessero. E cos\u00ec accadde poco dopo.\nDopo aver conquistato \"Terponus\", l'armata romana prosegu\u00ec in direzione di \"Metulum\" (l'attuale Cakovac vicino a Ogulin), il capoluogo degli Iapodi, che si trovava su una montagna alta e ripida, appoggiata tra due creste con una stretta valle nel mezzo. Qui si erano rinchiusi circa 3.000 giovani, bellicosi e ben armati, che avrebbero potuto facilmente tenere a freno i Romani, che ne avevano circondato le mura. Ottaviano diede ordine di innalzare una rampa d'assedio, che i \"Metuliani\" cercarono in ogni modo di interromperne la costruzione. Fu cos\u00ec che, grazie ai continui assalti portati sia di giorno che di notte, e ad un costante lancio di proiettili dall'alto delle mura (la cui artiglieria da lancio era stata ottenuta dalla precedente ritirata di Bruto dopo l'assedio di \"Mutina\" del 43 a.C.), i difensori della citt\u00e0 poterono innalzare nuove mura, prima che la cerchia esterna si sbriciolasse sotto i colpi delle legioni. I Romani, una volta oltrepassata la prima cerchia di mura, la bruciarono e si precipitarono contro la nuova linea di fortificazione, questa volta erigendo due differenti rampe d'assedio, dalle quali gettarono poi quattro ponti verso la parte superiore delle mura nemiche. Al fine poi di distrarre la loro attenzione, Ottaviano invi\u00f2 talune delle sue truppe nella parte posteriore della citt\u00e0, mentre ordin\u00f2 agli altri di attraversare i ponti fino all'apice delle mura. Egli sal\u00ec, quindi, fino in cima ad un'alta torre per osservare il risultato che aveva ideato.\nFu cos\u00ec che osserv\u00f2 alcuni dei barbari correre gi\u00f9 dal parapetto per contrastare i Romani che stavano attraversando il ponte, mentre altri, non visti, cercavano di indebolire gli altri ponti colpendoli con le loro lunghe lance. E il fatto di essere riusciti a farne cadere un primo, poi un secondo, tanto che al crollo del terzo ponte i Romani andarono nel panico pi\u00f9 assoluto. Nessun osava pi\u00f9 avventurarsi a passare sul quarto ponte, fino a quando Augusto salt\u00f2 gi\u00f9 dalla torre e, dopo aver rimproverato i suoi soldati, afferr\u00f2 uno scudo e si gett\u00f2 sul ponte stesso. \nE sebbene Ottaviano fosse rimasto ferito alla gamba destra e su entrambe le braccia, sal\u00ec rapidamente sulla torre e si sbracci\u00f2 per mostrarsi sano e salvo, nel timore che i suoi uomini, presi da sgomento per la sua possibile morte, potessero indietreggiare. Non volendo far credere al nemico che sarebbe indietreggiato, decise pertanto di far costruire immediatamente dei nuovi ponti, pronto a dare un nuovo assalto, tanto da generare il terrore nei confronti degli abitanti di \"Metulum\", che credevano di aver ottenuto una vittoria importante. Il giorno successivo i \"Metulani\" inviarono dei messaggeri ad Ottaviano, offrendo di consegnargli cinquanta ostaggi a sua scelta e promettendo di accettare di ricevere una guarnigione in citt\u00e0, permettendo di acquartierarsi nella parte pi\u00f9 alta della collina, mentre si sarebbero accontentati dell'altra parte.\nNon solo la citt\u00e0 venne completamente distrutta dai suoi stessi abitanti, ma anche gli altri Iapidi preferirono arrendersi. E mentre un contingente romano fu lasciato presso di loro, il grosso dell'esercito proseguiva seguendo l'alta valle del \"Colapis\" in direzione di \"Segesta\" (la futura \"Siscia\", alla confluenza di \"Sava\" e \"Colapis\"), capitale dei pannoni \"Segestani\". I \"Poseni\", appena sottomessi ed appartenenti ad una delle comunit\u00e0 degli Iapidi, si ribellarono, ma il legato romano di nome Marco Elvio (che il Syme mette in relazione al poeta Elvio Cinna), inviato contro di loro, riusc\u00ec a reprimere la rivolta sul nascere. Intanto Ottaviano devastava il territorio dei Pannoni, che si trovavano lungo il fiume \"Colapis\", durante la marcia durata otto giorni per raggiungere il fiume Sava.\nUna volta raggiunta \"Segesta\" (citt\u00e0 molto ben difesa da forti mura e circondata dai due fiumi), localit\u00e0 strategica di fondamentale importanza per un'avanzata verso est e conveniente per una guerra contro i Daci e Bastarni, Ottaviano mand\u00f2 ai \"Segestani\" le sue condizioni di pace, chiedendo loro di poter disporre di una guarnigione di stanza nella citt\u00e0 e di avere a garanzia della loro buona condotta cento ostaggi. Egli avrebbe cos\u00ec potuto usare tranquillamente la citt\u00e0 come base delle operazioni nella sua guerra contro i Daci. Richiese inoltre anche gli approvvigionamenti di cibo che fossero in grado di fornire. Se da una parte i capi della citt\u00e0 acconsentirono alle sue richieste, la gente comune era invece furiosa nel considerare di dover dare ai Romani degli ostaggi, forse perch\u00e9 non erano figli loro, ma dei notabili. E quando la guarnigione romana si stava avvicinando, non potendo sopportare la loro vista, chiusero le porte in modo furioso e si posizionarono sulle mura, pronti a difenderle. Ottaviano diede subito ordine di costruire un ponte sul fiume e circondare l\"oppidum\" nemico con una fossa ed una palizzata e, avendoli bloccati all'interno delle sue fortificazioni, fece erigere due rampe d'assedio. Contro di queste i Segestani compirono frequenti assalti cercando di distruggerli con torce e fuoco con lanci dall'alto delle mura. E quando gli assediati ricevettero aiuti dall'esterno da altri Pannoni, Ottaviano rinnov\u00f2 i suoi sforzi per rinforzare le difese, distruggendo parte di questa forza di soccorso e mettendo in fuga la restante, tanto da farli desistere da nuovi aiuti per il futuro.\nVenne, inoltre, utilizzata anche una flotta di popolazioni alleate dei Romani (Taurisci e Norici), che percorrendo la Drava fino al Danubio, risaliva poi la Sava, fino a raggiunfere via fiume la citt\u00e0 pannonica. Era stata posta sotto la guide di un certo Menodoro (\"Menas\") e venne utilizzata in combinazione con la fanteria romana. Durante gli scontri, lo stesso \"Menas\", in passato liberto di Sesto Pompeo, rimase ucciso. Appiano racconta che \u00ab\"in precedenza i Romani avevano attaccato il paese dei Segestani due volte [nel 119 a.C. e in un'altra occasione], ma non avendo mai ottenuto degli ostaggi, n\u00e9 qualsiasi altra cosa, i Segestani diventarono molto arroganti\"\u00bb. Ottaviano,\nLa citt\u00e0 cadde, alla fine, dopo ben 30 lunghi giorni di duro assedio, tanto che lo stesso Ottaviano ne rimase ammirato per il loro coraggio. Una volta conquistata questa importante roccaforte, Ottaviano vi lasci\u00f2 25 coorti agli ordini di Gaio Fufio Gemino, e torn\u00f2 a Roma. La conquista di Siscia doveva costituire la fase preliminare per un'avanzata contro Bastarni e Daci, orfani ormai di Burebista, e divisi tra lotte interne di fazione.\nCampagna del 34 a.C..\nNel corso dell'inverno del 35-34 a.C., una voce rivelatasi falsa, mise al corrente Ottaviano che i \"Segestani\" avevano massacrato la guarnigione lasciata nella loro principale citt\u00e0. Ottaviano, che si trovava ancora a Roma, dovette partire in tutta fretta. E anche se la guarnigione era stata messa in pericolo da un'improvvisa sollevazione, perdendo molti uomini, i Romani erano riusciti il giorno successivo a sopprimere completamente la rivolta. Ottaviano allora mosse la sua armata verso la Dalmazia, un altro paese degli Illiri, che confina con la \"Taulantia\".\nOttaviano era ora intenzionato a rivolgere la sua attenzione pi\u00f9 a sud, contro la potente trib\u00f9 dei \"Delmatae\", accompagnato o forse preceduto dal fidato Agrippa. E non sembra che fosse pi\u00f9 interessato a Daci e Bastarni. I Dalmati, dopo il massacro delle cinque coorti al tempo di Aulo Gabinio e la sottrazione dei loro \"vexilla\" (48 a.C.), erano euforici per il successo conseguito, tanto da non aver deposto le armi per dieci anni. E quando Ottaviano avanz\u00f2 contro di loro, fecero un'alleanza tra loro per darsi reciproco aiuto in guerra. Riuscirono cos\u00ec a raccogliere un esercito di pi\u00f9 di 12.000 combattenti sotto un generale di nome Verzo (\"Versus\"), il quale per prima cosa occup\u00f2 la citt\u00e0 dei Liburni, Promona, e la fortific\u00f2, anche se si trovava in un luogo estremamente forte per la natura dove sorgeva. Si trattava infatti di una roccaforte di montagna, circondata da tutti i lati da colline appuntite come i denti di una sega. La maggior parte delle forze dalmate si trovavano all'interno della citt\u00e0, anche se alcuni distaccamenti furono posti a guardia delle colline circostanti, osservando i Romani da posizioni elevate. Ottaviano, che si trovava nella piana sottostante in bella vista, cominci\u00f2 a disegnare un muro intorno all'intera citt\u00e0, ma segretamente mand\u00f2 alcuni dei suoi uomini pi\u00f9 coraggiosi per cercare un percorso per raggiungere le colline intorno. Fu cos\u00ec che, intrapreso il percorso in mezzo ai boschi, raggiunsero nella notte le postazioni dalmate e uccisero le guardie mentre dormivano, segnalando al comandante romano la loro azione vittoriosa. Frattanto Ottaviano mise sotto assedio il grosso dell'esercito nemico e invi\u00f2 un secondo esercito per prendere possesso delle fortificazioni nemiche appena occupate sulla sommit\u00e0 delle colline. Sgomento, confusione e terrore caddero sui barbari, poich\u00e9 credevano di essere attaccati da tutti i lati. Soprattutto quelli che ancora resistevano sulle colline, allarmati dal timore di essere tagliati fuori dal loro approvvigionamento di acqua, fuggirono tutti all'interno della citt\u00e0 di Promona.\nOttaviano circond\u00f2 l'oppidum e due colline che ancora erano in possesso del nemico con un \"vallum\" lungo sette chilometri e mezzo. Quando \"Testimus\", un altro comandante della Dalmazia, condusse un nuovo esercito in aiuto degli assediati, i Romani gli andarono incontro e lo respinsero verso le montagne, mentre cercava di trovare un varco nella circonvallazione prima che fosse completata, per entrare in Promona. E quando gli assediati fecero una sortita in aiuto dei rinforzi, furono non solo respinti, ma i Romani li inseguirono fino ad entrare in citt\u00e0 insieme a loro, dove ne uccisero un terzo. Il resto si rifugi\u00f2 nella Cittadella, alle cui porte fu posta una coorte romana a loro guardia. La quarta notte i barbari fecero una nuova sortita, riuscendo a respingere la coorte romana. Ottaviano, intervenuto in soccorso dei suoi, riusc\u00ec a respingere il nemico e, il giorno seguente, ricevette la loro resa. La coorte che aveva abbandonato la sua posizione fu obbligata alla decimazione, vale a dire che un uomo su dieci a sorte, era messo a morte. La sorte cadde su due centurioni tra gli altri. Venne quindi ordinato ai sopravvissuti, come ulteriore punizione, che l'intera coorte fosse obbligata ad alimentarsi con orzo invece che con grano per quell'estate.\nUna volta presa Promona, \"Testimus\" prefer\u00ec sciogliere il suo esercito e lo fece disperdere in tutte le direzioni. Secondo Appiano di Alessandria, i Romani non furono cos\u00ec in grado di inseguirli a lungo, in quanto si erano divisi in piccole bande, tenendosi ben lontani dalla strade in modo da non lasciar traccia dei loro movimenti. Si diressero, quindi, verso \"Synodion\" (\"Sunodium\"), che si trovava al bordo della foresta in cui l'esercito di Aulo Gabinio era stato intrappolato dai Dalmati in una lunga e profonda gola tra due montagne (la valle della \u010cikola). Essi si prepararono a tendere un'imboscata all'esercito di Ottaviano, ma una volta giunto, bruci\u00f2 l'oppidum ed invi\u00f2 i soldati lungo le cime dei monti circostanti su entrambi i lati, mentre passava attraverso la gola. Durante l'avanzata, abbatt\u00e9 alberi, cattur\u00f2 e bruci\u00f2 ogni oppidum che trov\u00f2 sulla sua strada, fino a raggiungere \"Setovia\". La citt\u00e0 venne assediata dai Romani, attirando per\u00f2 un nuovo esercito di Dalmati che erano giunti in suo soccorso, senza per\u00f2 poter penetrare all'interno della citt\u00e0. Durante l'assedio, Ottaviano fu colpito da una pietra al ginocchio e rimase ferito per diversi giorni. Quando si riprese, torn\u00f2 a Roma per ricoprire la carica di console insieme a Lucio Volcacio Tullo (33 a.C.) e lasci\u00f2 l'incarico di portare a termine la guerra a Tito Statilio Tauro. Strabone aggiunge che, prima di tornare in Italia, si impossess\u00f2 anche della citt\u00e0 di \"Ninia\" (Knin sul fiume \"Titus\") con una colonna militare secondaria.\nContemporaneamente una flotta romana, partita dall'Italia meridionale, fronteggiava in modo egregio i pirati Liburni, sottomettendo gli abitanti delle isole di Melite (Meleda) e di Corcira Nigra (Curzola) oltre al popolo dei Taulanti. E i legati che si erano mossi verso nord, sottomettevano parte delle popolazioni dei Carni e dei Taurisci (nella zona di Nauporto), e raggiungevano l'oppidum di Emona.\nCampagna del 33 a.C..\nOttaviano, tornato in Dalmazia nella primavera del 33 a.C., avendo ceduto la carica di console dopo solo un giorno a Lucio Autronio Peto, ricevette la sottomissione ed il pagamento di un tributo da parte dei \"Delmatae\" della costa, che avevano perduto la capitale \"Setovia\", grazie al legato Tito Statilio Tauro. Essi gli restituirono i \"vexilla\" che avevano sottratto a Gabinio nel 48 a.C. e che furono posti nel Portico di Ottavia, oltre ad inviare 700 dei loro figli come ostaggi. \nDopo aver sottomesso i Dalmati, Ottaviano procedette la sua avanzata contro il Derbani (che chiesero la pace offrendo a Roma ostaggi e di pagare un tributo come in passato), prima ancora di combattere. Allo stesso modo altre trib\u00f9 al suo arrivo gli diedero ostaggi in garanzia dei patti con le stesse siglati, come i Docleti (con capitale: Doclea a nord di Podgorica), i Glintidioni, i Naresi, gli Interfrurini, i Cambei, i Cinambri, i Taulanti e i Meromenni (queste ultime sette trib\u00f9 facevano parte del gruppo di piccole popolazioni che Plinio il Vecchio poneva nel sud-est della Dalmazia vicino alla costa, tra i fiumi Narenta e Drilo). Alcuni, tuttavia, non furono raggiunti poich\u00e9 Ottaviano non godeva di buona salute, tanto da non poter ottenere da loro nessun ostaggio o alcun trattato. Sembra, tuttavia, che essi furono sottomessi solo pi\u00f9 tardi. Cos\u00ec fu sottomesso l'intero paese della costa adriatica degli Illiri. Non solo quindi le popolazioni che si erano ribellate a Roma, ma anche quelle che mai prima d'ora erano state sotto il suo dominio. Fu cos\u00ec che Ottaviano ottenne il trionfo sugli \"Illiri\" (che per Cassio Dione e Tito Livio erano sia i Pannoni, sia i \"Delmatae\" e gli Iapodi), che pot\u00e9 celebrare solo pi\u00f9 tardi, insieme a quello per la vittoria ottenuta contro Antonio ad Azio.\nConseguenze.\nSecondo alcuni storici moderni come Ronald Syme, Johannes Kromayer o Wilkes, questa prima guerra non coinvolse i territori interni dell'attuale Bosnia o della bassa valle della Sava. A nord infatti le armate romane non avanzarono oltre la roccaforte di Siscia, mentre a sud non oltrepassarono le Alpi dinariche, operando non molto distanti dalla costa adriatica.\nTerminata la terza campagna illirica, Ottaviano lasci\u00f2 a presidio di Siscia una guarnigione legionaria. Nel 32 a.C., furono fondate alcune colonie lungo la costa illirica: a Pola e Iader, mentre nuovi coloni andarono ad aumentare le presenze di cittadini romani nelle vecchie colonie cesariane di Salona, Narona ed Epidaurum.\nNuovi contrasti con Marco Antonio, costrinsero Ottaviano a sospendere la sua azione militare, potendo campagne dalmato-illiriche riprendere in mano il progetto originario solo con Marco Vipsanio Agrippa nel 13 a.C. e, una volta morto quest'ultimo, con il figliastro, Tiberio, negli anni 12-9 a.C.. La sottomissione completa dell'area avveniva per\u00f2 solo al termine della rivolta dalmato-pannonica del 6-9.\nCon i proventi delle guerre illiriche, Ottaviano e Agrippa finanziarono le costruzioni di edifici pubblici a Roma, tra i quali la basilica di Nettuno, i \"Saepta Iulia\" e le terme di Agrippa."}
{"id": "693216", "revid": "6923", "url": "https://it.wikipedia.org/wiki?curid=693216", "title": "Asburgo", "text": ""}
{"id": "693217", "revid": "1573940", "url": "https://it.wikipedia.org/wiki?curid=693217", "title": "Nothura chacoensis", "text": "Il tinamo del Chaco (Nothura chacoensis ) \u00e8 un uccello della famiglia Tinamidae.\nDescrizione.\nLunghezza: 23\u201325\u00a0cm.\nDistribuzione e habitat.\nParaguay nord-occidentale, Argentina centrosettentrionale."}
{"id": "693218", "revid": "196390", "url": "https://it.wikipedia.org/wiki?curid=693218", "title": "Renon Ritten Sport Hockey", "text": ""}
{"id": "693219", "revid": "47767", "url": "https://it.wikipedia.org/wiki?curid=693219", "title": "Chiono", "text": ""}
{"id": "693221", "revid": "767487", "url": "https://it.wikipedia.org/wiki?curid=693221", "title": "Anatomia di un delitto", "text": "Anatomia di un delitto \u00e8 un film diretto dal regista Jerry Hopper."}
{"id": "693223", "revid": "1573940", "url": "https://it.wikipedia.org/wiki?curid=693223", "title": "Nothura darwinii", "text": "La cotorna di Darwin (Nothura darwinii ) \u00e8 un uccello della famiglia Tinamidae.\nDescrizione.\nLunghezza: 25\u201327\u00a0cm.\nPeso: 179-200 g (ssp \"boliviana\"), 215-255 g (ssp. \"agassizii\").\nDistribuzione e habitat.\nPer\u00f9, Bolivia, Argentina.\nSistematica.\nSono note 5 sottospecie: "}
{"id": "693225", "revid": "729019", "url": "https://it.wikipedia.org/wiki?curid=693225", "title": "Bartonellosi", "text": "Le bartonellosi sono un gruppo di malattie infettive causate da batteri del genere \"Bartonella\".\nIn realt\u00e0 comprendono 4 malattie:\nMalattia di Carrion.\nEziologia.\nIl contagio pu\u00f2 avvenire per puntura di alcune specie di flebotomi, del genere \"Lutzomyia\".\nLa malattia \u00e8 limitata alle Ande in una altitudine compresa tra 1000 e 3000 metri, per via dell'habitat dei flebotomi coinvolti nella sua trasmissione.\nClinica.\nLa malattia si sviluppa in tre stadi:\nLa febbre di Oroya si manifesta dopo 20 giorni circa dal contagio con febbre irregolare, anemia emolitica, ittero ed epatosplenomegalia, dolori articolari.\nAlcuni pazienti poi possono presentare un ulteriore quadro clinico: la verruca peruviana; quest'ultima \u00e8 caratterizzata dalla comparsa su tutto il corpo di eruzioni verrucose di colore rosso vivo, non pruriginosa.\nPrognosi.\nLa mortalit\u00e0 \u00e8 elevata se la malattia non viene riconosciuta e trattata; scema nella successiva fase della verruca peruviana.\nTerapia.\nTerapia antibiotica con cloramfenicolo (50\u00a0mg/kg/die somministrato ogni 6 ore) o doxiciclina (100\u2013200\u00a0mg per 15 gg).\nMalattia da graffio di gatto.\nEziologia.\n\u00c8 causata da \"Bartonella henselae\". Il contagio avviene per graffio o morso di gatto. \nPrivilegia i climi caldo umidi. \nIl \"reservoir\" \u00e8 il gatto in cui l'infezione decorre per lo pi\u00f9 asintomatica.\nClinica.\nIl segno patognomonico \u00e8 una adenopatia prossimale al sito di inoculazione. Nei soggetti immunocompetenti si risolve in un granuloma o ascesso. Nei soggetti immunodepressi si pu\u00f2 avere una neovascolarizzazione sul modello della verruca peruviana o della angomatosi-peliosi.\nTipici sintomi sono: linfoadenomegalia locale, febbre, artralgie.\nSi pu\u00f2 avere batteremia con endocardite batterica e osteomielite.\nPossibile anche l'encefalite acuta.\nPrognosi.\nNormalmente benigna se non intervengono le sequele secondarie alla batteriemia o all'interessamento del sistema nervoso centrale.\nTerapia.\nLe forme lieve con solo interessamento linfonodale non necessitano di antibiotici. Negli altri casi si usa azitromicina (10\u00a0mg/kg/die il primo giorno seguita da 5\u00a0mg/kg/die nei 3-5 giorni successivi, sia bambini sia adulti).\nFebbre quintana.\nEziologia.\nCausata da \"Bartonella quintana\". Il vettore \u00e8 un pidocchio \"Pediculus humanus\". L'uomo \u00e8 l'unico reservoir dell'agente infettivo. L'uomo pu\u00f2 avere una batteriemia da bartonella per anni pur essendo asintomatico. Trattasi quindi di una malattia che esplode dove i pidocchi sono numerosi.\n\u00c8 stata causa di grandi epidemie durante le due guerre mondiali. Attualmente \u00e8 molto diffusa tra i senza fissa dimora, gli alcolisti, i campi di rifugiati. Fino a qualche anno fa l'agente infettivo era classificato come Rochalimaea quintana.\nClinica.\nFebbre, malessere, artralgia, splenoepatomegalia. Si pu\u00f2 avere un rash cutaneo durante il primo episodio febbrile. \nTipicamente si hanno 3 quadri clinici:\nTerapia.\nTerapia antibiotica con doxiciclina (100\u2013200\u00a0mg per 15 gg), ceftriaxone (2 g/die) o gentamicina (3\u00a0mg/kg/die ogni 8 ore e.v.).\nAngiomatosi bacillare.\nTrattasi di una malattia infettiva caratterizzata da proliferazione vascolare causata da \"Bartonella henselae\" o \"B. quintana\". Tipica dei malati di AIDS (con conta CD4 &lt;200\u00a0mm3).\nClinica.\nTipicamente lesioni papule solitamente color rosso vinoso (ma anche non colorata) da pochi millimetri a qualche centimetro di diametro. Queste lesioni possono essere da singole fino a un migliaio circa. Queste lesioni facilmente ulcerano e possono sanguinare. \nLa stessa proliferazione vascolare pu\u00f2 avvenire negli organi interni dando origine a splenomegalia, epatomegalia, lesioni occupanti spazio intracraniche.\nPrognosi.\nNon ben definibile come conseguenza della scoperta recente di questa malattia.\nTerapia.\nTerapia antibiotica con doxiciclina (100\u2013200\u00a0mg per 15 gg), eritromicina, rifampicina o claritromicina (500\u00a0mg x 2, bambini &lt;6 mesi sconsigliata, dopo i 6 mesi 7,5\u00a0mg/kg due volte al giorno)."}
{"id": "693226", "revid": "1745361", "url": "https://it.wikipedia.org/wiki?curid=693226", "title": "Catreo", "text": "Catreo () \u00e8 un personaggio della mitologia greca. Fu un re di Creta.\nGenealogia.\nFiglio del re di Creta Minosse e di Pasifae, fu padre di tre figlie (Erope, Climene e Apemosine) e un figlio (Altemene).\nMitologia.\nCatreo fu costretto da una profezia ad allontanare i suoi figli da lui, perch\u00e9 uno di loro lo avrebbe ucciso. Altemene e Apemosine salparono per Rodi e non ebbero contatti con il padre per molto tempo. \nQuando Catreo si accorse di essere prossimo alla morte e di essere senza un erede, si rec\u00f2 a Rodi per ritrovare Altemene.\nGiuntovi nottetempo, vennero scambiati dagli indigeni per pirati e furono attaccati. Altemene, trovatosi di fronte i nemici, dalla distanza scagli\u00f2 un giavellotto che colp\u00ec il padre, uccidendolo. \nQuando Altemene si accorse di avere ucciso suo padre, preg\u00f2 gli dei che gli dessero la morte: subito dopo, il giovane fu inghiottito dalla terra."}
{"id": "693228", "revid": "729019", "url": "https://it.wikipedia.org/wiki?curid=693228", "title": "Vince Russo", "text": "Russo \u00e8 una delle menti creative che diedero origine alla D-Generation X a fine anni novanta. Nonostante il suo ruolo da produttore, tra il 2000 e il 2003 combatt\u00e9 alcuni incontri e vinse anche il WCW World Heavyweight Championship contro Booker T.\nCarriera.\nWorld Wrestling Federation (1992\u20131999).\nNel 1992 Russo venne assunto come giornalista freelance dalla rivista \"WWF Magazine\" su segnalazione di Linda McMahon e successivamente divenne uno dei redattori utilizzando lo pseudonimo Vic Venom. Nel 1996 sal\u00ec di livello ed entr\u00f2 nel team creativo della WWF. Nello stesso anno l'indice di gradimento di \"Monday Night Raw\" tocc\u00f2 il fondo perdendo per 86 settimane di fila il confronto con \"WCW Monday Nitro\", show di punta della federazione rivale. Con la WCW che stava eclissando la WWF, McMahon chiam\u00f2 Russo per apportare cambiamenti al prodotto offerto dalla federazione di Stamford; Russo contribu\u00ec scrivendo controverse storyline a contenuto sessuale, continui ed inaspettati turn heel e face e storie dal contenuto pi\u00f9 adulto in generale e spesso volgare.\nAlcune delle storyline pi\u00f9 importanti da lui ideate compresero i celebri feud Stone Cold Steve Austin vs. Vince McMahon, The Undertaker vs. Kane, la nascita della D-Generation X, l'ascesa di The Rock e la \"saga\" di Mick Foley. Alcune delle sue creazioni pi\u00f9 discutibili e controverse dell'epoca furono invece personaggi quali Sable, Val Venis e The Godfather.\nIl 5 ottobre 1999 Russo e il suo collaboratore Ed Ferrara firmarono un contratto con la WCW. Russo rifer\u00ec che le ragioni della sua fuoriuscita dalla federazione di McMahon sarebbero da imputarsi a dissidi di carattere economico avuti con quest'ultimo circa il continuo incremento del lavoro causato dall'introduzione del nuovo show, \"SmackDown!\".\nWorld Championship Wrestling (1999\u20132000).\nRusso e Ferrara cercarono di portare il medesimo stile adottato dalla WWF nella WCW, con in pi\u00f9 l'obiettivo primario di cercare di mettere in ridicolo la federazione di Stamford.\nLo stile di scrittura delle storyline di Russo gener\u00f2 un turbinio di passaggi di titoli, tanto che l'idea di far perdere il IWGP Junior Heavyweight Championship a Jushin Thunder Liger durante una puntata di \"Nitro\" di fine 1999 non venne riconosciuta dalla New Japan Pro-Wrestling nell'albo d'oro della cintura fino al 2007 (Liger perse il titolo contro Juventud Guerrera,che lo colp\u00ec sulla testa con una bottiglia di tequila). Molti segmenti furono creati ad arte per sembrare episodi reali non predeterminati e alcuni wrestler furono incoraggiati a rilasciare interviste cosiddette \"shoot\", nelle quali presumibilmente raccontavano i retroscena del mondo del wrestling.\nLa scelta forse pi\u00f9 controversa e criticata tra quelle messe in atto da Russo durante il suo periodo in WCW fu il far diventare World Champion l'attore David Arquette, mai stato un lottatore e digiuno di wrestling, e l'essersi assegnato lui stesso la cintura di campione poco dopo. Russo giustific\u00f2 la vittoria del titolo da parte di Arquette con il fatto che egli non sconfisse un vero wrestler (schien\u00f2 infatti Eric Bischoff) e che il tutto avrebbe potuto far acquisire molta pubblicit\u00e0 alla compagnia; dichiar\u00f2 inoltre che la sua conquista del titolo fu il risultato di un infortunio imprevisto capitato a Goldberg sul ring durante un match contro Booker T. Russo rese comunque vacante la cintura la sera successiva durante una puntata di \"Nitro\", dichiarando di non essere un wrestler e quindi di non meritarla e poterla difendere.\nNel 2000 Russo ricevette due telefonate a poca distanza l'una dall'altra, una da parte di Bret Hart (all'epoca WCW World Heavyweight Champion) e l'altra da Jeff Jarrett (all'epoca WCW United States Champion): entrambi gli dissero di essere infortunati e di non poter difendere le cinture e ci\u00f2 costrinse Russo a cambiare i piani che aveva in mente per Bret Hart e il New World Order. Russo e i suoi collaboratori dovettero riunirsi per programmare cosa sarebbe dovuto succedere al prossimo evento in programma, il pay-per-view \"Souled Out\": una delle idee fu quella di assegnare il vacante titolo WCW allo shootfighter Tank Abbott, ex lottatore UFC. Nel tentativo di rendere il tutto maggiormente credibile, il piano originale prevedeva un Rumble match nel quale Sid Vicious sarebbe sopravvissuto per ultimo sul ring prima di venire eliminato con un solo pugno dall'appena entrato Abbott. Tuttavia, il giorno dopo la decisione, Russo e il suo team creativo di sceneggiatori furono rimossi dal progetto con l'indicazione di dedicarsi a qualche altra storyline; Russo declin\u00f2 l'offerta e prefer\u00ec dare le sue immediate dimissioni dalla compagnia. Il suo posto venne preso da Kevin Sullivan.\nTre mesi dopo l'abbandono di Russo, Kevin Sullivan venne rimosso dall'incarico e Russo venne riassunto come booker insieme al rientrante Eric Bischoff. L'idea della dirigenza era quella di affidare ai due lo svecchiamento della WCW, con la graduale eliminazione delle vecchie glorie e la valorizzazione dei giovani talenti emergenti come Booker T . Caratteristiche storyline di questo periodo furono la faida The New Blood vs. Millionaire's Club, quella tra Ric Flair e suo figlio David, la creazione e il push del Natural Born Thrillers, la rivalit\u00e0 con Goldberg e il breve regno da campione di Russo.\nWCW Bash at the Beach 2000.\nNel 2000 Russo rest\u00f2 coinvolto in un famigerato e controverso incidente con Hogan: questi avrebbe dovuto perdere un match contro il campione in carica Jeff Jarrett al pay-per-view \"Bash at the Beach\", ma Hulk si rifiut\u00f2 (invocando la clausola del suo contratto che gli garantiva il pieno controllo creativo delle storyline che lo riguardavano) poich\u00e9 non era convinto di come Russo stava gestendo il suo personaggio e dei progetti in serbo per lui dopo la sconfitta.\nRusso sembr\u00f2 acconsentire alle richieste di Hulk, ma di nascosto convinse invece Jarrett a sdraiarsi letteralmente sul ring lasciandosi schienare da Hogan senza combattere. La sera del match uno sbigottito Hogan comment\u00f2 il tutto urlando contro Russo: \u00abThat's why this company is in the damn shape it's in: because of bullshit like this!\u00bb (\"Ecco perch\u00e9 questa azienda \u00e8 nello stato in cui si trova: a causa di stronzate come questa\") prima di schienare Jarrett con un piede ed andarsene portando via con s\u00e9 la cintura WCW. Successivamente Russo sarebbe salito sul ring per annullare il risultato del match, licenziare pubblicamente in diretta Hogan ed insultarlo pesantemente davanti a tutto il pubblico, accusandolo di fronte a milioni di spettatori di usare in modo ricattatorio e intransigente il potere contrattuale e l'autorit\u00e0 di cui godeva nel backstage sia per proteggere i suoi amici che per avere ancor pi\u00f9 peso nelle decisioni della federazione. Inoltre Russo dichiar\u00f2 che Jarrett era ancora il campione ufficiale e che avrebbe difeso il titolo la sera stessa in un match improvvisato contro Booker T, che divenne il nuovo WCW World Champion.\nCome promesso da Russo, Hogan non torn\u00f2 mai pi\u00f9 a calcare un ring WCW e anzi fece causa al booker per diffamazione ai danni del suo personaggio (causa che venne respinta nel 2003 poich\u00e9 le prove contro Russo erano \"inesistenti\" e il tutto venne considerato dalla corte \"semplicemente parte di una storyline del wrestling\"); l'evento fu anche l'ultima apparizione in WCW di Eric Bischoff. Hogan afferm\u00f2, nella sua autobiografia \"Hollywood Hulk Hogan\", che tutto l'episodio fu vero e orchestrato dal dirigente del gruppo Turner Brad Siegel, che non voleva pi\u00f9 usare Hogan in quanto costava troppo alle casse della federazione; Bischoff, nella sua autobiografia \"Controversy Creates Ca$h\", raccont\u00f2 di come Russo (che non credeva pi\u00f9 nel personaggio di Hogan e voleva lasciarlo fuori dalla WCW) fece tutto di testa sua licenziando davvero Hogan perch\u00e9 non aveva voluto perdere con Jarrett e che la faccenda gener\u00f2 la causa legale intentata da Hogan.\nRitorno in WWF (2002).\nNel giugno del 2002 Vince Russo fece ritorno per breve tempo nella World Wrestling Federation, assumendo il ruolo di direttore creativo del roster di \"Raw\". La principale \"storyline\" che propose alla dirigenza fu quella che avrebbe dovuto riportare in auge la cosiddetta Invasion, gi\u00e0 vista per gran parte del 2001, ma l'idea riscosse cos\u00ec poco successo che venne scartata da Vince McMahon in persona; due settimane pi\u00f9 tardi Russo rassegn\u00f2 le sue dimissioni dalla WWF per via di alcuni contrasti personali con Stephanie McMahon, rinunciando anche ad una buonuscita di 125.000 dollari.\nTotal Nonstop Action (2002\u20132004).\nNel luglio 2002 Russo entr\u00f2 nella TNA come sceneggiatore e assistente alla produzione degli show. Russo afferm\u00f2 che il nome \"Total Nonstop Action\" fu una sua idea e che il concept originale era quello di fornire un prodotto per un pubblico pi\u00f9 adulto rispetto a quello WWE.\nDurante il suo periodo in TNA, Russo debutt\u00f2 anche come personaggio televisivo quando il misterioso lottatore mascherato Mr. Wrestling III aiut\u00f2 Jeff Jarrett a conquistare l'NWA World Heavyweight Championship per poi rivelare di essere lo stesso Russo; nella storyline Jarrett non voleva l'aiuto di Russo e tra i due scoppi\u00f2 una rivalit\u00e0. Russo cre\u00f2 la sua propria stable di wrestler, denominandola Sports Entertainment Xtreme (S.E.X.) e reclutando Glenn Gilbertti, Sonny Siaki, AJ Styles B.G. James, Raven, Trinity, la Triple X ed altri. I membri dei S.E.X. si scontrarono con il resto del roster capitanati Jeff Jarrett. Successivamente Russo avrebbe abbandonato la sua gimmick televisiva per tornare dietro le scene e la leadership dei S.E.X. pass\u00f2 a Gilbertti. Durante questo periodo ebbe una rivalit\u00e0 con la leggenda Roddy Piper che accus\u00f2 Russo di essere l'anticristo del wrestling e incolpandolo della morte di Owen Hart.\nDopo poco tempo Russo torn\u00f2 ad apparire sugli schermi colpendo con una mazza da baseball Raven e aiutando Gilbertti a diventare lo sfidante numero uno al titolo mondiale. La settimana seguente, il 4 giugno 2003, quando Gilbertti lott\u00f2 contro Jarrett con in palio la cintura, Russo colp\u00ec Gilbertti con una mazza da baseball aiutando Jarrett a mantenere la cintura.\nDurante il pay-per-view dell'11 giugno 2003, AJ Styles e Raven stavano lottando contro Jarrett per il titolo in un Triple Threat match; Russo fece finta di voler colpire Styles con la chitarra di Jarrett, ma invece colp\u00ec Jarrett stesso permettendo a Styles di vincere il titolo.\nDopo una parentesi come manager di Styles, il 15 ottobre 2003 Russo fece la sua ultima apparizione televisiva combattendo in uno Street Fight match con Jarrett. A febbraio 2004 Russo lasci\u00f2 la TNA.\nRitorno in TNA (2006\u20132014).\nIl 21 settembre 2006 il presidente della TNA Dixie Carter riassunse Russo in qualit\u00e0 di sceneggiatore della federazione.\nDurante il pay-per-view del marzo 2007, Destination X, nel corso di un match tra Abyss e Sting il pubblico nell'arena inizi\u00f2 ad intonare il coro \"Fire Russo!\" (\"licenziate Russo!\") a causa dei molteplici incidenti accaduti durante l'incontro.\nAltra occasione nella quale si rifece sentire il coro \"Fire Russo!\" fu il pay-per-view TNA Lockdown tenutosi a St. Louis il 15 aprile 2007 durante un improbabile \"Electrified Steel Cage Match\" tra il Team 3D e i LAX. A proposito delle critiche ricevute, Russo rispose che l'idea della gabbia elettrificata non era stata sua e che quando gli fu proposta la cosa pens\u00f2 che non avrebbe mai potuto funzionare in maniera credibile. \nNonostante questi screzi vanno attribuiti a Russo il lancio di Abyss, e la rivalit\u00e0 tra Samoa Joe, Christopher Daniels e AJ Styles ha detto di molti la migliore della storia della federazione di Orlando.\nIl 27 ottobre 2009 fu annunciato che Hulk Hogan aveva firmato un contratto con la Total Nonstop Action Wrestling. Quando la compagnia lo scrittur\u00f2, molti ipotizzarono l'allontanamento di Russo proprio perch\u00e9 Hulk aveva dichiarato pi\u00f9 volte che non sarebbe tornato mai pi\u00f9 a lavorare con lui dopo i fatti di Bash at the Beach 2000; tuttavia Russo continu\u00f2 a collaborare con la compagnia anche dopo l'arrivo di Hulk.\nIl 14 febbraio 2012 viene annunciato da Dixie Carter che la TNA e Russo hanno deciso consensualmente la rescissione del contratto, ma successivamente si \u00e8 scoperto che aveva continuato a lavorare per la federazione di Nashville fino al 2014.\nVita privata.\nConflitti con Jim Cornette.\nJim Cornette lavor\u00f2 insieme a Russo in WWF negli anni novanta e in TNA durante gli anni duemila, scontrandosi regolarmente con lui per divergenze di vario genere, e arrivando ad \"odiarlo\" intensamente negli ultimi anni. Cornette ha criticato pubblicamente Russo sin dalla sua fuoriuscita dalla TNA nel 2009, incolpandolo del suo abbandono a causa delle divergenze creative.\nNel marzo 2010, Cornette invi\u00f2 all'allora dirigente della TNA Terry Taylor una email nella quale scrisse: \"Voglio che Vince Russo muoia. Se riuscissi a trovare un modo per ammazzarlo senza andare in galera, sarebbe il pi\u00f9 grande traguardo della mia vita.\"\nNel corso di un podcast nel 2017, Cornette sfid\u00f2 Russo a un confronto fisico. Russo rispose facendo emettere un ordine di restrizione nei suoi confronti accusandolo di \"stalking fin dal 1999\". In tutta risposta, Cornette cominci\u00f2 a vendere copie autografate dell'ordine restrittivo sul suo sito web personale, donando il ricavato in beneficenza.\nLa rivalit\u00e0 Russo vs. Cornette \u00e8 stata ampiamente discussa negli episodi della docu-serie \"Dark Side of the Ring\" dedicati allo Screwjob di Montr\u00e9al e a Brawl for All, andati in onda rispettivamente nel 2019 e nel 2020."}
{"id": "693230", "revid": "6923", "url": "https://it.wikipedia.org/wiki?curid=693230", "title": "Lente a contatto", "text": "Le lenti a contatto (anche abbreviate Lac o LC) sono dispositivi medici (DM) a forma di piccola calotta trasparente, che vengono applicati sulla superficie oculare indicate per la correzione della maggior parte dei difetti di rifrazione o ametropie (miopia, ipermetropia, astigmatismo). Specifiche lenti a contatto sono in grado di correggere sia l'ametropia sia la presbiopia. Le lenti a contatto permettono di compensare alcuni anomalie refrattive che non sono compensabili con occhiali (ad es. cheratocono).\nNe esistono di vari tipi, che si dividono per durata, dalla pi\u00f9 comune usa e getta alle lenti a ricambio annuale, e per materiale. Le pi\u00f9 diffuse sono le lenti a contatto morbide in silicone idrogel, nonch\u00e9 le pi\u00f9 economiche. Sul fronte delle lenti morbide stiamo assistendo alla diffusione di un nuovo materiale pi\u00f9 biocompatibile del silicone, la glicerina, che ancora rimane poco utilizzato dalle multinazionali per via del costo della materia prima. \nSe queste suddivisioni valgono per le lenti morbide, non \u00e8 certo lo stesso per le rigide gas-permeabili e per le lenti a contatto rigide, che rappresentano per\u00f2 anche l'inizio della storia di questi dispositivi. Rimangono meno diffuse delle lenti morbide a causa della necessit\u00e0 di una costruzione su misura e del discomfort iniziale.\nAd ogni modo, le lenti a contatto risultano essere una soluzione molto vantaggiosa sia per un uso quotidiano, da mattina a sera, sia per un uso saltuario o finalizzato ad un'attivit\u00e0 specifica (attivit\u00e0 fisica, hobby), permettendo infatti un maggiore campo visivo. Inoltre, quando sussiste una differenza molto elevata tra un occhio e un altro, le lenti a contatto risultano essere lo strumento di correzione pi\u00f9 efficace.\nNon tutte le persone sono idonee all'applicazione di Lac; va prima verificata l'idoneit\u00e0 al porto di Lac, ma soprattutto controllato periodicamente (3-6 mesi) la buona condizione dei tessuti oculari e della Lac. La normativa in vigore in Italia stabilisce che \"La vendita diretta al pubblico di lenti a contatto su misura, correttive dei difetti visivi, ivi comprese quelle prodotte industrialmente, \u00e8, per motivi di interesse sanitario e di tutela della salute, riservata agli esercenti l'arte sanitaria ausiliaria di ottico\". Il medico pu\u00f2 prescrivere l'uso di Lac; in casi specifici \u00e8 consigliata una visita medica oculistica preventiva.\nLa ricerca e l'innovazione scientifica continuano ad essere gli elementi caratterizzanti la contattologia, che continua ad evolversi nello studio di nuovi materiali, per consentire una sempre maggiore trasmissione di ossigeno alla cornea grazie a una minore tendenza alla disidratazione. Questo fa s\u00ec che le lenti a contatto oggi possano permettere performance elevate nel massimo comfort.\nEffettuare una corretta manutenzione delle lenti a contatto \u00e8 la regola fondamentale per preservare la funzionalit\u00e0 ottimale e garantire la salute oculare. Solo attraverso una gestione corretta delle fasi di manipolazione, inserimento e rimozione, pulizia e disinfezione e conservazione, si possono ottenere dalle lenti a contatto i migliori risultati ed essere certi di utilizzarle con la massima sicurezza.\nDiverse professioni sono coinvolte nella gestione delle lenti a contatto. L'ottico \u00e8 l'unica figura in grado di effettuare l'insieme di scelta e fornitura delle lenti a contatto. L'optometrista amplia le competenze dell'ottico e sceglie e pu\u00f2 fornire direttamente le lenti a contatto, solitamente \u00e8 il professionista responsabile delle applicazioni su misura o specialistiche. Il medico oculista prescrive le lenti a contatto nell'ambito della cura del paziente.\nStoria.\nLa nascita della lente a contatto si fa risalire a Leonardo da Vinci, che nel 1508 verific\u00f2 che immergendo l'occhio in una sfera contenente acqua, esisteva un cambiamento ottico fra la superficie interna della sfera di vetro, e quella esterna della cornea.\nSuccessivamente, nel 1636, Cartesio pubblica \"La diottrica\", in cui perfeziona l'idea di Leonardo, spiegando che un tubo riempito d'acqua e appoggiato sulla cornea, avente una lente all'estremit\u00e0 che sia perfettamente sovrapponibile alla cornea stessa, annulla o riduce le anomalie refrattive dell'occhio.\nLe lenti a contatto modernamente intese vanno fatte risalire alle scoperte di Adolf Gaston Eugen Fick, E. Kalt, A.E. Muller, rispettivamente in Svizzera, Francia e Germania. Queste lenti erano in materiale vetroso, ad appoggio sulla sclera, di grande diametro e mal sopportate fisiologicamente.\nLe prime lenti in materiale plastico si devono all'ungherese Josef Dallos e all'americano William Feinbloom. I vantaggi rispetto al vetro sono immediati, diminuendo notevolmente il peso. Le prime lenti a contatto corneali rigide nascono nel 1950, aventi diametro inferiore a quello corneale e geometria della superficie posteriore tricurva, progettate da Norman Bier. Le Lac rigide sono ancora utilizzate per la correzione di irregolarit\u00e0 corneali come l'astigmatismo e il cheratocono.\nAgli inizi degli anni '60 due ricercatori cecoslovacchi, Drahoslav Lim e Otto Wichterle, progettarono le prime lenti a contatto in idrogel, le morbide, che oggi sono disponibili sul mercato in una gran variet\u00e0 di materiali con resistenza agli ammiccamenti e permeabilit\u00e0 diversi.\nAlla fine degli anni '60 iniziarono ad essere utilizzate anche le prime lenti rigide ortocheratologiche, sviluppate per modificare temporaneamente il profilo corneale fino a correggere il difetto refrattivo. Oggi le lenti per ortocheratologia utilizzano materiali super permeabili all'ossigeno e sono utilizzate per fini correttivi solo durante il sonno, ma inizialmente venivano applicate durante tutto il giorno. Specifiche lenti per ortocheratologia nel 2002 hanno ricevuto l'approvazione della \"Food and Drug Administration\" per la correzione della miopia fino a -6.00 diottrie con astigmatismo miopico fino a -2.00 diottrie, limite che si sposta ogni giorno grazie alle innovazioni tecnologiche. Oggi si possono correggere anche leggere ipermetropie.\nDal 2013 sono in corso studi per ottenere lenti a contatto con zoom per lo pi\u00f9 a scopi militari, dove per ottenere lo zoom \u00e8 necessario utilizzare degli occhiali con lenti polarizzate.\nDal 2015 si cerca di realizzare un \"sandwich\" di lenti con incorporato un dispositivo per il controllo della glicemia attraverso la lacrima e un'antenna per trasmettere i dati direttamente ai computer degli ospedali.\nPermeabilit\u00e0 e trasmissibilit\u00e0 all'ossigeno.\nLe principali propriet\u00e0 dei materiali utilizzati da tenere presente per la costruzione delle lenti a contatto sono: permeabilit\u00e0 all'ossigeno, bagnabilit\u00e0, durezza, resistenza ai depositi, conducibilit\u00e0 termica, peso specifico e spessore, biocompatibilit\u00e0.\nLa permeabilit\u00e0 all'ossigeno \u00e8 caratteristica fondamentale per una buona tollerabilit\u00e0 delle lenti a contatto, dato che la presenza di ossigeno \u00e8 un fattore indispensabile per il metabolismo corneale. La capacit\u00e0 di trasmettere ossigeno viene indicata come \u201cvalore Dk\u201d: \u201cD\u201d rappresenta il coefficiente di diffusione del gas attraverso il materiale, mentre \u201ck\u201d \u00e8 una costante che indica la quantit\u00e0 di ossigeno presente nel materiale stesso.\nFattore di forte influenza nel passaggio dell'ossigeno \u00e8 anche lo spessore della lente presa in esame. Una corretta valutazione della permeabilit\u00e0 prescinde necessariamente da esso. Per definire quindi l'esatto apporto di ossigeno proveniente alla cornea con l'applicazione di lenti a contatto, bisogna parlare di trasmissibilit\u00e0 all'ossigeno, ovvero del valore Dk posto in relazione con lo spessore t: Dk/t.\nLa bagnabilit\u00e0 \u00e8 la capacit\u00e0 di un liquido di ricoprire una superficie solida ed ha particolare importanza in relazione al mantenimento del film lacrimale, il cui mantenimento \u00e8 condizione necessaria per la compatibilit\u00e0 tra occhio e lente; questa caratteristica influisce sul comfort del porto.\nLa biocompatibilit\u00e0 \u00e8 la mancanza assoluta di reazioni avverse da parte dell'organismo verso un materiale; tutti i materiali per Lac in uso sono biocompatibili.\nTipi di lenti a contatto.\nLe lenti a contatto in commercio si suddividono in tre grandi categorie:\nLenti a contatto morbide.\nLe lenti a contatto morbide sono caratterizzate dalla presenza, nella loro struttura, di una percentuale di acqua che va dal 36% al 75% e dalla permeabilit\u00e0 dell'ossigeno (possibilit\u00e0 dell'ossigeno di passare attraverso la lente e raggiungere la cornea).\nNormalmente, in condizione idratata, le dimensioni di una lente a contatto morbida sono comprese tra i 13 e i 15mm con uno spessore da 0,06 a 0,4mm. Spesso hanno una leggera colorazione (detta tinta di visibilit\u00e0 o pi\u00f9 semplicemente v.t.).\nL'elevata quantit\u00e0 d'acqua e il materiale in cui sono realizzate fanno s\u00ec che queste lenti a contatto possano sporcarsi facilmente e per questo necessitino di un'accurata pulizia.\nSi distinguono il porto (wear in inglese) e l'uso (use in inglese). Il porto \u00e8 quanto a lungo il dispositivo sta nell'occhio; l'uso \u00e8 quanto il dispositivo pu\u00f2 essere usato (o riusato) nel tempo. Si distinguono Lac monouso (disposable o usa-e-getta) e Lac multiuso (si possono pulire, disinfettare e riusare). Con il limite dalle caratteristiche della Lac, ciascun portatore porter\u00e0 le Lac in modo diverso, per pi\u00f9 o meno ore, con una modalit\u00e0 o un'altra. Il dispositivi in commercio permettono un uso e porto senza rimuovere la Lac \u00e8 30 giorni (in letteratura Lac rigide sono state portate anche alcuni anni).\nLe lenti a contatto possono essere scelte, oltre all'esigenza correttiva, in base alla durata di utilizzo, alla quale \u00e8 importante attenersi scrupolosamente. Il portatore di lenti a contatto pu\u00f2 optare per diverse modalit\u00e0:\nLenti a contatto rigide.\nLe lenti a contatto rigide sono pi\u00f9 piccole e hanno una consistenza e una struttura pi\u00f9 \u201csostenuta\u201d rispetto a quelle morbide. Sono realizzate in pMMA (polimetilmetacrilato), sostanza che non si lascia attraversare dall'ossigeno, il quale raggiunge cos\u00ec l'occhio solo attraverso il ricambio lacrimale. Attualmente si costruiscono in questo materiale Lac di prova, non per il normale uso e porto.\nLenti a contatto rigide gas permeabili.\nChiamate anche, impropriamente, semirigide, le lenti a contatto rigide gas permeabili, a differenza delle rigide, si lasciano invece attraversare dall'ossigeno, e rispettano cos\u00ec la fisiologia corneale grazie all'ossigenazione corneale.\nLenti cosmetiche.\nSono disponibili due tipi di lenti a contatto colorate: opache e intensificanti. Le lenti opache coprono tutta l'iride e, pertanto, la superficie visibile non \u00e8 altro che il colore della lente stessa; le lenti intensificanti non cambiano il colore degli occhi ma rendono pi\u00f9 forte quello gi\u00e0 presente. Esistono lenti a contatto colorate che oltre ad avere una funzione puramente cosmetica possono correggere i difetti visivi. Le lenti a contatto cosmetiche sono sempre dispositivi medici e per questo soggette allo stesso tipo di manutenzione.\nManutenzione.\nLa manutenzione della lente a contatto ha lo scopo di mantenere integre nel tempo le caratteristiche chimico-fisiche del materiale.\nLa manutenzione ordinaria di queste lenti si divide in diversi processi:\nPulizia.\nL'azione di pulizia \u00e8 essenziale per la rimozione dalla superficie della lente di muco e cosmetici, e precede l'azione disinfettante della stessa. La presenza di questi composti diminuisce l'effetto di disinfezione effettuato posteriormente, diminuisce la bagnabilit\u00e0 del materiale ed il comfort d'utilizzo.\nGli agenti pulenti possono essere di natura anionica, non ionica o anfotera. I secondi sono i tensioattivi maggiormente utilizzati, per la loro caratteristica di emulsionare i lipidi, solubilizzando i depositi e rimuovendo i contaminanti presenti nella lacrima.\nDisinfezione.\nL'azione di disinfezione ha come scopo principale il prevenire uno stato patologico iniziale proveniente da un agente eziologico presente sulla superficie della lente a contatto.\nLe soluzioni utilizzate per la disinfezione sono composte da uno o pi\u00f9 antisettici, quali il Benzalconio cloruro, il thimerosal e la clorexidina, e da un chelante, quale l'EDTA.\nRisciacquo.\nL'azione di risciacquo ha la funzione di eliminare gli scarti provenienti dall'azione di disinfezione, mantenere la bagnabilit\u00e0 della superficie e svolgere ruolo di tampone, ovvero di mantenere il livello del pH su valori neutri o lievemente basici (intervallo PH=7,0/7,4). Le soluzioni utilizzate sono prevalentemente \"saline\" ovvero soluzione fisiologica. \nLe lenti a contatto non vanno mai risciacquate sotto l'acqua corrente, il cui uso pu\u00f2 provocare gravi infezioni oculari (causate, ad esempio, da una patologia come la cheratite).\nSoluzioni umettanti.\nL'azione umettante \u00e8 necessaria per mantenere l'idrofilia del materiale. L'azione di ricopertura del film lacrimale protegge inoltre la superficie della lente durante l'applicazione, prevenendo la trasmissione dalle dita di depositi sebacei.\nI componenti maggiormente utilizzati come agenti umettanti sono l'alcool polivinilico, l'ossido di polietilene, l'idrossietilcellulosa e la metilcellulosa."}
{"id": "693232", "revid": "1573940", "url": "https://it.wikipedia.org/wiki?curid=693232", "title": "Nothura maculosa", "text": "La cotorna macchiata (Nothura maculosa ()) \u00e8 un uccello della famiglia Tinamidae.\nDescrizione.\nLunghezza: 24\u201326\u00a0cm.\nPeso: 162-303 g (maschio), 164-340 g (femmina).\nDistribuzione e habitat.\nBrasile, Paraguay, Uruguay, Argentina.\nSistematica.\nSono note 8 sottospecie:"}
{"id": "693242", "revid": "1573940", "url": "https://it.wikipedia.org/wiki?curid=693242", "title": "Nothura minor", "text": "La cotorna minore (Nothura minor ()) \u00e8 un uccello della famiglia dei Tinamidi, diffuso nella regione di Minas Gerais (Brasile).\nDescrizione.\nLunghezza: 18-19,5\u00a0cm.&lt;br&gt;\nPeso: 158-174 g (maschio), circa 158 g (femmina).\nDistribuzione e habitat.\nBrasile sud-orientale."}
{"id": "693243", "revid": "1745361", "url": "https://it.wikipedia.org/wiki?curid=693243", "title": "Altemene", "text": "Altemene \u00e8 una figura della mitologia greca, figlio di Catreo, re di Creta e discendente di Minosse.\nCatreo aveva avuto quattro figli: tre femmine (Erope, Climene e Apemosine), e un maschio, Altemene. Altemene, avendo appreso dall'oracolo di Delfi che suo padre sarebbe stato ucciso da un figlio, dubitando della sorella Apemosine che era stata violentata da Ermes, la uccise. Per le altre due sorelle trov\u00f2 una soluzione pi\u00f9 facile: le diede in sposa a principi stranieri e le mand\u00f2 via da Creta. \nSecondo un'altra versione fu Catreo ad allontanare i propri figli da lui e, mentre Altemene e Apemosine salparono per l'isola di Rodi, con le altre due non ebbe contatti per molto tempo.\nQuando Catreo si accorse di essere prossimo alla morte e di essere senza eredi, si rec\u00f2 a Rodi alla ricerca di Altemene. Giuntovi nottetempo, i suoi Cretesi vennero scambiati dagli indigeni per pirati e furono attaccati. Altemene, credendo di trovarsi di fronte a nemici, da lontano scagli\u00f2 un giavellotto che colp\u00ec il padre, uccidendolo. Quando Altemene si accorse di avere ucciso suo padre, preg\u00f2 gli dei che gli dessero la morte: subito dopo, il giovane fu inghiottito dalla terra."}
{"id": "693249", "revid": "123292421", "url": "https://it.wikipedia.org/wiki?curid=693249", "title": "Belo", "text": "Belo () \u00e8 un personaggio della mitologia greca, figlio di Poseidone e L\u00edbia e fratello di Agenore \u00e8 la forma grecizzata del nome semitico Ba'al (Bel, Baal), dal che interviene come teonimo negli scritti di Erodoto. \nMitologia.\n\u00c8 frequentemente trasposto come nome di un antico e mitico re orientale: re di Assiria e padre di Pigmalione e di Didone, fondatore della dinastia degli Eraclidi in Lidia o della dinastia dei Persiani e finendo per assurgere a nome di comodo per le genealogie \"barbare\" cos\u00ec come Creonte funge per quelle greche.\nLa versione di Apollodoro.\nSecondo Apollodoro fu padre dei gemelli Egitto e Danao e la loro madre era Anchinoe, figlia del dio-fiume Nilo. Apollodoro sostiene che fu Euripide ad affermare che Belo ebbe altri due figli di nome Fineo e Cefeo. Belo regn\u00f2 in Egitto mentre Agenore regn\u00f2 su Sidone e Tiro, in Fenicia. Egitto regn\u00f2 sull'Arabia e poi assoggett\u00f2 il territorio dei Melanpodi e lo chiam\u00f2 Egitto dal proprio nome, mentre Danao regn\u00f2 sulla Libia. Fineo e Cefeo ebbero invece dal padre l'Etiopia.\nQuando Belo mor\u00ec, i due figli Danao ed Egitto vennero a contrasto. Danao con le sue cinquanta figlie abbandon\u00f2 l'Egitto per approdare nel Peloponneso dove fond\u00f2 il regno di Argo."}
{"id": "693250", "revid": "1846411", "url": "https://it.wikipedia.org/wiki?curid=693250", "title": "UPN (rete televisiva)", "text": "UPN (sigla di United Paramount Network) \u00e8 stato un network televisivo statunitense. Trasmessa fin dal 16 gennaio 1995, la rete era di propriet\u00e0 di Chris-Craft Industries/United Television. Nel 1996 Viacom (attraverso Paramount Television, che ha prodotto la maggior parte dei contenuti della rete), ha trasformato UPN in una joint venture dopo aver acquisito una partecipazione del 50% della rete. Nel 2000, Viacom ha acquistato anche la rimanente partecipazione di Chris-Craft. Nel dicembre 2005, UPN \u00e8 stata scorporata da CBS Corporation, quando CBS e Viacom si sono divisi in due societ\u00e0 distinte. CBS Corporation e Time Warner hanno annunciato congiuntamente nel gennaio 2006 che le loro societ\u00e0 avrebbero chiuso UPN e che quell'anno, The WB avrebbe lanciato una nuova rete di joint venture. UPN ha cessato le trasmissioni il 15 settembre 2006 e The WB ha terminato due giorni dopo. I programmi selezionati da entrambe le reti sono stati spostati nella nuova rete, The CW, canale lanciato il 18 settembre 2006."}
{"id": "693251", "revid": "1543377", "url": "https://it.wikipedia.org/wiki?curid=693251", "title": "Avena (botanica)", "text": "Avena \u00e8 un genere di piante spermatofite monocotiledoni appartenente alla famiglia Poaceae (ex. Graminacee).\nEtimologia.\nIl nome del genere deriva da un nome latino per \"avena\" (nome volgare della pianta coltivata sin dall'antichit\u00e0).\nIl nome scientifico del genere \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum\" (Sp. Pl. 1: 79 - 1753) del 1753.\nDescrizione.\nQueste piante arrivano ad una altezza di circa 12 - 15\u00a0dm. La forma biologica tipica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie.\nRadici.\nLe radici sono fascicolate avventizie.\nFusto.\nLa parte aerea del fusto \u00e8 un culmo solitario, glabro, ascendente, cavo e snello. I culmi raramente possono essere fascicolati oppure singolarmente genicolati alla base. \nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti i pseudopiccioli e, nell'epidermide delle foglia, le papille. \nInfiorescenza.\nInfiorescenza principale (sinfiorescenza o semplicemente spiga): le infiorescenze, di tipo racemoso terminale (un racemo per infiorescenza), hanno la forma di una ampia e ricca pannocchia piramidale (o unidirezionali), incurvata all'estremit\u00e0, formata da diverse spighette. La pannocchia \u00e8 lungamente peduncolata. I rami, scabrosi, sono verticillati e allargati in tutte le direzioni. La rachilla si estende oltre i fiori. La fillotassi dell'inflorescenza inizialmente \u00e8 a due livelli (o a due ranghi), anche se le successive ramificazioni la fa apparire a spirale.\nSpighetta.\nInfiorescenza secondaria (o spighetta): le spighette, compresse lateralmente con forme da ellittiche a oblunghe, sottese da due brattee distiche e strettamente sovrapposte chiamate glume (inferiore e superiore), sono formate da 1 a 6 fiori con l'estensione della rachilla (o rachide). Possono essere presenti dei fiori sterili; in questo caso sono in posizione distale rispetto a quelli fertili. Alla base di ogni fiore sono presenti due brattee: la palea e il lemma. I fiori non sono articolati sul rachide (sono persistenti all'interno delle glume); quindi \u00e8 il rachide stesso che si rompe con tutti i fiori. \nFiore.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono cariossidi, ossia sono piccoli chicchi indeiscenti, con forme ovoidali, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 provvisto di epiblasto; ha inoltre un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono. A volte l'endosperma \u00e8 liquido.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria). In particolare i frutti di queste erbe possono sopravvivere al passaggio attraverso le budella dei mammiferi e possono essere trovati a germogliare nello sterco.\nDistribuzione e habitat.\nLa distribuzione delle specie di questo genere \u00e8 soprattutto Eurasiatica e Africa mediterranea. Altrove \u00e8 introdotta artificialmente.\nSpecie della zona alpina.\nDelle 11 specie spontanee della flora italiana solo 5 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza di questa specie (Poaceae) comprende circa 650 generi e specie (secondo altri Autori 670 generi e ). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Avena\" \u00e8 descritto all'interno della sottofamiglia Pooideae con 25 specie distribuite nelle regioni temperate del Mediterraneo, Europa, Africa e Asia.\nFilogenesi.\nLa sottotrib\u00f9 Aveninae (contenente il genere di questa voce) \u00e8 descritta all'interno della trib\u00f9 Aveneae e quindi della supertrib\u00f9 Poodae . All'interno della trib\u00f9, la sottotrib\u00f9 Aveninae appartiene al gruppo con le sequenze dei plastidi di tipo \"Aveneae\" (definito \"Poeae chloroplast groups 1\" o anche \"Palstid Group 1 (Aveneae-type)\").\nAll'interno delle Aveninae si individuano due subcladi. \"Avena\" si trova nel primo clade insieme ai generi \"Arrhenatherum\" e \"Helictotrichon\". Le specie di \"Avena\" formano una serie complessa di poliploidi. Un recente studio del gene 3-fosfoglicerato chinasi un enzima del plastidio nucleare (chiamato \"Pgk1\") su 14 diplodi, 8 tetraploidi e 4 esaploidi del genere \"Avena\" ha evidenziato tre genomi principali (A - C - D) e diversi sottocladi. In questo gruppo sono presenti i seguenti numeri cromosomici: 2n = 14 (diploidi), 28 (tetraploidi) e 42 (esaploidi).\nLa tabella seguente tratta dallo studio citato mostra la struttura genomica del genere \"Avena\" (sono indicate solamente alcune specie):\nLe seguenti sono sinapomorfie relative a tutta la sottofamiglie (Pooideae):\nPer il genere \"Avena\" \u00e8 stata individuata la seguente sinapomorfia: l'ilo \u00e8 lineare.\nElenco specie.\nElenco delle specie del genere (per quelle euro-mediterranee \u00e8 indicata la distribuzione).\nSpecie italiane.\nPer meglio comprendere ed individuare le varie specie del genere (solamente per le specie spontanee della flora italiana) l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nAl precedente elenco vanno aggiunte le seguenti specie (non presenti nella \"Flora d'Italia\"):\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "693256", "revid": "73537", "url": "https://it.wikipedia.org/wiki?curid=693256", "title": "Hpa-An", "text": ""}
{"id": "693264", "revid": "292162", "url": "https://it.wikipedia.org/wiki?curid=693264", "title": "Isola di Vulcano", "text": "Vulcano (\"Vurcanu\" in siciliano) \u00e8 un'isola italiana appartenente all'arcipelago delle isole Eolie, in Sicilia. Amministrativamente fa parte del comune di Lipari.\nGli abitanti, , vengono chiamati vulcanari. Nell'antichit\u00e0 venne chiamata \"Therasia\" (\u0398\u03b7\u03c1\u03b1\u03c3\u03af\u03b1), poi \"Hiera\" (\u1f39\u03b5\u03c1\u03ac), perch\u00e9 sacra al dio Vulcano, da cui deriva poi il suo nome attuale.\nMitologia e storia.\nDai greci detto Hiera, poich\u00e9 secondo la mitologia su questa isola si situavano le fucine di Efesto, dio del fuoco e fabbro che aveva per aiutanti i Ciclopi. Di essa parlano Tucidide, Aristotele e Virgilio.\nGli studi di alcuni noti archeologi ed etno-antropologi, convergono nell'identificare il sito, come \"Isola dei morti\". Sulla base di alcuni indizi, essi sostengono che da tutte le isole Eolie, i morti venissero trasportati qui tramite rudimentali imbarcazioni, onde essere purificati dal dio del fuoco, con riti sacri. Il mancato ritrovamento di cadaveri fa supporre che, alla fine dei riti, le salme venissero trasportate e sepolte nelle isole di appartenenza. Diversamente altri sostengono che i cadaveri venissero seppelliti sull'Isola, ma la natura vulcanica del terreno ha cancellato ogni traccia dei resti umani. Le numerose, antichissime, grotte scavate nella roccia, presenti in localit\u00e0 Piano, sembrerebbero essere legate ai suddetti riti funerari.\nSuccessivamente i Romani ribattezzarono il dio Efesto, col nome di Vulcano, conseguentemente l'isola venne cos\u00ec chiamata. Ed \u00e8 da qui che derivano i termini vulcano e vulcanesimo. Come si legge nella \"Guida di Messina e dintorni\" del 1902: \u00abIn quelle acque, Ottaviano, durante la guerra con Sesto Pompeo, pose la sua stazione navale\u00bb.\nVulcano rimase quindi disabitata per secoli. Intorno al 510, re Teodorico vi releg\u00f2, per punizione, il curiale Iovino. Il normanno Ruggero I, conte di Sicilia, intorno all'anno 1083 fece donazione dell'Isola, insieme ad altre dell'arcipelago, al Monastero di San Bartolomeo dei monaci benedettini di Lipari, tramite il suo Abate Ambrogio. All'epoca le isole erano quasi disabitate e infestate dalla pirateria arabo-islamica. La chiesa locale costituiva per il Re, una base di informazioni e un campanello d'allarme. Le isole, colonizzate dalla Chiesa, potevano vedere un incremento della popolazione e lo sfruttamento delle risorse naturali. La bolla che Urbano II invi\u00f2 ad Ambrogio il 3 giugno 1091 inizia proprio ricordando il diritto della Chiesa di Roma sulle isole risalente all'imperatore Costantino: \n L'Isola di Vulcano rimase sotto il dominio della Chiesa di Lipari per diversi secoli. Nel 1813 giunse da Napoli il generale Vito Nunziante, con nulla osta regio, per acquistare terre nelle Isole Eolie, dalla Mensa Vescovile di Lipari. Con due atti separati, ma entrambi dell'8 aprile 1813, ottenne in enfiteusi, dal Vescovo Mons. Francesco Todaro, dieci \u201csalmate\u201d di terra in Vulcano, in zona Porto di Levante, e altrettante in Contrada Porto Ponente. Alla morte di Nunziante, gli eredi, intorno al 1873, entrarono in contatto con l'industriale di Glasgow James Croesus Stevenson (1822-1903), interessato all'acquisto di grandi quantit\u00e0 di zolfo, che forniva al Regno Unito e alla Francia. L'atto di vendita fra gli eredi di Nunziante e James Stevenson, venne stipulato nel 1873. L'industria artigianale per la lavorazione dello zolfo, gi\u00e0 avviata nel XVIII e ripresa da Nunziante venne incrementata da Stevenson. Per i lavori venivano utilizzati i coatti, prigionieri condannati ai lavori forzati, alloggiati alla meno peggio in dei \u201ccameroni\u201d, tuttora esistenti, nei quali si lavorava anche lo zolfo.\nLa notte del 3 agosto 1888, l'eruzione del Vulcano, cui sarebbero seguiti nei due anni successivi vari eventi di intensit\u00e0 minore, danneggiava seriamente le infrastrutture costruite per l'estrazione, ponendo fine a tutte le attivit\u00e0 lavorative. Stevenson aveva costruito sull'isola un'abitazione, nota come \"casa dell'Inglese\", destinata ad ospitare il suo supervisore, tale Narlian, e la famiglia di questi, i quali vi sarebbero rimasti sino al 1888. Narlian invi\u00f2 successivamente una lettera alla rivista scientifica \"Nature\", descrivendo vari fenomeni ai quali aveva assistito nelle settimane precedenti l'eruzione e fornendo un resoconto della sua fuga dall'isola. Alla morte dello Stevenson, nel 1903, i suoi beni di Vulcano vennero acquistati dalle famiglie Favaloro, Conti e altre.\nDalla fine dell'800 cominciarono ad arrivare dalla Sicilia i primi contadini in cerca di fortuna. Da Gelso, ove vi era una sorta di porto naturale per le barche, i lavoratori della terra, a dorso di asini e muli, si spostavano a Vulcano Piano, zona pianeggiante a circa 400 metri di altitudine s.l.m. Proprio a Gelso ritroviamo la prima chiesa dell'isola (Sec. XIX), poco pi\u00f9 che una stanza, tuttora esistente. Sempre in localit\u00e0 Gelso, nell'Ottocento venne edificato un faro, con accanto la casa per i faristi. Recentemente il detto faro \u00e8 stato vincolato dalla Soprintendenza ai Beni Culturali di Messina. Vulcano Porto si cominci\u00f2 invece a popolare nel XX secolo, con la presenza di pochissimi nuclei familiari, provenienti dalle coste siciliane e dalla vicina Lipari.\nSolo intorno al 1950 Vulcano inizi\u00f2 ad essere frequentata da turisti, che oggi costituiscono la maggiore risorsa economica dell'isola.\nGeografia.\nSituata 20\u00a0km a nord della Sicilia (Golfo di Patti, Mar Tirreno). Le Bocche di Vulcano, un braccio di mare largo 750\u00a0m circa, la separano da Lipari.\nI vulcani.\nL'isola deve in effetti la sua esistenza alla fusione di alcuni vulcani di cui il pi\u00f9 grande \u00e8 il \"Vulcano della Fossa\", pi\u00f9 a nord c'\u00e8 invece \"Vulcanello\" (123\u00a0m), collegato al resto dell'isola tramite un istmo. Nel sec. XII erano separati dalle acque; di questa congiunzione si ha notizia solo nel secolo XVI. Forse Vulcano e Vulcanello sono due focolari parziali dello stesso gran focolare vulcanico; il meridionale \"Monte Aria\" (500\u00a0m), completamente inattivo, che forma un vasto altopiano costituito da lave, tufo e depositi alluvionali olocenici e il \"Monte Saraceno\" (481\u00a0m).\nIl principale vulcano, a occidente, sembra essersi formato dopo l'estinzione del vulcano meridionale; con lave molto acide, ha generato il monte detto \"Vulcano della Fossa\" (o \"Gran Cratere\" o \"Cono di Vulcano\"), alto 386\u00a0m, con pendici molto ripide, con a nord un cratere spento, detto \"Forgia Vecchia\".\nA nord-ovest si trova una recente colata di ossidiana del 1771, detta \"le Pietre Cotte\". Il cratere attivo \u00e8 situato alquanto spostato a nord-ovest.\nSebbene l'ultima eruzione sia avvenuta nel 1888 - 1890, il vulcano non ha mai cessato di dare prova della propria vitalit\u00e0 ed ancora oggi si osservano differenti fenomeni: fumarole, getti di vapore sia sulla cresta che sottomarini e la presenza di fanghi sulfurei dalle apprezzate propriet\u00e0 terapeutiche. A nord numerose fumarole continuano ad emettere acido borico, cloruro di ammonio, zolfo, che alimentano un complesso industriale per la produzione di zolfo. Data la tossicit\u00e0 dei gas emessi dalle fumarole, \u00e8 possibile avvicinarsi ad esse solamente se si \u00e8 accompagnati da guide autorizzate.\nI fanghi vulcanici.\nIn prossimit\u00e0 del porto sono presenti dei fanghi vulcanici caldi legati all'attivit\u00e0 sulfurea dell'isola. I fanghi sono una delle attrattive richiamando molte persone a fare il bagno caldo. In prossimit\u00e0 del mare sono visibili anche delle emissioni sottomarine di gas sulfureo.\nEconomia.\nPrima dello sviluppo turistico degli anni ottanta, l'economia dell'isola era essenzialmente basata sull'agricoltura.\nOggi, a parte il turismo (che \u00e8 di gran lunga la fonte di reddito pi\u00f9 consistente), l'attivit\u00e0 principale consiste nella coltivazione dei vigneti.\nTrasporti.\nVulcano \u00e8 collegata all'isola di Lipari tramite un servizio marittimo effettuato dal porto di Levante (sull'isola di Vulcano) fino al porto di Sottomonastero a Lipari (circa un quarto d'ora), attraverso le Bocche di Vulcano. \u00c8 raggiungibile con circa un'ora e mezza di navigazione con la nave e con circa tre quarti d'ora via aliscafo da Milazzo (ME)."}
{"id": "693266", "revid": "1223843", "url": "https://it.wikipedia.org/wiki?curid=693266", "title": "Silvano (opera)", "text": "Silvano \u00e8 un'opera lirica di Pietro Mascagni, su libretto di Giovanni Targioni-Tozzetti, ispirato ad un romanzo di Alphonse Karr. Fu rappresentato al Teatro alla Scala di Milano il 25 marzo 1895.\nL'opera, definita in partitura dramma marinaresco, costituisce il ritorno di Mascagni al genere dell'opera verista da lui stesso inaugurato con \"Cavalleria rusticana\". Lo scarso successo fu imputato ora al libretto ora all'insufficiente impatto emozionale della musica. Mascagni stesso defin\u00ec il \"Silvano\" \u00abdue atti di piccola roba\u00bb.\nTrama.\nSilvano, pescatore diventato contrabbandiere per far fronte alla miseria, ritorna al suo paese dopo essere uscito di prigione. Scopre che la fidanzata Matilde ha frattanto ceduto all'amore di Renzo, pescatore dai modi violenti. Matilde \u00e8 in procinto di lasciare Renzo, ma quando Silvano sorprende gli amanti assieme, uccide Renzo con un colpo di pistola."}
{"id": "693268", "revid": "89489", "url": "https://it.wikipedia.org/wiki?curid=693268", "title": "Ora (unit\u00e0 di misura)", "text": ""}
{"id": "693272", "revid": "156341", "url": "https://it.wikipedia.org/wiki?curid=693272", "title": "Opi", "text": ""}
{"id": "693276", "revid": "466539", "url": "https://it.wikipedia.org/wiki?curid=693276", "title": "Orazio Costa", "text": "\u00c8 uno dei principali rappresentanti (insieme a Luchino Visconti e Giorgio Strehler) della generazione teatrale italiana formatasi fra le due guerre e affermatasi negli anni che seguirono lo scoppio e la fine dell'ultima, e il principale esponente, in Italia, della pedagogia teatrale di matrice europea.\nContribu\u00ec in modo originale alla nascita, nel periodo successivo alla seconda guerra mondiale, di quel nuovo movimento culturale che port\u00f2 al rinnovamento del concetto stesso di teatro, innalzando i ruoli dell'attore e del regista a \u00abservitori dell'arte\u00bb.\nBiografia.\nDi padre d\u00e0lmata e madre c\u00f2rsa, cresce, insieme ai tre fratelli (due dei quali, Valeria e Tullio, attivi collaboratori nelle sue principali regie in qualit\u00e0 di autori di costumi e scene), educato al gusto delle arti figurative e della letteratura. Durante gli anni del liceo frequenta, come allievo-attore, i corsi della R\u00e8gia scuola \u201cEleonora Duse\u201d, in cui Silvio D'Amico \u00e8 docente di Storia del teatro. Dopo essersi laureato in lettere, relatore Vittorio Rossi, con una tesi sulla teatralit\u00e0 del dialogo de \"I promessi sposi\", Costa segue, come allievo-regista, il primo corso dell'Accademia nazionale d'arte drammatica, fondata da d'Amico nel 1936. A lui si deve l'intuizione e la generosit\u00e0 di lasciare che il suo allievo entri in contatto con Jacques Copeau.\nNel 1937, l'allora ventiseienne regista trascorre sei mesi al fianco del maestro francese (seguendo le prove, all'Accad\u00e9mie Fran\u00e7aise, dell'Asmod\u00e9e di Mauriac); questi, poi, lo vorr\u00e0 come assistente, al Maggio Fiorentino del 1938, per la messa in scena del \"Come vi piace\" di William Shakespeare. Per tutta la vita, Orazio Costa si definir\u00e0 allievo spirituale di d'Amico e Copeau, ereditando da loro una specifica concezione del teatro come espressione della spiritualit\u00e0 del popolo e innata pulsione dell'Uomo, pilastri su cui edificher\u00e0 il suo progetto di riforma pedagogica e teatrale.\nNel 1939 d'Amico, a coronamento dei primi corsi del suo Istituto, crea la Compagnia dell'Accademia, sancendo la prima definitiva affermazione in Italia della scuola registica. Costa ne inaugura le rappresentazioni, in occasione delle celebrazioni giottesche, con un'edizione delle laudi umbre raccolte da d'Amico (\"Mistero della vita\" e \"Passione di Nostro Signore\"). Uno spettacolo che, con infinite varianti, Costa riproporr\u00e0 in molte edizioni, anche televisive. Tra il 1941 e il 1942, frattanto, dirige la compagnia Pagnani-Ricci-Galletti e la compagnia di Ermete Zacconi.\nL'insegnamento e le regie.\nDal 1944 comincia la sua attivit\u00e0 d'insegnamento all'Accademia nazionale d'arte drammatica e, contemporaneamente, inizia a distinguersi come uno dei maggiori registi della sua generazione, portando in scena capolavori della drammaturgia mondiale e contemporanea, in alcuni casi per la prima volta in Italia (come il Don Giovanni di Moli\u00e8re).\nNel 1948 fonda il Piccolo Teatro della Citt\u00e0 di Roma, soppresso nel 1954 dopo 36 spettacoli (celebri le edizioni di \"Oreste\", \"Mirra\" e \"Agamennone\" di Alfieri, dei Sei personaggi in cerca d'autore di Pirandello, del \"Poverello\" di Copeau, dei \"Dialoghi delle carmelitane\" di Bernanos, con gli allora giovani e gi\u00e0 talentuosi attori Nino Manfredi, Paolo Panelli, Rossella Falk, Gianrico Tedeschi, Anna Miserocchi, Edmonda Aldini, Franco Graziosi, Glauco Mauri, Enrico Maria Salerno, Marina Bonfigli). Sempre nel 1948 debutta nella reg\u00eca lirica, al Teatro alla Scala di Milano, con \"Le baccanti\" di Ghedini (Costa insegner\u00e0 reg\u00eca lirica al Conservatorio Santa Cecilia dal 1963 al 1969). La seconda e ultima esperienza di direzione (1964-1975) sar\u00e0 quella del Teatro Romeo, nato con l'obiettivo di dotare Roma di un teatro di repertorio cristiano (e non solo) ma presto abbandonato da quelle stesse istituzioni che ne avevano caldeggiato la creazione. A Orazio Costa non fu mai affidata la direzione di un teatro stabile. Gli autori prediletti sono da Costa ripetutamente approfonditi in edizioni sempre completamente rinnovate. Tra le principali reg\u00ece (anche internazionali), oltre a quelle gi\u00e0 citate, si ricorda: \"Agamennone\" di Eschilo; \"Edipo re\" di Sofocle; \"Ifigenia in Tauride\", \"Oreste\", \"Ippolito\" di Euripide; \"Attilio Regolo\" di Metastasio; \"La famiglia dell'antiquario\" di Goldoni; \"Macbeth\", \"La dodicesima notte\", \"Sogno di una notte di mezza estate\" di Shakespeare, \"Hedda Gabler\", \"Piccolo Eyolf\", \"Brand\" di Ibsen; \"Cos\u00ec \u00e8 (se vi pare)\", \"I giganti della montagna\", \"Enrico IV\", \"La favola del figlio cambiato\" di Pirandello; \"Ivanov\", \"Il gabbiano\", Tre sorelle, \"Il giardino dei ciliegi\" di Cechov, \"Assassinio nella cattedrale\" di Eliot. In questo itinerario registico, Costa preciser\u00e0, inoltre, la sua intuizione di una scena unica, erede dei modelli greci e medievali e delle teorie di Edward Gordon Craig.\nNegli ultimi dieci anni di attivit\u00e0, i suoi interessi si vanno concentrando intorno a un teatro di Poesia, approdo naturale di una ricerca mai interrotta, come mostrano l'incontro con Mario Luzi (\"Libro di Ipazia\", \"Rosales\"), la drammatizzazione di testi non teatrali (\"Il caso di Pietro Paolo Boscoli\" di Luca della Robbia il Giovane, \"La vita nuova\" di Dante, \"La beffa del grasso legnaiuolo\"), la preparazione di un'edizione della Fiera di Michelangelo Buonarroti il Giovane e della Divina Commedia al Colosseo (mai, tuttavia, realizzatesi). La lunga dedizione alla poesia ha dato esito alla pubblicazione di una selezione delle molte liriche composte sin dalla giovinezza: la silloge, intitolata \"Luna di casa\", \u00e8 pubblicata, con prefazione di Mario Luzi, nel 1992.\nOrazio Costa muore a Firenze il 14 novembre 1999. Il maestro lascer\u00e0 al Teatro della Pergola, che l'aveva accolto negli ultimi anni di vita (consentendogli di abitare un appartamento accanto agli uffici), il suo poderoso archivio (libri, copioni, ricordi personali, scritti autobiografici e di ricerca pedagogica). Orazio Costa riposa, accanto alla madre, al cimitero di Assisi.\nVerso una teoria generale del teatro.\nIl neoumanesimo costiano, nutritosi alla lezione di Copeau, si rivela nella teoria della distinzione, nella messa in scena, tra momento dell'ispirazione e strumenti atti a esprimerla. L'esigenza della figura del regista (definizione polemicamente rifiutata da Costa a favore di quella di curatore, direttore o coordinatore) \u00e8 per lui specchio di una crisi epocale: oggi, al regista \u00e8 demandato il superamento della frattura tra la fase poetico-creativa e quella della realizzazione scenica, garantendo, nel migliore dei casi, una forma spirituale unitaria al dramma, non perseguibile altrimenti. Il principio d'autorit\u00e0 del regista \u00e8 sufficiente all'allestimento di un singolo spettacolo, ma, per Costa, alla creazione d'un nuovo teatro si perviene attraverso una rinnovata concezione dei princ\u00ecpi estetici e morali della vita.\nTale concezione, e in questo risiede lo slancio della riforma costiana, s'instaura a partire dal rinnovamento delle fondamenta umane del dramma: dell'attore, o meglio, dell'uomo che fa l'attore. Costui si configura come l'elemento dal quale partire per una rinascita che, recuperando le primigenie fasi evolutive dello spettacolo (teatro greco e medievale) ma soprattutto dell'uomo (gioco e istinto mimico), restituisca al teatro la sua missione, essendo \u00abl'unica forma di attivit\u00e0 umana rimasta a parlare dell'uomo all'uomo, mediante la realt\u00e0 dell'uomo\u00bb (Costa).\nIl metodo mimico.\nLa riflessione sull'interprete, focus della lunga ricerca costiana, \u00e8 la testimonianza pi\u00f9 evidente di una sopravvivenza, di l\u00e0 dalle apparenze, di una linea di radicamento europeo e d'indagine sull'attore nella scena italiana del XX secolo.\nSin dal 1944, data d'inizio dei corsi in accademia come docente, Costa inizia a sperimentare il suo metodo, definito \"Metodo mimico\", per la formazione dell'attore. Mutuato da intuizioni copoviane ed erede delle principali riflessioni sull'attore di stampo europeo, il metodo mimico si configura come l'unico impianto pedagogico sistematico elaborato in Italia, inteso quale premessa a una teoria generale del teatro. Il metodo si fonda sull'organica tendenza dell'individuo a rispecchiare, con l'azione della propria persona, il mondo dei fenomeni che lo circonda, fino a possederne la molteplice variabilit\u00e0 e a riappropriarsi di una potenza di trasformazione capace di creare linguaggio e poesia. Il metodo insegna a padroneggiare il naturale riflesso mimico per utilizzarlo nella creazione artistica e, con procedimento analogamente inverso, nell'interpretazione di un personaggio e di un testo drammatico. Costa applica tale metodo nell'insegnamento all'Accademia nazionale d'arte drammatica fino al 1976 (ma in accademia torner\u00e0, in seguito, per brevi cicli di lezioni), al Centro sperimentale di cinematografia e all'Accademia nazionale di Santa Cecilia. Il metodo \u00e8 stato utilizzato anche in Belgio (all'Institut \u201cHermann Theirlinck\u201d di Anversa e alla scuola \u201cMudra\u201d di Bejart) e in Francia ed \u00e8 stato presentato in occasione di convegni di pedagogia teatrale a Bucarest, a Essen, a Venezia, a Eisenstadt.\nIl metodo, nato per l'addestramento dell'attore (che nel corso degli anni ha formato i principali interpreti della scena italiana), per volont\u00e0 di Costa \u00e8 stato esteso nel suo utilizzo al campo della danza e della musica, rivolgendosi a un'utenza non pi\u00f9 di soli allievi-attori ma di adolescenti, adulti, anziani, diversamente abili. Uno degli esiti di questa evoluzione \u00e8 stata l'istituzione, a Firenze, nel 1979, del \"Centro di avviamento all'espressione\". Oggi, il Teatro Nazionale della Toscana, nella sua sede del Teatro della Pergola di Firenze, ha dato nuovo impulso al centro di avviamento all'espressione intensificando l'attivit\u00e0 di divulgazione del metodo con corsi informativi aperti a tutti, accanto all'istituzione di un corso biennale di formazione attoriale, la Scuola di Formazione per Attori \"Orazio Costa\", che \u00e8 stato inaugurato nel novembre 2015."}
{"id": "693288", "revid": "2184720", "url": "https://it.wikipedia.org/wiki?curid=693288", "title": "Look for Love", "text": "Look for Love \u00e8 la prima canzone registrata dal cantante Billie Joe Armstrong, frontman e chitarrista dei Green Day. Il brano, scritto da James J. Fiatarone e Marie Louise Fiatarone, usc\u00ec nel 1977 come singolo 7\", in edizione limitata di 800 copie sull'etichetta personale degli autori, la Fiat Records. Sul lato B c'era una finta intervista intitolata \"Meet Billie Joe\", di cui si possono ascoltare i primi 5 secondi nella canzone \"Maria\", contenuta nell'album dei Green Day \"International Superhits!\" Billie Joe cant\u00f2 questa canzone a 5 anni, ancora oggi sebbene essa non sia contenuta in nessun album \u00e8 possibile sentirla su Internet in alcuni siti ed inoltre esistono alcune copie originali della canzone che sono tuttora messe all'asta a prezzi esorbitanti."}
{"id": "693289", "revid": "1573940", "url": "https://it.wikipedia.org/wiki?curid=693289", "title": "Gavia immer", "text": "La strolaga maggiore (\"Gavia immer\" ) \u00e8 un uccello acquatico appartenente alla famiglia Gaviidae.\nLa strolaga maggiore \u00e8 ritenuta specie di minore preoccupazione nella Lista Rossa IUCN delle specie minacciate di estinzione. \u00c8 una delle specie alle quali si applica l'accordo sulla conservazione degli uccelli acquatici migratori eurasiatico-africani. Il servizio forestale degli Stati Uniti ha designato quest'uccello una specie a status speciale a causa delle minacce derivanti dalla perdita dell'habitat e da avvelenamento da metalli tossici nel suo habitat statunitense. La popolazione delle strolaghe \u00e8 al momento stabile, ma non mancano le minacce all\u2019orizzonte, tra cui figurano l\u2019inquinamento e l\u2019espansione degli insediamenti umani.\n\u00c8 l'uccello simbolo dell'Ontario e appare in valuta canadese, inclusa la moneta da un dollaro \"loonie\" e una serie precedente di $ 20. Nel 1961, fu designato uccello statale del Minnesota e compare nel Minnesota State Quarter.\nDistribuzione e habitat.\nLa strolaga maggiore \u00e8 un uccello migratore che si riproduce nei laghi forestali e nei grandi stagni degli Stati Uniti settentrionali, oltre che in alcune aree dell\u2019Islanda e della Groenlandia. Sverna lungo tutta la costa nord-americana, sia sul versante pacifico che su quello atlantico, in Europa e in Islanda. Il suo habitat preferenziale come quello di tutti gli uccelli acquatici, sono laghi, stagni, e corpi d'acqua.\nDescrizione e Comportamento.\nLe strolaghe maggiori hanno occhi di un rosso non comune, testa e collo neri, con striature, macchie e punti biancastri sul dorso. Si nutrono principalmente di pesci e invertebrati, possono raggiungere i 91 centimetri di lunghezza e pesare fino a 5 chilogrammi. I loro predatori sono svariati e possono colpire da tutte le direzioni: si va da uccelli quali il gabbiano, il corvo e la cornacchia, a pesci come il luccio, fino a mammiferi terrestri quali ad esempio il procione, la donnola e la puzzola.\nLe strolaghe nidificano lungo le rive lacustri e covano le loro uova per un periodo di 27-30 giorni. Durante il loro primo giorno di vita, i piccoli lasciano il nido e nell\u2019arco di 11 settimane sono in grado di volare. Le strolaghe sono al centro di numerose leggende dei Nativi Americani e a tutt\u2019oggi gli Inuit ne cacciano legalmente, a fini di sussistenza, fino a 4.500 esemplari l\u2019anno. La popolazione delle strolaghe \u00e8 al momento stabile, ma non mancano le minacce all\u2019orizzonte, tra cui figurano l\u2019inquinamento e l\u2019espansione degli insediamenti umani."}
{"id": "693297", "revid": "380654", "url": "https://it.wikipedia.org/wiki?curid=693297", "title": "X Football League (2020)", "text": "La X Football League, meglio conosciuta con l'acronimo XFL, \u00e8 una lega professionistica statunitense di football americano, fondata nel 2018 e attiva sul campo nel 2020. Il 3 agosto dello stesso anno l'attivit\u00e0 viene rilevata dall'attore statunitense Dwayne Johnson.\nLa lega non va confusa con la vecchia X Football League, fondata nel 1999 e attiva sul campo nel 2001.\nStoria.\nLa stagione regolare inizi\u00f2 l'8 febbraio 2020 e avrebbe dovuto concludersi il 12 aprile seguente, ma fu cancellata il 12 marzo a causa della pandemia di COVID-19 che ha colpito tutto il mondo.\nRegole di gioco.\nLe regole della X Football League erano differenti da quelle della National Football League, soprattutto per quanto riguardava i falli; la maggior parte delle azioni che in NFL costavano una qualche forma di punizione, in XFL non erano invece sanzionate in modo da rendere le partite pi\u00f9 crude e spettacolari.\nLa competizione prevedeva la partecipazione di otto squadre divise in due diversi gruppi (\"Western Division\" e \"Eastern Division\"), con un calendario di 10 partite per ogni formazione; al termine della regular season si disputavano i play-off tra le prime due classificate di ciascun gruppo."}
{"id": "693303", "revid": "92723", "url": "https://it.wikipedia.org/wiki?curid=693303", "title": "Sparta (citt\u00e0 moderna)", "text": "Sparta (), \u00e8 una citt\u00e0 della Grecia situata nel Peloponneso meridionale, sulla destra del fiume Eurota tra i rilievi del Parnone a est e del Taigeto a ovest nell'unit\u00e0 periferica della Laconia. Alla fine del IV secolo fu completamente distrutta dai Visigoti di Alarico I e nei suoi pressi fu costruita la cittadina di Mistra (o Misitra).\nLa Sparta moderna, rifondata nel 1834, \u00e8 un comune di abitanti secondo i dati del censimento 2011.\nA seguito della riforma amministrativa detta \"piano Callicrate\" in vigore dal gennaio 2011, che ha abolito le prefetture e accorpato numerosi comuni, la superficie del comune \u00e8 ora di e la popolazione \u00e8 passata da a abitanti.\nDella citt\u00e0 antica, che sorgeva nelle immediate vicinanze della Sparta attuale e che fu tra le protagoniste della storia della Grecia antica, sono rimasti pochi reperti archeologici: i resti di un santuario dedicato ad Artemide Orthia, risalente all'inizio del IX secolo a.C., dell'acropoli con il tempio ad Atena Chalkioikos e di un teatro di epoca ellenistico-romana.\nStoria.\nLe evidenze archeologiche rivelano che l'area di Sparta era abitata sin dal IV millennio a.C. (neolitico) soprattutto nei pressi del fiume Eurota. La permanenza si \u00e8 protratta anche nel III millennio a.C. (periodo Elladico Antico) nonch\u00e9 in epoca micenea con la presenza di tombe individuali localizzate alla periferia dell'attuale centro abitato. \nSparta era composta da cinque villaggi (\"komai\"): \"Limnes\", \"Pitane\", \"Kynosoura\", \"Mesoa\" e \"Amykles\" che verranno riuniti quando la citt\u00e0 avr\u00e0 un'unica cinta muraria. Pitane occupava la parte ovest e nord-ovest della citt\u00e0, Limnes a est e l'area del fiume, Mesoa era probabilmente a sud o sudovest mentre Kynosoura a sud-est. L'unificazione dei villaggi comporter\u00e0 anche la creazione di un sistema di strade e drenaggio dell'acqua che si \u00e8 completato solo nel I secolo a.C. \nNell'et\u00e0 classica Sparta fu importante e temuta grazie al suo esercito, che dominava il Peloponneso. Quando per\u00f2 riusc\u00ec a sottomettere tutta la Grecia, vincendo la guerra del Peloponneso, non riusc\u00ec a gestire i territori conquistati e cominci\u00f2 il suo declino, che la riport\u00f2 ad essere un villaggio di campagna nel giro di pochi secoli dal suo massimo splendore. Venne rifondata nel 1834 e al giorno d'oggi svolge un'importante funzione amministrativa nella vallata dell'Eurota.\nGli spartani furono uno dei primi popoli che consent\u00ec alla donna di poter esprimere la propria opinione.\nPatrimonio artistico.\nMuseo archeologico.\nIl museo archeologico si trova nella citt\u00e0 moderna e conserva molti reperti trovati nella vecchia Sparta nel 1910.\nBorgo di Monemvasia e collezione artistica.\nIl borgo si trova vicino a Sparta, e ha origini bizantine. La collezione \u00e8 un piccolo museo vicino alla chiesa di Cristo in Vincoli. Lo scopo del museo \u00e8 di far conoscere la storia del borgo medievale di Sparta.\nSparta greca - L'Acropoli.\nDella vecchia Sparta rimane l'Acropoli, l'area religiosa e amministrativa della citt\u00e0 sin dall'VIII secolo a.C. per poi essere abbandonata in epoca bizantina. Chi ha documentato la citt\u00e0 e i suoi monumenti antichi fu Pausania che ha permesso di avere tutti i riferimenti e le descrizioni dei monumenti. L'agor\u00e0 si trova nella collina del Palaiokastro, nella parte est dell'acropoli.\nLe fonti antiche parlano del tempio di Atena Chalkioikos, patrona della citt\u00e0 (si trova nella parte superiore e presenta alcuni fregi di foglie ed anelli sulle mura), inoltre quello di Atena Ergane, dei portici, la tomba del re Tindaro e quella del re Pausania di Sparta. nonch\u00e9 il tempio di Afrodite Areia. Ma il pi\u00f9 importante dei monumenti \u00e8 senza dubbio il teatro romano nella parte sud della collina scoperto negli anni 90 e che risale al I secolo. Tra i vari edifici ce ne era uno dedicato ad Apollo e la \"Skias\", un luogo pubblico per eventi e musica, infine il famoso edificio circolare con statue di Zeus e Afrodite Olimpia.\nI monumenti dell'acropoli.\nL\"edificio circolare\" venne costruito lungo il perimetro della collina con dei blocchi di pietra che ne contenevano la terra su una superficie resa poi piatta. Il monumento \u00e8 stato alterato dalla presenza di una chiesa bizantina a ovest del X secolo che ha alterato l'integrit\u00e0 del monumento. Nella parte superficiale vi era un pavimento con un colonnato circolare e delle statue. In realt\u00e0 questo monumento non \u00e8 stato ancora identificato. Secondo alcuni archeologi potrebbe trattarsi di un tempio dedicato a Zeus o Afrodite Olimpia del 600 a.C. oppure potrebbe essere identificato con la \"skias\", il santuario di Gaia o il ginnasio. Altre ipotesi protendono per il cenotafio del militare spartano Brasida, o la tomba del re Cleomede III. Anche sulla datazione vi \u00e8 incertezza per cui si pensa sia un monumento arcaico che risalga al VII o al VI secolo a.C. poi successivi interventi si sono protratti sino al I secolo a.C.\nPosto a est dell'edificio circolare vi \u00e8 la sto\u00e0 romana datata tra il 125 e il 150 d.C. come limite sud dell'agor\u00e0. L'edificio di ordine dorico misurava 187x14 metri ed era orientato lungo l'asse est-ovest. Sul lato est vi erano dei colonnati ad archi. Nel periodo bizantino tra il XII e il XIV secolo sub\u00ec dei rimaneggiamenti importanti alla struttura.\nA est del teatro antico si trova la grande basilica detta di San Nikone, edificio datato tra il VI e il VII secolo. Si tratta di un'importante chiesa considerata la cattedrale dei Lacedemoni.\nIl tempio di Atena Chalkioikos \u00e8 uno dei pi\u00f9 importanti della citt\u00e0 ed \u00e8 stato scavato agli inizi del XX secolo. Il tempio \u00e8 antico proveniente dal periodo miceneo, ossia dall'VIII secolo a.C. Esso fu utilizzato sino al IV secolo d.C. quando venne abbandonato e furono costruite delle abitazioni di sopra. Il nome Chalkioikos \u00e8 legato al bronzo, forse per la presenza di placche in bronzo di cui era adornato l'interno del tempio a cura dell'artista Gitiadas. A questo tempio \u00e8 associato un evento storico accaduto al re Pausania, nonch\u00e9 comandante delle armate nella battaglia di Platea del 479 a.C. Egli fu accusato di avere simpatie per i persiani e per questo dopo un periodo di osservazione venne richiesto il suo arresto, ma egli si rifugi\u00f2 all'interno del santuario. Per non profanare il luogo egli venne chiuso dentro finch\u00e9 morendo di fame e sete venne catturato e ucciso. Il santuario era importante in quanto era il luogo in cui terminavano varie processioni legate alla vita dei giovani spartani e dei soldati adulti, inoltre davanti ad esso si festeggiavano le vittorie militari e sportive. Al suo interno sono state trovate molte statue tra cui il torso in marmo del soldato oplita conosciuto come Leonida, oggi al Museo di Sparta.\nIl teatro antico venne eretto tra il 30 e il 20 a.C. si ha tuttavia notizia dalle fonti antiche dell'esistenza di un precedente teatro gi\u00e0 dal V secolo a.C. seppur non vi \u00e8 certezza sulla sua ubicazione, se in altra zona oppure nella medesima dell'attuale. Il teatro possiede dieci scale di accesso e nove file di posti, seppure nelle parti mancanti dovevano esserci 17 scale con altre 16 file di posti per un totale di 17.000 spettatori. La cavea misura 141 metri ed \u00e8 una delle pi\u00f9 grandi del Peloponneso. Il resto della struttura \u00e8 formato da una grande scena e lateralmente da dei muri di contenimento di cui resta intatto quello sul lato destro. \u00c8 accertata anche la presenza di una base mobile in legno che permetteva diversi usi, facendo intuire un utilizzo del teatro per pi\u00f9 eventi anche di natura religiosa. Nel I secolo d.C. venne inserita una scena monumentale in marmo con ordine corinzio. Il teatro \u00e8 stato utilizzato fino al III o IV secolo d.C. poi venne abbandonato e usato persino come insediamento bizantino tra il X e il XIV secolo, tale uso favor\u00ec l'asportazione delle pietre e il progressivo smantellamento nel corso dei secoli. La spoliazione torn\u00f2 in epoca moderna quando nel 1834 fu costruita la moderna Sparta.\nL'agor\u00e0 di Sparta \u00e8 venuta alla luce negli anni 60 del secolo scorso rivelando un angolo della stoa e parte di mura poligonali. La stoa \u00e8 posta a nord rispetto al monumento circolare. Sono state trovate anche le fondazioni di altri edifici bizantini, segno di una sovrapposizione di utilizzi dell'area. Secondo l'archeologo Chrysanthos Christou che ha eseguito gli scavi l'edificio \u00e8 databile tra il III e il IV secolo a.C. Nell'edificio \u00e8 stata trovata anche una statua di Giulia Aquilia Severa del III secolo. Il monumento \u00e8 associato alla stoa dei persiani descritto anche da Pausania il quale parlava di elementi catturati ai persiani e utilizzati come decoro.\nStatua di Leonida.\nSi tratta di un monumento moderno in bronzo, dedicato a Leonida I che divenne famoso per il sacrificio alle Termopili contro il re persiano Serse, durante la Seconda guerra Persiana.\nSport.\nSociet\u00e0 sportive.\nCalcio\nLa squadra principale della citt\u00e0 \u00e8 l'AE Spartis, comunemente conosciuto come Sparta."}
{"id": "693311", "revid": "86599", "url": "https://it.wikipedia.org/wiki?curid=693311", "title": "69 Hesperia", "text": "69 Hesperia (in italiano anche 69 Esperia) \u00e8 un asteroide della fascia principale del diametro medio di circa 138,1\u00a0km. Scoperto nel 1861, presenta un'orbita caratterizzata da un semiasse maggiore pari a e da un'eccentricit\u00e0 di 0,1701305, inclinata di 8,59269\u00b0 rispetto all'eclittica.\nHa una composizione fortemente metallica.\nFino ad agosto 2015 la data attribuita alla scoperta era il 26 aprile ma da una rilettura dei documenti dell'epoca l'IAU ha corretto la data con la circolare 94743. Infatti Giovanni Schiaparelli lo individu\u00f2 il 29 aprile 1861 dall'osservatorio astronomico di Brera a Milano, dove lavorava come secondo astronomo, dopo una prima osservazione avvenuta casualmente il precedente 26 aprile mentre si apprestava ad osservare 63 Ausonia.\nL'asteroide \u00e8 dedicato alle Esperidi, ninfe della mitologia greca, connesse con il tramonto."}
{"id": "693313", "revid": "287204", "url": "https://it.wikipedia.org/wiki?curid=693313", "title": "Burckhardt", "text": ""}
{"id": "693315", "revid": "1573940", "url": "https://it.wikipedia.org/wiki?curid=693315", "title": "Testudinidae", "text": "Le Testudinidi (Testudinidae ) sono una famiglia di rettili dell'ordine delle Testudines.\nTassonomia.\nLa famiglia comprende i seguenti generi e specie:"}
{"id": "693316", "revid": "399678", "url": "https://it.wikipedia.org/wiki?curid=693316", "title": "Mare Caraibico", "text": "Il mare Caraibico (denominazioni alternative: mare Caribico, mar dei Caraibi, mar dei Caribi, mar delle Antille) \u00e8 un mare tropicale di tipo mediterraneo nell'emisfero occidentale, parte dell'oceano Atlantico, a sud est del golfo del Messico, che copre gran parte della placca caraibica, delimitato a sud dall'America Meridionale, a ovest e a sud-ovest dall'America Centrale, a nord e a est dalle Antille (Cuba, Hispaniola, Giamaica e Porto Rico delle Grandi Antille a nord, le Piccole Antille a est. a nord di Hispaniola, da Turks e Caicos e dalle Bahamas); l'intera area del mar Caraibico con le numerose isole e le coste adiacenti \u00e8 conosciuta come Caraibi.\nTra i pi\u00f9 grandi mari della Terra con una superficie di circa 2.754.000\u00a0km\u00b2, grossomodo simile a quella del mar Mediterraneo, il punto pi\u00f9 profondo \u00e8 al largo dell'isola di Cayman, tra Cuba e la Giamaica, con 7.686 metri sotto il livello del mare. La costa caraibica presenta uno svariato numero di baie e golfi tra cui il golfo di Gon\u00e2ve, il golfo del Venezuela, il golfo di Dari\u00e9n, il golfo de los Mosquitos e il golfo dell'Honduras.\nInsieme al golfo del Messico, il mar dei Caraibi forma il Mediterraneo americano, espressione non riportata normalmente nelle carte, ma usata in oceanografia, geologia e biologia marina.\nEtimologia.\nIl nome \"Caraibi\" deriva dalla pronuncia inglese del nome dei Caribe, uno dei gruppi indiano-americani dominante nella regione al momento del contatto europeo nel corso del tardo XV secolo. Dopo la scoperta dell'America nel 1492, da parte di Cristoforo Colombo, il termine spagnolo \"Antille\" \u00e8 stato comunemente assegnato alle terre che si affacciavano su questi mari, pertanto \"mar delle Antille\" \u00e8 l'alternativa oggi pi\u00f9 comunemente utilizzata per indicare il mar dei Caraibi in varie lingue europee, dopotutto nel corso del primo secolo dalle scoperte geografiche, il predominio spagnolo fu indiscusso.\nStoria.\nI primi abitanti delle isole delle Antille furono i Taino, trib\u00f9 sedentarie con fede religiosa politeista che si distinguevano per essere buoni agricoltori, pescatori e lavoratori della ceramica. La loro lingua derivava da quella degli arawak, famiglia che li precedette essendo migrata verso il Sud America da circa 3000 anni. All'epoca delle scoperte, i Carib, abili come guerrieri e navigatori, provenienti prevalentemente dalla regione del fiume Orinoco, occupavano integralmente i territori dei Taino.\nIl mar dei Caraibi fu un corpo d'acqua sconosciuto per le popolazioni eurasiatiche fino al 1492, quando Cristoforo Colombo divenne il primo europeo a solcare queste acque nel tentativo di trovare una rotta verso l'India. A quel tempo l'emisfero occidentale, era sconosciuto agli europei. Dopo la scoperta delle isole da parte di Colombo, l'area \u00e8 stata rapidamente colonizzata da pi\u00f9 civilt\u00e0 occidentali. A seguito della colonizzazione delle isole dei Caraibi, il mare adiacente \u00e8 diventato una zona animata per la marina europea, in quanto base commerciale, luogo di scambio e rotta per il trasporto dei pi\u00f9 svariati prodotti, e questo commercio attir\u00f2 anche la pirateria.\nLe monarchie cattoliche permisero nel 1495 a tutti i propri sudditi di imbarcarsi nelle navi dirette verso le Indie occidentali appena scoperte, ma spesso gli equipaggi, privi di un'adeguata preparazione, divennero facile preda per i \"lupi di mare\". Lungo le coste dei Carabi, nel corso del tempo, presero a svilupparsi importanti punti commerciali e importanti fiere (come quella di Portobello). L'attacco dei pirati contribu\u00ec alla costruzione di fortificazioni lungo i porti, come a Cartagena de Indias e a L'Avana.\nPoco dopo la sua scoperta, questo mare attir\u00f2 l'interesse delle corone inglesi e francesi, le quali successivamente inviarono la loro marina per conquistare nuovi territori. I francesi si impadronirono di alcune isole quali Martinica e Guadalupa, gli inglesi con il tempo di Antigua, Montserrat, Barbados e Giamaica, tutti territori sottratti ai possedimenti dell'Impero spagnolo nei Caraibi. Nel 1625 prese forma sull'isola di Tortuga una base dove corsari e bucanieri si associarono per attaccare le imbarcazioni dalle colonie spagnole. Da Tortuga partivano le spedizioni per gli assedi contro le citt\u00e0 costiere che durarono fino a tutto il secolo XVII. Un'altra famosa roccaforte pirata fu istituita nel porto giamaicano di Port Royal nel 1656, e rimase tale fino alla sua parziale distruzione in seguito al terremoto verificatosi il 7 giugno 1692. Alcuni dei pirati pi\u00f9 temuti furono Henry Morgan, Francesco Nau detto l'Olonese, e Barbanera.\nDal secolo XIX buona parte delle colonie e delle realt\u00e0 politiche affacciate sul mar dei Caraibi iniziarono a diventare paesi indipendenti, anche se attualmente alcuni possedimenti francesi, britannici e olandesi rimangono sotto l'amministrazione europea. Nelle sue acque sono presenti 22 territori insulari e 12 paesi. Cuba fu l'ultimo paese a ottenere l'indipendenza dalla Spagna nel 1898.\nNel 1903 Panama si separ\u00f2 dalla Colombia. Il 15 agosto 1914 venne inaugurato il canale artificiale di Panam\u00e1 che colleg\u00f2 il mar dei Caraibi con l'oceano Pacifico, e che venne amministrato dagli Stati Uniti fino al 31 dicembre 1999.\nIl 12 dicembre 2001, i capi di Stato e di governo dei paesi membri dell'Associazione degli Stati caraibici, si riunirono sull'isola di Margarita (Venezuela), e adottarono la Dichiarazione di Margarita, \"riconoscendo il mar dei Caraibi come un patrimonio comune nella regione, e un bene inestimabile a cui dare priorit\u00e0 alla conservazione, con l'obiettivo della \"costruzione di una identit\u00e0 stessa dei Caraibi\". Si impegnarono \"a stabilire una pi\u00f9 ampia zona di cooperazione dei Caraibi\".\nDescrizione.\nGeologia.\nIl Mar dei Caraibi \u00e8 un mare situato sulla Placca caraibica. Si stima abbia un'et\u00e0 compresa tra i 160 e i 180 milioni di anni e si sia formato da una frattura orizzontale che ha diviso il supercontinente chiamato Pangea nel corso dell'era Mesozoica. La superficie del Mar dei Caraibi \u00e8 suddivisa in 5 bacini separati da alcune catene montuose sottomarine. La pressione esercitata dalla placca sudamericana nella regione orientale dei Caraibi, rende l'arcipelago delle Piccole Antille caratterizzato da forte attivit\u00e0 vulcanica (l'eruzione vulcanica del La Pel\u00e9e nel 1902, fu la causa del maggior numero di vittime nel corso del ventesimo secolo, con quasi 30.000 morti)\nL'Oceano Atlantico si collega con il Mar dei Caraibi attraverso il passaggio di Anegada tra le Piccole Antille e le Isole Vergini e il Canale Sopravento situato tra Cuba e Haiti. Il canale dello Yucat\u00e1n collega il Mar dei Caraibi con il Golfo del Messico tra la Penisola dello Yucat\u00e1n in Messico e Cuba. Il punto pi\u00f9 profondo \u00e8 la depressione delle Isole Cayman che arrivano a toccare i 7.686 metri sotto il livello del mare.\nSono localizzate due fosse oceaniche: la fossa delle Cayman e la fossa di Porto Rico. L'area \u00e8 a forte rischio sismico. Dati storici mostrano che nel corso degli ultimi 500 anni si sono verificati nella zona dodici terremoti con una magnitudo superiore a 7,5, il pi\u00f9 recente avvenuto nel canale fra Cuba e la Jamaica il 28/01/2020 (ore 14h00 locali), avente magnitudo 7.7 sulla scala Richter \nOceanografia.\nIn media la salinit\u00e0 del mar dei Caraibi \u00e8 di 35 - 36 parti per mille, la temperatura superficiale \u00e8 nell'ordine di 28\u00a0\u00b0C., mentre nel fondo marino, l'acqua raggiunge una temperatura di 4\u00a0\u00b0C.\nLe correnti caraibiche trasportano notevoli quantit\u00e0 di acqua dall'Oceano Atlantico orientale attraverso le Piccole Antille per salire verso nord-ovest uscendo nel Golfo del Messico attraverso il canale dello Yucat\u00e1n. Mediamente tra il 15 e il 20% delle acque dolci che entrano nel Mar dei Caraibi proviene dall'estuario del Orinoco e dei fiumi amazzonici, trasportata verso nord-ovest dalle correnti caraibiche.\nNella zona che si estende dal nord della Colombia verso il Nicaragua \u00e8 presente durante quasi tutto l'anno una corrente circolare che ruota in senso antiorario. Questa corrente \u00e8 generata dalle precipitazioni abbondanti nella regione, che pu\u00f2 anche ridurre la temperatura e la densit\u00e0 delle acque, fornendo alcuni nutrienti quali azoto, fosforo utili alla vita vegetale.\nIdrografia.\nIl bacino idrografico del Mar dei Caraibi \u00e8 uno dei pi\u00f9 grandi del mondo. Il fiume pi\u00f9 lungo che sfocia in questo mare \u00e8 il Magdalena che, sorgendo sul Massiccio Colombiano, attraversa la Colombia per una lunghezza di circa 1.540\u00a0km. Il Maddalena, a sua volta, riceve le acque di altri importanti fiumi come il Cauca e il Cesar.\nAltri fiumi che si gettano nei Caraibi sono: Unare, Tocuyo, Catatumbo e Chama in Venezuela; Rancher\u00eda, Sin\u00fa e Atrato in Colombia; San San, Chagres (Canale di Panam\u00e1) e Changuinola a Panama; Grande, Prinzapolca e Huahua in Nicaragua; San Juan al confine tra Nicaragua e Costa Rica, che collega il Lago Nicaragua ai Caraibi; Segovia al confine tra Honduras e Nicaragua; Patuca, Sico, Ulua e Agu\u00e1n in Honduras; Motagua in Guatemala, Belize in Belize; Rio Hondo in Messico; Cauto a Cuba; Yaque del Sur, Ozama e Macoris nella Repubblica Dominicana; Negro in Giamaica e Grande de Patillas a Porto Rico.\nIl lago di Maracaibo \u00e8 collegato ai Caraibi attraverso il Golfo del Venezuela, e rappresenta il pi\u00f9 grande lago del Sud America con una superficie di 13.820\u00a0km\u00b2, oltre a essere uno dei pi\u00f9 antichi della Terra.\nClima.\nIl clima dei Caraibi \u00e8 influenzato dalle correnti oceaniche del Golfo e Humboldt. La posizione del mare tropicale aiuta a conservare l'acqua a una temperatura moderatamente alta, variando durante l'anno tra i 21\u00b0 e 32,2\u00a0\u00b0C.\nI Caraibi sono luogo di formazione di uragani. La stagione degli uragani va da giugno a dicembre, e con maggiore presenza tra agosto e settembre. In media ogni anno si formano circa il 9 tempeste tropicali e 5 raggiungono la forza di uragano. Secondo il Centro Nacional de Huracanes nei Caraibi si sono verificati 385 uragani tra il 1494 e il 1900. La correnti d'aria che si sviluppano sulla costa occidentale dell'Africa, nel loro percorso attraverso l'Oceano Atlantico, possono diventare tempeste tropicali e uragani, in particolare nelle zone di bassa pressione della regione orientale dei Caraibi.\nFra i pi\u00f9 devastanti uragani registrati si ricordano: l'uragano San Calixto II tra il 10 e il 16 ottobre 1780, abbattutosi tra le Piccole Antille, Porto Rico, Repubblica Dominicana e Florida, provocando tra i 22.000 e i 24.000 morti; e l'uragano Mitch, che originatosi tra le coste della Colombia e l'America Centrale si diresse verso la penisola dello Yucat\u00e1n e successivamente la Florida tra il 22 ottobre e il 5 novembre 1998, provocando tra gli 11.000 e i 18.000 morti.\nGli uragani sono un problema che si verifica annualmente sulle isole dei Caraibi. La loro natura distruttiva si abbatte anche sulle barriere coralline a causa del depositato di grandi quantit\u00e0 di sabbia, fango, rocce e sedimenti."}
{"id": "693318", "revid": "45891", "url": "https://it.wikipedia.org/wiki?curid=693318", "title": "Fluorofori", "text": ""}
{"id": "693319", "revid": "241195", "url": "https://it.wikipedia.org/wiki?curid=693319", "title": "Fluoroforo", "text": ""}
{"id": "693320", "revid": "125414912", "url": "https://it.wikipedia.org/wiki?curid=693320", "title": "L'Orfeo", "text": "L'Orfeo (SV 318) \u00e8 un'opera di Claudio Monteverdi (la prima in ordine di tempo) su libretto di Alessandro Striggio.\nSi compone di un prologo (\u00abProsopopea della musica\u00bb) e cinque atti.\n\u00c8 ascrivibile al tardo Rinascimento o all'inizio del Barocco musicale, ed \u00e8 considerata il primo vero capolavoro della storia del melodramma, poich\u00e9 impiega tutte le risorse fino ad allora concepite nell'arte musicale, con un uso particolarmente audace della polifonia.\nBasata sul mito greco di Orfeo, parla della sua discesa all'Ade, e del suo tentativo infruttuoso di riportare la sua defunta sposa Euridice alla vita terrena. Composta nel 1607 per essere eseguita alla corte di Mantova nel periodo carnevalesco, \"L'Orfeo\" \u00e8 uno dei pi\u00f9 antichi \"Drammi per musica\" a essere tuttora rappresentati regolarmente.\nDopo l'anteprima, avvenuta all'Accademia degli Invaghiti di Mantova il 22 febbraio 1607 (con il tenore Francesco Rasi nel ruolo del titolo), la prima \u00e8 stata il 24 febbraio al Palazzo Ducale di Mantova. In seguito il lavoro fu eseguito nuovamente, anche in altre citt\u00e0 italiane, negli anni immediatamente successivi. Lo spartito venne pubblicato da Monteverdi nel 1609 e, nuovamente, nel 1615.\nIn seguito alla morte del compositore (1643), dopo la prima del 1647 al Palazzo del Louvre di Parigi il lavoro non venne pi\u00f9 interpretato, e cadde nell'oblio.\nSi ebbe un \"revival\" nel tardo XIX secolo, dovuto ad alcune edizioni e rappresentazioni moderne. All'inizio si trattava di esecuzioni in forma di concerto, senza parte scenica, organizzate da istituti e societ\u00e0 musicali. \nNel 1904 viene eseguito in concerto nel Conservatoire de Paris diretto da Vincent d'Indy nella versione francese e nel 1909 in concerto nel Conservatorio Giuseppe Verdi di Milano nella revisione di Giacomo Orefice.\nMa a partire dalle prime \"messa in scena\" (la prima al Teatro La Fenice di Venezia nel 1910 diretta da Guido Carlo Visconti di Modrone con Giuseppe Kaschmann, portata anche al Teatro Comunale di Bologna, la prima al Grand Th\u00e9\u00e2tre de Monte Carlo con Elvira de Hidalgo, a Parigi nel 1911, la premi\u00e8re negli Stati Uniti al Metropolitan Opera House di New York del 1912 e la prima al Teatro San Carlo di Napoli del 1920), il lavoro inizi\u00f2 a trovare posto nei teatri d'opera.\nNel Regno Unito la premi\u00e8re \u00e8 stata in concerto all'Institut fran\u00e7ais di Londra nel 1924.\nAl Teatro dell'Opera di Roma la prima \u00e8 nel 1934 diretta da Tullio Serafin con Gabriella Gatti, Cloe Elmo, Alessio De Paolis e Benvenuto Franci, al Teatro alla Scala di Milano nel 1935 diretta da Gino Marinuzzi (1882-1945) nella revisione di Ottorino Respighi, al Teatro Verdi (Trieste) nel 1943 diretta da Franco Capuana, nel Teatro Comunale di Firenze nel 1949 diretta da Antonio Guarnieri con Miriam Pirazzini, Fedora Barbieri, Petre Munteanu, Rolando Panerai, Giulio Neri e Mario Petri (alla presenza del Presidente della Repubblica Italiana Luigi Einaudi), nel Giardino di Boboli nel 1959 con Giuseppe Valdengo, nel 1968 nel George Square Theatre di Edimburgo per l'Edinburgh University Opera Club e nel Palazzo Ducale di Venezia con Oralia Dom\u00ednguez, Franca Mattiucci e Ruggero Raimondi, nel 1971 al Festival di Salisburgo con Giorgio Zancanaro e i Wiener Philharmoniker e nel 1984 nel Palazzo Vecchio diretta da Roger Norrington e nel Palazzo Pitti con Gloria Banditelli e Angelo Nosotti.\nDopo la seconda guerra mondiale, le nuove versioni dell'opera iniziarono a presentare l'uso di strumenti d'epoca, per perseguire l'obiettivo di una maggiore autenticit\u00e0. Vennero quindi pubblicate molte nuove registrazioni e \"L'Orfeo\" divenne via via sempre pi\u00f9 popolare. \nNel 2007 il quarto centenario della prima venne celebrato con numerose rappresentazioni in tutto il mondo.\nNel 2009 va in scena alla Scala diretta da Rinaldo Alessandrini con Roberta Invernizzi, Sara Mingardo e Robert Wilson, di cui esiste un video trasmesso da Rai 5.\nNella partitura pubblicata Monteverdi elenca circa 41 strumenti da impiegare nell'esecuzione. Lo spartito include (oltre a monodie a una, due o tre voci con basso non cifrato, cori a cinque voci con basso non cifrato, ecc.) pezzi per cinque, sette o otto parti, nelle quali gli strumenti da utilizzare sono a volte citati (ad esempio: \u00ab\"Questo ritornello fu suonato di dentro da un clavicembalo, duoi chitarroni e duoi violini piccoli alla francese\"\u00bb).\nTuttavia, nonostante le indicazioni sulla partitura, ai musicisti dell'epoca era concessa una notevole libert\u00e0 di improvvisare (questa permissivit\u00e0 non si riscontra nei lavori pi\u00f9 maturi di Monteverdi). Pertanto ogni rappresentazione dell'Orfeo \u00e8 differente dalle altre, oltre che unica e irripetibile.\nSfondo storico.\nClaudio Monteverdi, nato a Cremona nel 1567, era un bambino prodigio che studi\u00f2 con Marc'Antonio Ingegneri, il maestro di cappella della Cattedrale cittadina. Dopo aver studiato canto, composizione musicale e strumenti ad arco, Monteverdi lavor\u00f2 come musicista a Verona e a Milano finch\u00e9, nel 1590 o nel 1591, ottenne il posto di \"suonatore di vivuola\" (viola) alla corte di Vincenzo I Gonzaga a Mantova. Grazie alle sue doti e al duro lavoro, Monteverdi ottenne il posto di \"maestro della musica\" dei Gonzaga (nel 1601)\nLa passione di Vincenzo Gonzaga per il teatro musicale crebbe grazie ai suoi legami familiari con la corte di Firenze. Verso la fine del XVI secolo, infatti, i musicisti fiorentini pi\u00f9 innovativi stavano sviluppando l'intermedio\u2014una forma musicale stabilita da tempo come un interludio inserito tra gli atti dei drammi parlati\u2014 reideandolo in forme pi\u00f9 innovative. Guidati da Jacopo Corsi, questi successori della celebre Camerata Fiorentina diedero vita al primo lavoro appartenente al genere melodrammatico: \"Dafne\", composta da Corsi e Jacopo Peri, eseguita per la prima volta a Firenze nel 1598. Questo lavoro unisce in s\u00e9 elementi canori madrigalistici e monodici, oltre a passi strumentali e coreografici, col fine di stabilire un \"unicum\" drammatico. Di quest'opera ci restano solo dei frammenti.\nTuttavia, altri lavori fiorentini dello stesso periodo (tra cui la \"Rappresentatione di Anima, et di Corpo\" di Emilio de' Cavalieri, L\"'Euridice\" di Peri e quella di Giulio Caccini) sono giunti interamente fino a noi. In particolare, queste ultime due opere furono le prime dedicate al mito di Orfeo (tratto dalLe metamorfosi di Ovidio), tema che ispirer\u00e0 i compositori di epoche successive fino al giorno d'oggi. In questo, furono diretti precursori de \"L'Orfeo\" di Monteverdi.\nLa corte dei Gonzaga era da tempo celebre per il mecenatismo nei confronti dell'arte teatrale. Un secolo prima dell'epoca di Vincenzo Gonzaga, si rappresent\u00f2 a corte il dramma lirico di Angelo Poliziano \"La favola di Orfeo\". Circa la met\u00e0 di questo lavoro era cantata invece che parlata.\nIn seguito, nel 1598, Monteverdi aiut\u00f2 la compagnia musicale di corte a mettere in scena il dramma \"Il pastor fido\" di Giovanni Battista Guarini. Mark Ringer, storico del teatro, descrive questo come un \"lavoro teatrale spartiacque\" che ispir\u00f2 la moda italiana del dramma pastorale. Il 6 ottobre 1600, durante una visita a Firenze per il matrimonio tra Maria de' Medici ed Enrico IV di Francia, il duca Vincenzo assistette a una rappresentazione dell\"'Euridice\" di Peri. \u00c8 probabile che allo spettacolo fossero presenti anche i musicisti pi\u00f9 importanti del duca, tra cui Monteverdi. Il duca si rese subito conto dell'originalit\u00e0 di questa nuova forma di intrattenimento drammatico, e del prestigio che avrebbe conferito a chi l'avesse patrocinata.\nCreazione.\nLibretto.\nTra gli spettatori della messa in scena dell\"'Euridice\", nell'ottobre del 1600, c'era anche un giovane avvocato e diplomatico della corte dei Gonzaga, Alessandro Striggio, figlio del famoso compositore Alessandro Striggio il vecchio.\nAnche il giovane Striggio era un abile musicista. Nel 1589 (a 16 anni), aveva suonato la viola alla cerimonia nuziale di Ferdinando di Toscana. Assieme ai due figli pi\u00f9 giovani del duca Vincenzo (Francesco e Fernandino), era membro dell'esclusivo circolo intellettuale mantovano: l\"'Accademia degli Invaghiti\", che rappresentava un importante trampolino di lancio per le opere teatrali della citt\u00e0.\nNon si sa esattamente quando Striggio abbia iniziato la stesura del libretto, ma il lavoro era evidentemente gi\u00e0 avviato nel gennaio del 1607.\nIn una lettera scritta il 5 gennaio, Francesco Gonzaga chiede a suo fratello (all'epoca vicino agli ambienti della corte fiorentina) di fargli ottenere i servigi di un abile cantante castrato (quest'ultimo impiegato nella compagnia musicale del granduca), per la rappresentazione di un \"dramma per musica\" da eseguirsi durante il carnevale mantovano.\nLe fonti principali impiegate da Striggio per la scrittura del libretto furono il decimo e l'undicesimo libro dalle \"Metamorfosi\" di Ovidio, e il quarto libro dalle \"Georgiche\" di Virgilio. Questi documenti gli fornirono il materiale di partenza, ma non suggerivano gi\u00e0 la forma di un dramma completo (per esempio: i fatti narrati negli atti 1 e 2 de \"l'Orfeo\" occupano appena tredici righe nelle \"Metamorfosi\").\nCercando di creare una struttura drammatica efficace, Striggio attinse da altre fonti: il lavoro di Poliziano \"Fabula di Orfeo\" del 1480, \"il pastor fido\" di Guarini e il libretto di Ottavio Rinuccini per l\"'Euridice\" di Peri.\nIl musicologo Gary Tomlinson sottolinea le numerose similarit\u00e0 tra i testi di Striggio e Rinuccini, evidenziando che alcuni dei discorsi contenuti ne \"L'Orfeo\" rassomigliano, come contenuto e come stile letterario, ad alcuni corrispettivi ne \"l'Euridice\".\nLa critica Barbara Russano Hanning fa notare come i versi di Striggio siano meno raffinati di quelli di Rinuccini, nonostante la struttura del libretto scritto da Striggio sia pi\u00f9 interessante.\nNel suo lavoro Rinuccini fu obbligato a inserire un lieto fine (il melodramma era stato pensato per le festivit\u00e0 legate alle nozze di Maria de' Medici). Striggio, invece, che non scriveva per una cerimonia di corte ufficiale, pot\u00e9 attenersi di pi\u00f9 alla conclusione originale del mito, in cui Orfeo \u00e8 ucciso e smembrato dalle Menadi (dette anche Baccanti) iraconde. Scelse infatti di scrivere una versione mitigata di questo finale cruento: le Menadi minacciano di distruggere Orfeo, ma il suo vero destino, alla fine, non viene mostrato.\nIl libretto edito a Mantova nel 1607 (in concomitanza con la \"prima\") presenta la conclusione ambigua ideata da Striggio. Tuttavia lo spartito monteverdiano, pubblicato a Venezia nel 1609 da Ricciardo Amadino, termina in maniera del tutto diversa, con Orfeo che ascende al cielo grazie all'intercessione di Apollo.\nSecondo Ringer, il finale originale di Striggio fu quasi di sicuro impiegato alla \"prima\" de \"l'Orfeo\", ma indubbiamente (a dire del critico) Monteverdi ritenne che la nuova conclusione (quella dell'edizione dello spartito) fosse \"esteticamente corretta\".\nIl musicologo Nino Pirrotta, invece, sostiene che il finale con Apollo facesse gi\u00e0 parte della pianificazione originale della messa in scena, ma che alla \"prima\" non fosse stato messo in atto.\nCi\u00f2 sarebbe avvenuto, secondo la spiegazione di Pirrotta, poich\u00e9 la piccola stanza che ospit\u00f2 l'evento non era in grado di contenere gli ingombranti macchinari teatrali richiesti da questa conclusione.\nQuella delle Menadi, secondo questa teoria, non sarebbe altro che una scena sostitutiva. Le intenzioni del compositore vennero ristabilite al momento della pubblicazione dello spartito.\nRecentemente la spiegazione di Pirrotta \u00e8 stata messa in discussione: l\u2019espressione \u00absopra angusta scena\u00bb che si legge nella lettera di dedica di Claudio Monteverdi non indicherebbe uno spazio piccolo per la rappresentazione, ma sarebbe da opporre al \u00abgran teatro dell\u2019universo\u00bb, cio\u00e8 al pi\u00f9 vasto pubblico raggiungibile dal compositore dopo la pubblicazione a stampa della partitura.\nComposizione.\nQuando Monteverdi scrisse la musica per \"L'Orfeo\", possedeva gi\u00e0 un'approfondita preparazione nell'ambito della musica per teatro. Aveva infatti lavorato alla corte dei Gonzaga per sedici anni, nel corso dei quali si era occupato di varie musiche di scena (in qualit\u00e0 sia di interprete sia di arrangiatore).\nNel 1604, per giunta, aveva scritto il ballo \"Gli amori di Diana ed Endimone\" (per il carnevale mantovano del 1604\u201305). Gli elementi da cui egli attinse per comporre la sua prima opera di stampo melodrammatico \u2014 l'Aria, l'Aria strofica, il recitativo, i cori, le danze, gli interludi musicali\u2014 non furono, come sottolineato dal direttore d'orchestra Nikolaus Harnoncourt, creati ex-novo da Monteverdi, ma fu lui che \"amalgam\u00f2 l'insieme delle vecchie e nuove possibilit\u00e0, creando un unicum veramente moderno\". Il musicologo Robert Donington scrive al riguardo: \"Lo spartito non contiene elementi che non siano basati su altri gi\u00e0 ideati in precedenza, ma raggiunge la completa maturit\u00e0 in questa forma artistica appena sviluppata... Vi si trovano parole espresse in musica come [i pionieri dell'opera] volevano fossero espresse; vi \u00e8 musica che le esprime... con l'ispirazione totale del Genio\"\nMonteverdi pone i requisiti orchestrali all'inizio della partitura pubblicata ma, in conformit\u00e0 con la pratica del tempo, non ne specifica l'utilizzo esatto. A quell'epoca, infatti, era normale consentire a ogni interprete di fare scelte proprie, basate sulla manodopera orchestrale di cui disponeva.\nQuest'ultimo parametro poteva variare considerevolmente da un luogo a un altro. Inoltre, come fa notare Harnoncourt, gli strumentisti sarebbero stati tutti compositori e si sarebbero aspettati di collaborare creativamente a ogni esecuzione, piuttosto che eseguire alla lettera ci\u00f2 che era scritto sullo spartito. Un'altra pratica in voga era quella di permettere ai cantanti di abbellire le proprie arie.\nMonteverdi, di alcune arie (come \"Possente spirito\" da \"l'Orfeo\"), scrisse sia la versione semplice sia quella abbellita, ma secondo Harnoncourt \"\u00e8 ovvio che dove non scrisse abbellimenti non voleva che essi venissero eseguiti\".\nOgni atto dell'opera \u00e8 collegato a un singolo elemento della storia, e si conclude con un coro. Nonostante la struttura in cinque atti, con due cambi di scenografia richiesti, \u00e8 probabile che la rappresentazione de \"l'Orfeo\" abbia seguito la prassi in uso per gli spettacoli d'intrattenimento a corte, ovvero fu eseguito come un \"continuum\", senza intervalli o calate di sipario tra i vari atti.\nErano difatti in uso, all'epoca, i cambi di scenografia visibili agli occhi degli spettatori, e quest'abitudine si riflette nelle modifiche dell'organico strumentale, della tonalit\u00e0 e dello stile che si riscontrano nella partitura dell'Orfeo.\nOrganico strumentale.\nPer facilitare l'analisi, la studiosa Jane Glover divide gli strumenti richiesti da Monteverdi in tre gruppi principali: archi, ottoni e basso continuo, con alcuni elementi non facilmente classificabili. La sezione degli archi \u00e8 formata da dieci membri della famiglia dei violini (\"viole da brazzo\"), due contrabbassi (\"contrabassi de viola\"), e due violini piccoli (\"violini piccoli alla francese\"). Le \"viole da brazzo\" sono suddivise in due insiemi da cinque elementi, ognuno dei quali comprende due violini, due viole e un violoncello. Il gruppo degli ottoni contiene quattro o cinque tromboni, tre trombe e due cornetti. Gli strumenti che fungono da basso continuo sono: due clavicembali (\"duoi gravicembani\"), un'arpa doppia, due o tre chitarroni, due organi (\"organi di legno\"), tre viole da gamba e infine un regale (ovvero un piccolo organo con un solo registro ad ancia battente). Al di fuori di questi gruppi vi sono due flauti dolci (\"flautini alla vigesima secunda\"), e probabilmente anche alcune cetere (strumenti non citati direttamente da Monteverdi, ma inclusi nelle istruzioni riguardanti la fine dell'atto quarto).\nI due mondi ritratti nell'opera sono simboleggiati distintamente con un particolare uso della strumentazione: l'ambiente pastorale dei campi della Tracia \u00e8 rappresentato da archi, clavicembali, arpa, organi, flauti dolci e chitarroni, mentre gli altri strumenti (principalmente gli ottoni) sono associati agli Inferi (non si tratta comunque di una distinzione assoluta, poich\u00e9 gli archi appaiono pi\u00f9 volte anche nelle scene ambientate nell'Ade). Data questa come impostazione generale, alcuni personaggi principali sono accompagnati da specifici strumenti (o combinazioni di essi). Ad esempio: Orfeo canta spesso sostenuto da arpa e organo, i pastori da clavicembalo e chitarrone, gli dei dell'Aldil\u00e0 da tromboni e regale. Tutte queste specifiche caratterizzazioni musicali erano in linea con le tradizioni (di vecchia data) dell'orchestra rinascimentale (a cui l'organico de \"l'Orfeo\" \u00e8 assimilabile).\nMonteverdi richiede ai suoi strumentisti di suonare il lavoro il pi\u00f9 semplicemente e correttamente possibile, evitando passaggi fioriti o frettolosi. Gli interpreti di strumenti a carattere ornamentativo (come flauto e archi), erano tenuti a suonare nobilmente e con grande inventiva e variet\u00e0, senza per\u00f2 eccedere in questo atteggiamento (per evitare di far sentire solo caos e confusione, condizioni che infastidiscono l'ascoltatore). Visto che gli strumenti non sono mai suonati tutti contemporaneamente, il loro numero \u00e8 maggiore del numero dei musicisti strettamente necessari.\nHarnoncourt afferma che, ai tempi di Monteverdi, il numero di strumentisti e cantanti assieme e le piccole sale adibite ad accogliere la rappresentazione, fecero spesso s\u00ec che la quantit\u00e0 degli spettatori stentasse a superare quella degli interpreti.\nRuoli.\nTra i \"personaggi\" elencati nello spartito del 1609, Monteverdi omette inspiegabilmente \"La messaggera\". Indica, inoltre, che il coro finale di pastori (i quali, al termine dell'opera, cantano la \"moresca\", ovvero la danza dei mori) debba essere costituito da un gruppo separato (\"che fecero la moresca nel fine\").\nNon si hanno molte informazioni riguardo ai primi cantanti de \"l'Orfeo\". Una lettera pubblicata a Mantova nel 1612 riporta che l'illustre tenore e compositore Francesco Rasi prese parte allo spettacolo, e viene generalmente dato per assunto che ricopr\u00ec il ruolo di Orfeo. Rasi era in grado di cantare sia nel registro tenorile sia in quello basso, con stile raffinato e straordinaria espressivit\u00e0.\nUna corrispondenza epistolare tra i principi Gonzaga conferma che, per la \"prima\", venne contattato anche il castrato fiorentino Giovanni Gualberto Magli. Magli cant\u00f2 nel prologo e nella parte di Proserpina. Probabilmente vest\u00ec anche i panni di un altro personaggio (forse \"la Messaggera\" o \"la Speranza\"). Lo storico e musicologo Hans Redlich, riporta erroneamente Magli come primo interprete di Orfeo.\nIn una lettera al duca Vincenzo, inoltre, \u00e8 possibile rintracciare un indizio che potrebbe ricondurre alla persona cui venne affidato il ruolo di Euridice: viene infatti indicata come \"quel piccolo prete che recit\u00f2 il ruolo di Euridice nell'Orfeo del Principe Serenissimo\". Si trattava presumibilmente di Padre Girolamo Bacchini, castrato che ebbe contatti con la corte mantovana nei primi anni del XVII secolo. Tim Cater, studioso di Monteverdi, ipotizza che i due tenori mantovani pi\u00f9 celebri dell'epoca (Pandolfo Grande e Francesco Campagnola) potrebbero aver partecipato alla \"prima\" in ruoli secondari.\nVi sono parti solistiche per quattro pastori e tre spiriti. Carter calcola che, attraverso il cosiddetto \"raddoppio\" dei ruoli permesso dal testo, si fosse presentata la necessit\u00e0 di avere dieci cantanti - tre soprani, due contralti, tre tenori e due bassi. Anche i solisti (con l'eccezione di Orfeo), contribuivano a rinforzare il gruppo corale. I ruoli \"raddoppiati\" suggeriti da Carter includono \"La musica\" assieme a Euridice, la Ninfa insieme a Proserpina e \"La messaggera\" con la \"Speranza\".\nSintesi.\nLa recitazione ha luogo in due posti contrastanti: i campi della Tracia (negli Atti 1, 2 e 5) e nell'Oltretomba (negli Atti 3 e 4). Una Toccata strumentale (una fioritura di trombe) precede l'entrata della Musica, rappresentante lo \"spirito della musica\", che canta un prologo di cinque stanze di versi. Dopo un caloroso invito all'ascolto, La Musica d\u00e0 prova delle sue abilit\u00e0 e talenti, dichiarando:Detto ci\u00f2, canta un inno di lode al potere della musica, prima di introdurre il protagonista dell'opera, Orfeo, capace di incantare le belve selvatiche con la sua musica.\nAtto Primo.\nDopo la richiesta di silenzio dell'allegoria della Musica, il sipario si apre sul Primo Atto per rivelare una scena bucolica. Orfeo ed Euridice entrano insieme con un coro di ninfe e pastori, che recitano alla maniera del Coro greco antico, entrambi cantando a gruppi e individualmente. Un pastore annuncia che \u00e8 il giorno di matrimonio della coppia; il coro risponde inizialmente con una maestosa invocazione (\"Vieni, Imeneo, deh vieni\") e successivamente con una gioiosa danza (\"Lasciate i monti, lasciate i fonti\"). Orfeo ed Euridice cantano del loro reciproco amore prima di lasciarsi con tutto il gruppo della cerimonia matrimoniale nel tempio. Quelli rimasti sulla scena cantano un breve coro, commentando su Orfeo:\nAtto Secondo.\nOrfeo ritorna in scena con il coro principale, elogiando le bellezze della natura. Orfeo medita poi sul suo precedente stato di infelicit\u00e0, proclamando:\nQuesta atmosfera di gioia ha termine con l'ingresso della Messaggera, che comunica che Euridice \u00e8 stata colpita dal fatale morso di un serpente nell'atto di raccogliere dei fiori. Mentre la Messaggera si punisce, definendosi come colei che genera cattive situazioni, il coro esprime la sua angoscia. Orfeo, dopo avere espresso il proprio dolore e l'incredulit\u00e0 per quanto accaduto, comunica l'intenzione di scendere nell'Aldil\u00e0 e persuadere Plutone a fare resuscitare Euridice. \nAtto Terzo.\nOrfeo viene guidato da Speranza alle porte dell'Inferno. Dopo avere letto le iscrizioni sul cancello (\"Lasciate ogni speranza, \u00f2 voi ch'entrate.\"), Speranza esce di scena. Orfeo deve ora confrontarsi con il traghettatore Caronte, che si rifiuta ingiustamente di portarlo attraverso il fiume Stige. Orfeo prova dunque a convincere Caronte cantandogli invano un motivo lusinghiero. In seguito, Orfeo prende la sua lira, incantando il traghettatore Caronte, che piomba in uno stato di sonno profondo. Orfeo prende poi il controllo della barca, entrando nell'Aldil\u00e0, mentre un coro di spiriti riflette sul fatto che la natura non pu\u00f2 difendersi dall'uomo.\nAtto Quarto.\nNell'Aldil\u00e0, Proserpina, regina degli Inferi, viene incantata dalla voce di Orfeo, supplicando Plutone di riportare Euridice in vita. Il re dell'Ade viene convinto dalle suppliche della moglie, a condizione che Orfeo non guardi mai indietro Euridice nel ritorno sulla terraferma, cosa che la farebbe scomparire nuovamente per l'eternit\u00e0. Euridice entra in scena al seguito di Orfeo, che promette che in quello stesso giorno egli giacer\u00e0 sul bianco petto della moglie. Tuttavia, un dubbio comincia a sorgergli nella mente, convincendosi che Plutone, mosso dall'invidia, lo abbia ingannato. Orfeo, spinto dalla commozione, si gira distrattamente, mentre l'immagine di Euridice comincia lentamente a scomparire. Orfeo prova dunque a seguirla, ma viene attratto da una forza sconosciuta. In seguito, Orfeo spinto dalle proprie passioni a infrangere il patto con Plutone.\nAtto Quinto.\nTornato nei campi della Tracia, Orfeo tiene un lungo monologo in cui lamenta la sua perdita, celebra la bellezza di Euridice e decide che il suo cuore non sar\u00e0 mai pi\u00f9 trafitto dalla freccia di Cupido. Un'eco fuori scena ripete le sue frasi finali. Improvvisamente, in una nuvola, Apollo scende dal cielo e lo castiga: \"Perch'a lo sdegno ed al dolor in preda cos\u00ec ti doni, o figlio?\". Invita Orfeo a lasciare il mondo e a unirsi a lui nei cieli, dove riconoscer\u00e0 la somiglianza di Euridice nelle stelle. Orfeo risponde che sarebbe indegno non seguire il consiglio di un padre cos\u00ec saggio, e insieme salgono. Un coro di pastori conclude che \"chi semina fra doglie, d'ogni grazia il frutto coglie\", prima che l'opera si concluda con una vigorosa moresca."}
{"id": "693321", "revid": "21880", "url": "https://it.wikipedia.org/wiki?curid=693321", "title": "Dermochelyidae", "text": ""}
{"id": "693322", "revid": "729019", "url": "https://it.wikipedia.org/wiki?curid=693322", "title": "Justin Credible", "text": "\u00c8 noto per le sue apparizioni nella Extreme Championship Wrestling con lo pseudonimo Justin Credible. \u00c8 stato anche parte della \"Kliq\", un gruppo di lottatori molto influenti nel backstage della World Wrestling Federation, composto da Kevin Nash, Scott Hall, Triple H, Shawn Michaels e Sean Waltman (X-Pac). Insieme a Lance Storm (che lo allen\u00f2 in Canada nell'Hart Dungeon di Stu Hart insieme a quest'ultimo) form\u00f2 un tag team di notevole successo in ECW, conosciuto come Impact Players.\nInizi\u00f2 in WWF Col Ring Name di Aldo Montoya e l\u00ec rimase fino al 1997 quando pass\u00f2 all'Extreme Chamionship Wrestling, dove rimase fino al 2001. Poi ritorn\u00f2 in WWF durante la faida Alliance vs Team WWF. Dal 2007, Credible combatte nei circuiti indipendenti e fece anche un'apparizione alla TNA contro Raven al ppv Genesis perdendo. Credible torn\u00f2 ancora una volta in WWE dove rimase per pochissimo tempo nel roster della ECW. Nel 2010 ha partecipato ad Hardcore Justice perdendo contro Steven Richards.\nTitoli e riconoscimenti.\nBig Time Wrestling\nImpact Championship Wrestling\nNew England Wrestling Association\nPremier Wrestling Federation\nPro-Pain Pro Wrestling\nRenegade Wrestling Federation\nTexas Wrestling Academy\nTop Rope Promotions\nNo Show Champion X 2\nExtreme Championship Wrestling\nPro Wrestling Illustrated\nWorld Wrestling Federation/Entertaiment"}
{"id": "693329", "revid": "21880", "url": "https://it.wikipedia.org/wiki?curid=693329", "title": "Dermochelys", "text": ""}
{"id": "693333", "revid": "729019", "url": "https://it.wikipedia.org/wiki?curid=693333", "title": "Decidua basale", "text": "La decidua basale si forma sotto l'influenza del progesterone e del LH.\n\u00c8 il risultato dell'accrescimento e della proliferazione delle cellule dello strato funzionale dell'endometrio durante la gravidanza.\nL'accrescimento avviene in seguito alla secrezione di HCG da parte del sinciziotrofoblasto.\nLe cellule diventano voluminose e assumono una caratteristica forma poliedrica.\nLa decidua assieme al trofoblasto costituir\u00e0 la futura placenta.\nStruttura.\nLa porzione di decidua che interagisce con il trofoblasto \u00e8 la decidua basalis (chiamato anche decidua placentalis), mentre la decidua capsularis cresce sopra l'embrione sul lato luminare, racchiudendolo nell'endometrio.\nIl resto della decidua \u00e8 definita decidua parietalis o decidua vera, e si fonder\u00e0 con la decidua capsularis entro il quarto mese di gestazione.\nSi possono quindi descrivere tre strati morfologicamente distinti della decidua basalis:\nAll'interno della decidua, depositi fibrinoidi occasionali si formano dove il sinciziotrofoblasto \u00e8 danneggiato. La regione di deposizione fibrinoide in cui i trofoblasti incontrano la porzione compatta della decidua basalis \u00e8 chiamata strato di Rohr, mentre i depositi fibrinoidi che si verificano tra lo strato compatto e spugnoso del decidua basalis sono chiamati lo strato di Nitabuch. Questo strato \u00e8 assente nella placenta accreta.\nLa decidua ha un aspetto istologicamente distinto, mostrando grandi cellule decidue poligonali nello stroma. Queste sono cellule stromali endometriali allargate, che somigliano a cellule epiteliali (e sono pertanto definite \"epitelioidi\").\nLa decidualizzazione include il processo di differenziazione dei fibroblasti stromali a forma di mandrino nelle cellule decidue secretose pluviali che creano una matrice extracellulare pericellulare ricca di fibronectina e laminina (simile alle cellule epiteliali).\nLa vascolarizzazione, cos\u00ec come la permeabilit\u00e0 vascolare, \u00e8 migliorata nell'endometrio decidualizzante.\nLa sua popolazione leucocitaria \u00e8 distinta, con la presenza di grandi leucociti granulari endometriali, mentre i leucociti polinucleari e cellule B sono numericamente scarse.\nI grandi linfociti granulari (CD56 positivi) sono chiamati \"cellule NK uterine\" o \"cellule uNK\" nei topi, e \"cellule NK deciduali\" o \"cellule dNK\" negli esseri umani.\nFunzione.\nCome l'interfaccia materna all'embrione, la decidua partecipa agli scambi di nutrizione, gas e rifiuti con la gestazione. Protegge anche la gravidanza dal sistema immunitario materno. Inoltre, la decidua deve consentire un'invasione molto controllata del trofoblasto.\nNei disturbi placentari invasivi come la placenta accreta, la decidualizzazione \u00e8 stata trovata costantemente carente.\nProduzione ormonale.\nLa decidua secerne ormoni, fattori di crescita e citochine. Ha recettori per estrogeni, progesterone, ormone della crescita e altri ormoni.\nTra i suoi prodotti ci sono ormoni comunemente associati ad altri organi come cortisolo, CRF, GnRH, prolattina e relaxina. La prolattina deciduale non \u00e8 sotto controllo dopaminergico.\nLa proteina della gravidanza 14 (PP-14), chiamata anche proteina placentare 12, e la proteina legante il fattore di crescita insulino-simile 1(IGFBP1) sembrano essere prodotti specifici del rivestimento deciduale.\nAltri fattori rilasciati includono interleuchina-15 e fattore di crescita endoteliale vascolare (VEGF). Una ragionevole comprensione del ruolo e dell'interazione di questi ormoni e fattori non \u00e8 stata ancora sviluppata.\nSignificato clinico.\nUn'infezione duratura della decidua, deciduite cronica, \u00e8 associata al travaglio pre-termine"}
{"id": "693336", "revid": "729019", "url": "https://it.wikipedia.org/wiki?curid=693336", "title": "Jerry Lynn", "text": "Biografia.\nHa un passato importante nella Extreme Championship Wrestling e nella Total Nonstop Action.\nIl 3 aprile 2009, durante la sua militanza nella Ring of Honor, ha sconfitto Nigel McGuinness diventando ROH World Champion.\nNell'agosto 2010, al pay-per-view Hard Justice, Jerry dovette rinunciare al match contro Rob Van Dam per un problema alla spina dorsale. A met\u00e0 settembre viene operato alla schiena, ma la lunga convalescenza lo terr\u00e0 lontano dai match per molti mesi.\nRitorna in TNA nella puntata del 23 giugno 2011 per affrontare Rob Van Dam a Destination X, rinviando cos\u00ec di un anno il match che doveva disputarsi ad Hard Justice 2010. Dopo aver perso il match, inizia un feud con Rob Van Dam che li porta ad un incontro a Bound for Glory, venendo di nuovo sconfitto."}
{"id": "693338", "revid": "1573940", "url": "https://it.wikipedia.org/wiki?curid=693338", "title": "Emydidae", "text": "Gli emididi (Emydidae ) sono una famiglia di rettili dell'ordine Testudines.\nGli emididi comprendono la gran parte delle specie di tartaruga d'acqua dolce dell'emisfero boreale. Sono per la maggior parte endemici del Nord America, ma un genere (\"Trachemys\") \u00e8 presente anche in Sud America, e un altro (\"Emys\") \u00e8 diffuso in Europa, Nordafrica e Asia occidentale.\nSi suddividono in due sottofamiglie: gli emidini, che sono le specie semiterrestri, e i deirochelini, che sono invece le specie prevalentemente acquatiche.\nEtimologia.\nIl nome Emydidae \u00e8 una parola composta da \"Emys\" (dal greco antico \u1f10\u03bc\u03cd\u03c2\u00a0\u2011\u03cd\u03b4\u03bf\u03c2, \"em\u00fds\u00a0\u2011\u00fddos\", \u00abtartaruga d'acqua dolce\u00bb) che \u00e8 il genere tipo, e dal suffisso \u2011\"idae\" che indica una famiglia zoologica.\nTassonomia.\nAlla famiglia Emydidae appartengono 2 sottofamiglie, con i relativi generi e specie:"}
{"id": "693340", "revid": "1745361", "url": "https://it.wikipedia.org/wiki?curid=693340", "title": "Epimeteo (mitologia)", "text": "Epimeteo () \u00e8 un personaggio della mitologia greca ed \u00e8 un Titano.\nEpimeteo rappresenta l'opposto del fratello Prometeo in quanto il primo corrisponde all'essere avventati di fronte all'agire mentre il secondo corrisponde al buonsenso di riflettere prima di decidere.\nGenealogia.\nFiglio del titano Giapeto ebbe per madre l'oceanina Climene oppure l'oceanina Asia. Spos\u00f2 Pandora che lo rese padre di Pirra. Secondo altre fonti \u00e8 anche il padre di Prophasis ed Epira (una ninfa oceanina ritenuta eponima dell'antico Epiro).\nMitologia.\nPur essendo un Titano, durante la Titanomachia si fece convincere dal fratello Prometeo e si schier\u00f2 dalla parte di Zeus. Dopo la vittoria ricevette da Atena e dagli altri dei un numero limitato di \"buone qualit\u00e0\" da distribuire saggiamente fra tutti gli esseri viventi e cos\u00ec incominci\u00f2 a distribuire le qualit\u00e0 agli animali dimenticandosi degli uomini.\nZeus ordin\u00f2 a Efesto di realizzare una donna bellissima, la prima del genere umano, Pandora, alla quale gli dei del vento infusero lo spirito vitale e tutte le dee dell'Olimpo la dotarono di doni meravigliosi. Si racconta che Zeus la invi\u00f2 da Epimeteo affinch\u00e9 punisse la razza umana, alla quale Prometeo aveva dato il fuoco divino. Epimeteo, avvertito dal fratello di non accettare regali da Zeus, la rifiut\u00f2. Zeus, pi\u00f9 indignato che mai per l'affronto sub\u00ecto prima dall'uno poi dall'altro fratello, decise di punire ferocemente il Titano e tutti gli uomini che egli difendeva. Il padre degli dei fece incatenare Prometeo, nudo, con lacci di acciaio nella zona pi\u00f9 alta e pi\u00f9 esposta alle intemperie del Caucaso col corpo impalato da una colonna. Invi\u00f2 poi un'aquila perch\u00e9 gli squarciasse il petto e gli dilaniasse il fegato, che gli ricresceva durante la notte, giurando di non staccare mai Prometeo dalla roccia.\nEpimeteo, dispiaciuto per la sorte del fratello, si rassegn\u00f2 a sposare Pandora, ma essa si rivel\u00f2 tanto bella quanto stolta, perch\u00e9 sventatamente e per pura curiosit\u00e0 apr\u00ec un vaso che Epimeteo teneva gelosamente custodito, nel quale Prometeo aveva chiuso tutti i mali che potessero tormentare l'uomo: la fatica, la malattia, la vecchiaia, la pazzia, la passione e la morte. Essi uscirono e immediatamente si sparsero tra gli uomini; solo la speranza, rimasta nel vaso tardivamente richiuso, da quel giorno sostenne gli uomini anche nei momenti di maggior scoraggiamento.\nSecondo alcune versioni del mito sarebbe stato proprio Epimeteo ad aprire il celebre vaso che conteneva tutti i mali, anche se, secondo Esiodo, sarebbe stata la stessa Pandora."}
{"id": "693343", "revid": "118631237", "url": "https://it.wikipedia.org/wiki?curid=693343", "title": "Aulo Irzio", "text": "Biografia.\nFu legato (\"legatus\") - cio\u00e8 comandante di una legione in sostituzione del console - durante la conquista della Gallia presso Giulio Cesare dal 54 a.C. e poi serv\u00ec sotto Pompeo nel 50 a.C. Durante la guerra civile tra Cesare e Pompeo (49 a.C.) si schier\u00f2 a favore del primo, combattendo prima in Spagna, forse come tribuno militare, e poi in Asia Minore.\nFinito il conflitto civile, nel 46 a.C. divenne pretore, proconsole della Gallia Transalpina l'anno dopo e, essendo stato designato da Cesare stesso, console.\nIl 15 marzo del 44 a.C. Cesare fu ucciso e Irzio sostenne Marco Antonio, il quale intendeva vendicarne la morte uccidendo Decimo Giunio Bruto Albino, divenuto nell'aprile dello stesso anno governatore della Gallia Cisalpina, verso la quale Antonio aveva avanzato pretese, finch\u00e9 Cicerone non lo convinse a sposare la causa senatoria. Dovette dunque partire per Modena, dove Antonio si stava dirigendo per combattere Bruto, assieme all'altro console, Gaio Vibio Pansa, e a Ottaviano.\nCombattuta la battaglia di Modena, entrambi i consoli morirono: Irzio prima in battaglia il 21 aprile, Pansa per le ferite riportate il 23 aprile. \nAssieme ai due consoli Pansa e Aulo Irzio era partito l'emergente Ottaviano, che era accompagnato dalle legioni che aveva arruolato. Secondo alcune teorie egli non fu soddisfatto dei riconoscimenti che gli erano stati concessi dal Senato, e, volendo dimostrare a Cicerone, che lo aveva sostenuto pur sottovalutandolo, tutta la sua ambizione, avrebbe ucciso combattendo Irzio il 21 aprile e poi Pansa il 23 dello stesso mese, per poter ambire alla carica di console.\nMarco Antonio fu sconfitto lo stesso giorno della morte di Irzio, la cui tomba fu ritrovata a Roma nel 1938, sotto l'attuale Palazzo della Cancelleria, nell'area dell'antico Campo Marzio.\nOpere.\nIl console Irzio \u00e8 noto anche per aver scritto l'ottavo libro del \"De bello Gallico\", l'opera pi\u00f9 conosciuta di Cesare. Secondo gli antichi avrebbe scritto altre tre opere: il \"De bello Alexandrino\", il \"De bello Africo\" e il \"De bello Hispaniensi\", ma oggi si crede che, di questi ultimi due, fu solo l'editore."}
{"id": "693348", "revid": "76963", "url": "https://it.wikipedia.org/wiki?curid=693348", "title": "Chris Pontius", "text": "\u00c8 anche conosciuto come Pontius, Bunny Bagnina, e Party Boy.\nGiovinezza.\nChris \u00e8 cresciuto facendo skate nel ranch di famiglia a San Luis Obispo. Fece la sua prima apparizione nel secondo numero del magazine di skateboard \"Big Brother\", mentre faceva un boardslide su un corrimano. Nel numero 8 si mostr\u00f2 nudo per la prima volta, quando era ancora minorenne. Inizi\u00f2 a collaborare con il giornale dal numero 9, dove scrisse l'articolo \"18 ways to be an asshole\" (18 modi per essere un idiota). Lavor\u00f2 al Big Brother fino al 1999 quando venne licenziato per non aver preso parte a un tour senza preavviso.\nDopo il licenziamento fece vari lavori tra cui il cameriere nella catena di ristoranti Jamba Juice e un impiego temporaneo nell'agenzia di Charles Schwab. Lasci\u00f2 anche questo lavoro senza avvertire. In seguito torn\u00f2 a lavorare per il giornale, scrivendo un articolo in cui raccontava le sue esperienze da quando era stato licenziato.\nPontius e Jackass.\nSi un\u00ec all'editore Jeff Tremaine e all'amico Johnny Knoxville nel team di \"Jackass\" nel 2000. Dopo la chiusura dello show, prese parte al programma Wildboyz assieme ad un altro componente del gruppo di Jackass, Steve-O.\nUno dei suoi marchi di fabbrica \u00e8 il personaggio Party Boy, che indossa solo un tanga e un farfallino, personaggio ricorrente negli episodi e nel primo film di \"Jackass\".\nParty Boy si avvicina a sconosciuti con una tuta da ginnastica, per poi togliersela in un colpo solo e rimanere seminudo, e quindi ballare in modo esagitato di fronte a chiunque passi.\nIl fatto di rimanere spesso senza vestiti \u00e8 attribuito da Pontius stesso a un gioco che usava fare da piccolo con suo fratello. La sua abitudine a spogliarsi lo ha portato anche a correre nudo in mezzo a svariati animali nelle puntate di \"Wildboyz\".\nSecondo quanto mostrato in un episodio di MTV Cribs dedicato a tutto il cast di \"Jackass\", Pontius vivrebbe in un furgoncino. In un episodio successivo di Cribs, Chris ha mostrato la sua vera casa al fianco della sua fidanzata.\nIl 15 ottobre 2006, Steve-O e Pontius hanno preso parte al programma di wrestling WWE Raw e a un certo punto, invitati a salire sul ring hanno pubblicizzato il loro ultimo film \"\". Furono interrotti dal manager Armando Alejandro Estrada, che li provoc\u00f2 dicendo che i loro stunt erano finti. Per provare il contrario entrambi combatterono contro Umaga, ma persero."}
{"id": "693354", "revid": "767487", "url": "https://it.wikipedia.org/wiki?curid=693354", "title": "Strangeland (film)", "text": "Strangeland \u00e8 un film del 1998 diretto da John Pieplow e scritto da Dee Snider.\nTrama.\nUn sadico chiamato \"Captain Howdy\" avvicina giovani con trappole in internet per svolgere operazioni di modificazioni corporee contro la loro volont\u00e0. Un detective ben presto inizia a seguire le tracce del folle Captain Howdy e, catturatolo, lo rinchiude in un manicomio. Dopo il suo rilascio l'uomo, ormai innocuo, viene per\u00f2 disprezzato dalla gente, elemento che fa s\u00ec che il folle ritorni ai suoi riti guidato da una rabbiosa vendetta.\nColonna sonora.\nAltre canzoni non presenti nel CD:"}
{"id": "693355", "revid": "88740", "url": "https://it.wikipedia.org/wiki?curid=693355", "title": "Joanne Dru", "text": "Biografia.\nProveniente da una famiglia dedita allo show business, figlia di Ralph e Jean LaCock, sorella dell'attore cinematografico e televisivo Peter Marshall (al secolo Ralph Pierre LaCock), nel 1940, all'et\u00e0 di 18 anni, si trasfer\u00ec a New York dove trov\u00f2 lavoro come modella, e venne scelta da Al Jolson per far parte del cast del musical teatrale \"Hold Onto Your Hats\". In questo stesso periodo conobbe il popolare cantante Dick Haymes, che spos\u00f2 nel 1941, e continu\u00f2 a lavorare in teatro anche quando si trasfer\u00ec con il marito a Hollywood e venne scritturata per la sua prima apparizione cinematografica nella pellicola \"Ti ho sposato tre volte\" (1946).\nNel decennio successivo, la sua carriera cinematografica fu molto intensa, con la partecipazione a diverse pellicole western al fianco di grandi attori del genere, come John Wayne e Walter Brennan. Tra i suoi film pi\u00f9 importanti del periodo, da ricordare \"Il fiume rosso\" (1948) di Howard Hawks, \"I cavalieri del Nord Ovest\" (1949) e \"La carovana dei mormoni\" (1950), entrambi di John Ford. Importante fu anche il suo ruolo nel film drammatico \"Tutti gli uomini del re\" (1949) e nel western \"La valle della vendetta\" (1951). \nSuccessivamente, la stessa Dru si lament\u00f2 di essere rimasta confinata in ruoli stereotipati e in personaggi tipici del genere western, e che fu questo a causare la sua mancata consacrazione all'interno dello \"star system\" hollywoodiano, aggiungendo che, per ironia della sorte, aveva sempre nutrito poca simpatia per i cavalli.\nDopo essere apparsa nella commedia \"Il circo a tre piste\" (1954), al fianco di Dean Martin e Jerry Lewis, la sua carriera cinematografica sub\u00ec un progressivo declino, tuttavia la Dru prosegu\u00ec comunque una brillante carriera televisiva da protagonista durante gli anni cinquanta, in particolare con la sua partecipazione ai 38 episodi della serie \"Guestward, Ho!\" (1960-1961), sit-com americana della ABC.\nFu proprio in qualit\u00e0 di attrice televisiva che Joanne Dru trov\u00f2 il suo posto nella Hollywood Walk of Fame. Dopo aver divorziato nel 1949 da Dick Haymes, si rispos\u00f2 nello stesso anno con l'attore John Ireland, da cui divorzi\u00f2 nel 1957. L'attrice mor\u00ec a Los Angeles nel 1996, all'et\u00e0 di 74 anni, a causa di una crisi respiratoria dovuta ad un linfedema."}
{"id": "693357", "revid": "1820685", "url": "https://it.wikipedia.org/wiki?curid=693357", "title": "Constantin Br\u00e2ncu\u0219i", "text": "Biografia.\nNasce in Romania, dove trascorrer\u00e0 la sua giovinezza, da Nicolae Br\u00e2ncu\u0219i (1833-1885) e Maria Deaconescu (1851-1919). Successivamente, molto giovane, entrer\u00e0 nella Scuola di Arte e mestieri di Craiova e dopo all'Accademia di Bucarest, dove ricever\u00e0 una formazione di stampo accademico che, contraria alla sua idea dell'arte, creer\u00e0 in lui un forte senso d'insoddisfazione che lo indurr\u00e0 ad abbandonare definitivamente l'accademia.\nLavor\u00f2 a Vienna e Monaco (1899-1904). A ventotto anni (1904) part\u00ec a piedi per arrivare a Parigi, dove venne subito colpito dalle opere dei grandi scultori Medardo Rosso, Auguste Rodin e Antonin Merci\u00e9.\nNel 1908 strinse amicizia con Modigliani, Satie e Duchamp; nel 1913 espose tre sculture alla mostra dell\"'Armory Show\" di New York. Dal 1914 al 1918 cre\u00f2 una serie di sculture in legno che testimoniano il suo interesse per il primitivismo.\nDopo la prima guerra mondiale accentu\u00f2 nelle sue opere il gusto per l'astrazione, alla ricerca della forma-tipo, della forma genitrice. Nel 1926, al suo secondo sbarco negli Stati Uniti, fu protagonista di un curioso caso giudiziario legato all'esportazione di una sua opera d'arte astratta: l'evento divenne noto con il nome di \"Caso Br\u00e2ncu\u0219i\". Nel 1937 torn\u00f2 in Romania, dove esegu\u00ec sculture per il giardino pubblico di T\u00e2rgu Jiu, e fu in India, dove progett\u00f2 un tempio della meditazione per il maragi\u00e0 di Indore. Tra i suoi allievi si possono annoverare Isamu Noguchi e Juana Muller.\nSalon d'Automne: la prima esposizione.\nNegli anni in cui arriv\u00f2 a Parigi, lo scultore fu fortemente influenzato da artisti come Auguste Rodin e Medardo Rosso.\nDi Rodin ricordiamo il nuovo modo di trattare la materia e la superficie delle opere in cera o in bronzo. Egli si allontana dal trattamento uniforme di una superficie levigata, lasciando visibili i gesti del modellato e creando cos\u00ec numerosi giochi di luce e ombre e quindi nuovi volumi.\nIn questo periodo Rodin si era dedicato alla rilettura delle proprie opere estrapolando particolari o frammenti anatomici e creando in tal modo opere autonome.\nIn quegli anni Br\u00e2ncu\u0219i espone tre opere al Salon d\u2019Automne presieduto da Rodin tra cui:\nL'esempio di Medardo Rosso \u00e8 evidente nell'impostazione molto patetica delle opere e nella delicatezza con cui \u00e8 presentato il bambino. Il modellato \u00e8 reso prestando attenzione alla rifrazione della luce (sviluppato maggiormente in testa bambino addormentato)\nSeguendo l'esempio di Rodin l'artista decide di modellare pienamente solo una delle spalle del bimbo (quella verso l'osservatore) mentre il lato destro del busto \u00e8 lasciato incompiuto. Si tratta di un modo di lavorare che presuppone un principio di selezione degli elementi che compongono l'opera. Si tratta di lavori che mostrano una particolare attenzione all'effetto della luce e delle ombre sulla superficie dell'opera e alla resa psicologica dei soggetti ritratti.\nTormento II (1907).\nSuccessivamente l'influenza di Rodin risult\u00f2 aumentata nella scultura Tormento II. Alla sua esposizione Rodin lod\u00f2 quest'opera di Br\u00e2ncu\u0219i.\nL'idea del dolore \u00e8 resa attraverso una ripresa del gruppo ellenistico del Laocoonte che Br\u00e2ncu\u0219i aveva studiato all'accademia. In particolare il tormento riprende la posa del capo stretto sulla spalla destra. Rispetto a questo, la bocca chiusa, i lineamenti contratti rendono con pi\u00f9 evidenza il forte dolore del bimbo, egli rende centrale il movimento della spalla destra attenuando tutti gli altri particolari che, resi troppo anatomicamente, avrebbero potuto distogliere l'attenzione da quell'unico elemento cos\u00ec determinante.\nBen presto per\u00f2 prender\u00e0 una strada autonoma, avvicinandosi a una scultura sempre pi\u00f9 essenziale.\nL'uso della pietra.\nProbabilmente influenzato dalle ricerche primitivistiche di Derain, lo scultore inizia a interessarsi al lavoro della pietra. La figura accovacciata di Derain, che aveva destato molto scalpore, era incisa in un rozzo materiale e presentava un'estrema geometrizzazione e sintesi. Diversi artisti in quegli anni si stavano indirizzando alla pietra, un materiale intagliato e scolpito direttamente, eliminando la tradizione del modellato, del bozzetto. La lavorazione della pietra era considerata anche come una prova d'abilit\u00e0, poich\u00e9 questo materiale non offre all'artista nessuna possibilit\u00e0 di tornare indietro o di corregge l'errore.\nIl bacio (1907).\nVediamo come l'interesse di Br\u00e2ncu\u0219i si rivolge ai modelli offerti dalle sculture primitive e dalla pietra come materiale da scolpire. Influenzato da figura accovacciata inizia a sperimentare la tecnica della scultura con il metodo del taglio diretto, cercando di sbozzare l'immagine direttamente nel blocco di pietra.\nL'opera di Br\u00e2ncu\u0219i si ispira alla versione primitiva del bacio di Rodin. In Rodin per\u00f2 i due giovani amanti sono raffigurati in un abbraccio, i corpi intrecciati in un movimento a spirale. Br\u00e2ncu\u0219i invece scolpisce le due figure l'una di fronte all'altra, e divide in due parti speculari il blocco di pietra. L'idea dell'abbraccio \u00e8 risolta attraverso il motivo delle braccia quasi sovrapposte, che circondano la figura.\nSemplificazione e geometrizzazione. I lineamenti sono appena abbozzati, gli occhi e le labbra sembrano fondersi tra di loro per accentuare l'idea di una fusione totale dei due corpi.\nIl Parco di T\u00e2rgu Jiu.\nLe sculture per il giardino pubblico di T\u00e2rgu Jiu, forse l'opera pi\u00f9 importante che Constantin Br\u00e2ncu\u0219i ha lasciato al proprio paese, presentano alcune particolarit\u00e0 interessanti:\nGruppi mobili.\nBr\u00e2ncu\u0219i aveva cominciato a vendere supporti in legno da unire a sculture in marmo o bronzo. \"La Cariatide\" del 1914, ad esempio, fu venduta nel 1916 a John Quinn \u2013 uno dei mecenati di Br\u00e2ncu\u0219i \u2013 come scultura a s\u00e9 stante, e come tale fu presentata alla Sculptor's Gallery nel 1922.\nIn due occasioni documentate si ha l'opportunit\u00e0 di osservare il modo che questo artista ha di procedere nell'elaborazione dei Gruppi mobili: nel 1913 scolpisce in legno il Primo passo che distrugger\u00e0 dopo l'esposizione alla Photo Secession Gallery di New York (1914), tenendo solo la testa col titolo di Primo grido e successivamente associandola a varie opere.\nE nel 1921 \"senza saper come\" colloca \"Adamo\" sotto \"Eva\". \"Eva\" era stata scolpita nel 1920 ed esisteva gi\u00e0 come scultura autonoma, mentre \"Adamo\" era precedentemente associato a \"Coppa in legno\".\nSi pu\u00f2 inoltre tranquillamente affermare che gli accostamenti fra piedistallo e scultura contengono una forte componente di casualit\u00e0 riconducibile all'amicizia con Marcel Duchamp e quindi agli ambienti dadaisti. I piedistalli su cui poggiano la maggior parte degli uccelli di Br\u00e2ncu\u0219i sono composti da forme impilate o accatastate le une sulle altre; la separatezza di queste forme (legni tagliati, pietre cruciformi, marmi cilindrici) sottolinea chiaramente che le basi su cui si elevano le sculture sono contingenti, staccabili e suscettibili di esser sistemate diversamente. \nDi fatto i basamenti non si presentano come mero supporto, esso \u00e8 un elemento a s\u00e9 stante che l'artista considera opera esso stesso. In alcune esposizioni come quella del 1926 alla Brummer Gallery di New York, lo scultore rumeno espone i basamenti senza sculture sovrapposte.\nBr\u00e2ncu\u0219i intuisce la possibilit\u00e0 di sviluppare una forte energia creando un legame fra opposti: materia lasciata grezza e polito, curvature organiche e strutture geometriche. \u00c8 come se, partendo dal basso, l'artista cercasse di liberarsi da una condizione materiale, in uno spirito che rimanda al pensiero orientale."}
{"id": "693359", "revid": "83531", "url": "https://it.wikipedia.org/wiki?curid=693359", "title": "Moschettiere", "text": "Il moschettiere \u00e8 un soldato armato di moschetto.\nErano una parte importante dei primi eserciti moderni, in particolare in Europa. Nella maggior parte dei casi servivano a piedi come fanteria, anche se in qualche caso a cavallo: come cavaliere o dragone. Scomparvero progressivamente con l'adozione dei pi\u00f9 moderni fucili durante la met\u00e0 degli anni 1850.\nStoria.\nIl termine moschettiere va essenzialmente riferito all'epoca compresa tra il 1550, circa, ed i primi anni del XIX secolo.\nDurante tutto il XVI secolo si ebbero, nelle compagnie di picchieri, soldati armati di moschetto come nei \"tercios\" spagnoli e nelle armate imperiali di Carlo V, e presso tutti gli eserciti, per poi essere soppressi a partire dalla meta del XIX secolo con l'avvento del moschetto quale fucile d'ordinanza nelle forze armate.\nCaratteristiche.\nL'arma era molto pesante, tanto che ogni moschettiere disponeva di un cavalletto per appoggiare l'arma durante le fasi di mira e fuoco.\nDi massima questi soldati, oltre al moschetto, portavano la spada e la daga. L'armatura era quasi del tutto assente e si limitava ad un \"coppo\": cappello a larghe tese rinforzato all'interno con una struttura in metallo.\nUnit\u00e0 militari famose.\nFrancia.\nI reparti moschettieri ebbero particolare sviluppo nella Francia dove ne troviamo traccia sino al 1815. Nel 1600 Enrico IV cre\u00f2 il suo personale servizio d'onore con una compagnia di gentiluomini armati di carabina che furono detti carabinieri, e nel 1622 Luigi XIII, avendo armato tale reparto di moschetto, fece ad esso assumere la denominazione di \"Moschettieri della Guardia\".\nQuesta compagnia fu soppressa nel 1646 e ricostituita nel 1657 da Luigi XIV, che nel 1664 form\u00f2 una seconda compagnia di moschettieri. Si ebbero cos\u00ec due compagnie che si differenziavano l'una dall'altra dal colore delle bardature dei cavalli, grigi o bianchi. Ciascuna compagnia comprendeva duecentocinquanta uomini, ognuno dei quali doveva equipaggiarsi a proprie spese. Il re non dava che una casacca ed un moschetto. Una compagnia portava sulla bandiera il motto: \"Quo ruit, et lethum\", l'altra portava il motto: \"Alterius Jovis altera tela\". Non dall'inizio i moschettieri erano una guardia reale. Una compagnia di moschettieri venne fatta all'inizio diventare guardia del Cardinale Richelieu, poi del Cardinal Mazzarino, e dalla sua morte passarono infine al servizio reale.\nCon Luigi XIV queste due compagnie funzionarono come da scuola militare per i giovani della nobilt\u00e0, tra i quali appare dal 1670 circa anche un giovane nobile piemontese Michele Angelo Borio.\nSoppressi nel 1775, furono riorganizzati nel 1789. Ancora disciolti nel 1792, essi riapparvero nel 1814, ma furono definitivamente soppressi nel 1815.\nDella compagnia dei Moschettieri grigi fece parte Charles de Batz de Castelmore d'Artagnan, alla cui figura si ispir\u00f2 lo scrittore Alexandre Dumas per scrivere il suo capolavoro \"I tre moschettieri\".\nI moschettieri costituirono corpi speciali dell'esercito anche in altre Nazioni, come in Russia.\nRegno di Sardegna.\nIn Sardegna il corpo detto dei Cavalleggeri di Sardegna venne dal 1818 al 1819 denominato dei \"Moschettieri di Sardegna\". Fu costituito su tre compagnie: in tutto tredici ufficiali e trecento uomini di truppa, comandati da un colonnello. Prest\u00f2 servizio di gendarmeria, come il precedente corpo, e come quello sostitu\u00ec, e fu chiamato Cacciatori Reali di Sardegna.\nLa compagnia dei moschettieri fu costituita nel 1825 nel Regno di Sardegna, a sostituzione della disciolta compagnia Gendarmi con sede in Savona. Ebbe l'organico di ottanta uomini, e il compito di custodire i condannati alla reclusione militare.\nUna seconda compagnia fu istituita nel 1860, e due anni dopo entrambe presero il nome di \"Corpo Moschettieri\", venendovi aggiunta una terza compagnia.\nRegno di Spagna.\nNell'esercito spagnolo , il Tercio o la piazza spagnola era una formazione di fanteria mista che teoricamente poteva contenere fino a 3.000 picchieri, spadaccini e moschettieri, anche se, sul campo di battaglia, di solito era molto pi\u00f9 piccola. Era quasi invincibile nella sua era, capitalizzando la forza bruta e le abilit\u00e0 a distanza ravvicinata dei picchieri e le capacit\u00e0 proiettili a lungo raggio dei moschetti. In pratica, appariva come una falange formata liberamente in funzione, ma era molto pi\u00f9 flessibile e letale. I moschettieri con equipaggio di moschettieri furono sviluppati dai primi coronelias arquebusier con equipaggio, che aveva fermamente stabilito la loro temibile reputazione sconfiggendo i francesi e catturando il loro re nella battaglia di Pavia nel 1525\nItalia.\nNel 1864 furono soppresse due compagnie, e una venne soppressa nuovamente nel 1869. Poi, nel 1873, col riordinamento degli stabilimenti militari di pena e delle \"compagnie di disciplina\", il corpo dei moschettieri cess\u00f2 di esistere.\nDurante il governo Mussolini, il Reparto di Milizia Volontaria per la Sicurezza Nazionale fu costituito a Roma da giovani fascisti, armati di moschetto, i quali presenziavano come guardia d'onore nelle cerimonie alle quali interveniva Mussolini.\nSino all'inizio della seconda guerra mondiale una squadra di bersaglieri disponeva di dieci moschetti, undici con il caposquadra, e di cui cinque dotati di moschetto con tromboncino."}
{"id": "693368", "revid": "508036", "url": "https://it.wikipedia.org/wiki?curid=693368", "title": "Sfinge", "text": "La sfinge \u00e8 una figura mitologica raffigurata come un mostro con il corpo di leone e testa umana (androsfinge), di falco (ieracosfinge) o di capra (criosfinge), talvolta dotato di ali.\nGeneralmente il ruolo delle sfingi \u00e8 associato a strutture architettoniche come le tombe reali o i templi religiosi; la pi\u00f9 antica raffigurazione di sfinge conosciuta (una scultura) \u00e8 stata trovata vicino a G\u00f6bekli Tepe, nel sito di Nevali \u00c7ori, e viene datata al 9.500 a.C.\nEtimologia.\nLa parola \"sfinge\" deriva dal termine in greco antico \"\u03a3\u03c6\u03af\u03b3\u03be\" (\"Sph\u00ednx\"; gen. \"\u03a3\u03c6\u03b9\u03b3\u03b3\u03cc\u03c2\", \"Sphing\u00f3s\", beotico: \"\u03a6\u03af\u03be\" (\"F\u00edx\"), \"\u03a6\u03b9\u03ba\u03cc\u03c2\" (\"Fik\u00f3s\")), termine che nella coscienza linguistica dei Greci viene messo in relazione col verbo \"\u03c3\u03c6\u03af\u03b3\u03b3\u03c9\" che significa \"strangolare\" e quindi col senso di \"strangolatrice\". Tuttavia \u00e8 possibile avanzare l'ipotesi che il termine \"\u03a3\u03c6\u03af\u03b3\u03be\" sia un adattamento fonetico dell'antico egiziano s O42:p E23 anx n:x \"\u0161ps-\u02c1n\u1e2b\" col significato di \"immagine vivente\", in cui il geroglifico che raffigura il leone (cane) \u00e8 sovente sostituito dall'immagine della Sfinge stessa.\nLa sfinge nella cultura egizia.\nLa sfinge nella mitologia egizia era un monumento che veniva costruito vicino alle piramidi come simbolo protettivo, per augurare una serena vita nell'aldil\u00e0 al faraone. Ha corpo canino (o leonino) e testa umana maschile che si crede raffigurasse il faraone che doveva proteggere.\nLa sfinge egizia pi\u00f9 grande e famosa \u00e8 la Grande Sfinge di Giza, situata sul plateau di Giza adiacente alle Grandi Piramidi. Si trova sulla riva occidentale del Nilo ed \u00e8 rivolta verso est (). La sfinge \u00e8 situata nella parte nord del complesso delle piramidi e ai loro piedi. Anche se la data della sua costruzione \u00e8 incerta, si pensa che la testa della Grande Sfinge sia quella del faraone Khafra (Chefren).\nI nomi che i loro costruttori diedero a queste statue non sono noti. Presso il sito della Grande Sfinge \u00e8 stata trovata un'iscrizione su una stele di Thutmose IV, datata 1400 a.C., che elenca i nomi dei tre aspetti della divinit\u00e0 locale del Sole di quel periodo, \"Khepri - Ra - Atum\".\nL'inclusione delle sfingi nelle tombe e nei complessi templari divenne una tradizione in maniera rapida. Molti faraoni fecero scolpire le loro teste in cima alle statue custodi delle loro tombe anche per mostrare la loro stretta relazione con la potente divinit\u00e0 solare Sekhmet, una leonessa. Famose sfingi egiziane comprendono quella recante la testa del faraone Hatshepsut, ora al Metropolitan Museum of Art di New York, e la sfinge di Menfi, situata all'interno del museo a cielo aperto di Menfi.\nGli egizi fecero anche avenue di sfingi custodi terminanti agli ingressi di tombe e templi. Una di queste avenue comprende novecento sfingi con teste di ariete (criosfingi), che rappresentano Amon. Il viale si trova a Tebe, dove difatti il culto di Amon era forte.\nForse la prima sfinge egiziana \u00e8 stata quella raffigurante la Regina Hetepheres II della quarta dinastia, che regn\u00f2 dal 2623 al 2563 a.C. La regina \u00e8 stata uno dei membri pi\u00f9 longevi della famiglia reale di quella dinastia.\nLa Grande Sfinge \u00e8 diventata un emblema dell'Egitto, e viene frequentemente rappresentata su francobolli, monete e documenti ufficiali.\nLa sfinge nella cultura greca.\nGli Elleni hanno avuto scambi culturali e commerciali con l'Egitto fin dall'Et\u00e0 del Bronzo. \"Sfinge\" \u00e8 un nome greco (si veda Etimologia) e in Egitto venne applicato a queste statue da prima che Alessandro Magno occupasse la regione. I nomi di \"criosfingi\" per le sfingi a testa d'ariete e di \"ieracosfingi\" per quelle a testa di falco vennero coniati da Erodoto.\nStrabone riporta di aver visto varie sfingi egiziane.\nNella mitologia greca vi era una singola Sfinge, un demone di distruzione e mala sorte. La sua prima comparsa a noi pervenuta \u00e8 nel mito di Edipo come descritto da Esiodo (il primo a parlare di Edipo fu Omero, che per\u00f2 non sembra consapevole di un qualche collegamento con la Sfinge), secondo cui la Sfinge era la figlia di Ortro e di qualcuno tra Echidna, la Chimera e Ceto (Pseudo-Apollodoro riporta che la Sfinge era figlia di Echidna e di Tifone). Tutte queste sono divinit\u00e0 ctonie appartenenti a epoche antecedenti a che gli dei dell'Olimpo governassero il Pantheon greco.\nEsiodo indica la Sfinge anche come sorella del leone Nemeo e \"rovina dei Cadmei\". Non propone descrizioni fisiche e la parola che adopera per nominarla \u00e8 \"\u03a6\u03af\u03be\", secondo lo scoliasta vocabolo del dialetto beotico.\nSebbene l'etimologia della Sfinge possa portare a pensare allo strangolamento, Eschilo afferma che mangiasse uomini vivi (\"\u03a3\u03c6\u03af\u03b3\u03b3\u1fbd \u1f60\u03bc\u03cc\u03c3\u03b9\u03c4\u03bf\u03c2\").\nDa un punto di vista scultorio la Sfinge risulta presente sia nel periodo miceneo che in quello minoico; in entrambi questi periodi le rappresentazioni sono sia maschili che femminili. Solo successivamente la figura femminile prese il sopravvento. Inizialmente poteva essere alata o non alata, con barba, con zampe di altri animali oltre al leone; Erodoto specifica la maschilit\u00e0 di alcune sculture di sfingi, chiamandole \u1f00\u03bd\u03b4\u03c1\u03cc\u03c3\u03c6\u03b9\u03b3\u03b3\u03b5\u03c2 (\"androsfinges\"). La sfinge divenne alata e femminile solo dal VI secolo a.C. Una coppa del 550-540 a.C. prodotta da Glaukytes ed Archikles mostra sfingi femminili alate con accanto il nome \"\u03a3\u03a6\u0399\u03a7\u03a3\" (sebbene con forme arcaiche di sigma e phi).\nPseudo-Apollodoro la descrive in modo classico, ossia come un leone con volto da donna ed ali da uccello.\nFu l'emblema della citt\u00e0-stato di Chio e comparve sui sigilli e sul lato rovescio delle monete della citt\u00e0 dal VI secolo a.C. al III secolo d.C.\nL'indovinello della Sfinge.\nNel mito di Edipo la Sfinge custodiva l'ingresso alla citt\u00e0 greca di Tebe. Per consentire il passaggio ai visitatori domandava loro un indovinello cui si doveva rispondere correttamente. Nelle tale indovinello non viene specificato, mentre nei racconti pi\u00f9 tardi venne standardizzato in quello citato di seguito.\nEra o Ares trasferirono la Sfinge dalla sua terra natia in Etiopia (l'origine straniera della Sfinge veniva sempre ricordata dai Greci) a Tebe in Grecia, dove questa chiedeva a tutti i passanti quello che forse \u00e8 il pi\u00f9 famoso enigma della storia: \"chi, pur avendo una sola voce, si trasforma in quadrupede, tripede e bipede?\" Il mostro strangolava o divorava chiunque non fosse in grado di rispondere. Nel mito Edipo risolse l'enigma rispondendo \"l'Uomo, che nell'infanzia striscia a quattro zampe, poi cammina su due piedi in et\u00e0 adulta, e infine utilizza un bastone da passeggio in et\u00e0 avanzata\". Secondo alcuni resoconti c'era anche un secondo indovinello (molto pi\u00f9 raro): \"Ci sono due sorelle: la prima d\u00e0 alla luce l'altra e questa, a sua volta, d\u00e0 vita alla prima. Chi sono le due sorelle?\" La risposta \u00e8: \"il giorno e la notte\" (in greco entrambe le parole sono femminili). Quest'ultimo enigma si trova anche in una versione guascone del mito di Edipo e potrebbe essere molto antico.\nUna volta battuta la Sfinge, il racconto prosegue con la Sfinge che si getta dalla sua alta roccia e muore. Una versione alternativa afferma invece che ella divor\u00f2 se stessa. Edipo pu\u00f2 quindi essere riconosciuto come una figura \"liminale\" o di soglia, con l'effetto di aiutare la transizione tra le vecchie pratiche religiose e quelle nuove degli dei dell'Olimpo, transizione rappresentata dalla morte della Sfinge.\nNella rivisitazione della leggenda di Edipo di Jean Cocteau, \"La Machine infernale\" (\"La Macchina Infernale\"), la Sfinge riferisce a Edipo la risposta all'enigma, in modo da uccidersi e da non dover quindi pi\u00f9 uccidere, e anche da far s\u00ec che egli la amasse. Egli per\u00f2 la lascia senza mai ringraziarla per avergli dato la risposta all'enigma. La scena termina con la Sfinge e Anubi che ascendono al cielo.\nCi sono interpretazioni mitiche, antropologiche, psicoanalitiche e parodistiche dell'enigma della Sfinge e della risposta di Edipo. Numerosi libri di indovinelli utilizzano la Sfinge nel titolo o nelle illustrazioni.\nLa sfinge nel sud e nel sud-est asiatico.\nNella tradizione, mitologia e arte del Sud e Sud-Est asiatico \u00e8 presente un essere mitologico composto da corpo di leone e testa umana. Esso \u00e8 variamente noto come \"purushamriga\" (Sanscrito, \"uomo-bestia\"), \"purushamirugam\" (Tamil, ancora \"uomo-bestia\"), \"naravirala\" (Sanscrito, \"uomo-gatto\") in India, o come \"nara-simha\" (Sanscrito, \"uomo-leone\") in Sri Lanka, \"manusiha\" o \"manuthiha\" (Pali, \"uomo-leone\") in Birmania, e \"norasingh\" (Pali, \"uomo-leone\", in una variazione del sanscrito \"nara-simha\") o \"thep norasingh\" (\"dio uomo-leone\"), o \"nora nair\" in Thailandia.\nIn contrasto con le sfingi egiziane, mesopotamiche e greche, le cui caratteristiche culturali sono andate largamente perdute per via delle discontinuit\u00e0 nella civilizzazione di queste regioni, le tradizioni relative alle sfingi asiatiche sono ancora oggi molto vive.\nLe prime raffigurazioni artistiche di \"sfingi\" del subcontinente dell'Asia meridionale sono state in qualche misura influenzate dall'arte e dagli scritti dell'et\u00e0 ellenistica; difatti l'arte buddista ha subito una fase di influenza da parte dell'ellenismo.\nNel sud dell'India, la \"sfinge\" \u00e8 nota come \"purushamriga\" (in sanscrito) o \"purushamirugam\" (in Tamil); entrambi i termini significano \"uomo-bestia\". Si trova raffigurata nell'arte scultorea in templi e palazzi dove serve a scopo apotropaico, in maniera simile a quanto accadeva con le sfingi di altre parti del mondo antico. La tradizione afferma che tale sfinge tolga i peccati dei devoti che entrano nel tempio e in generale allontani il male. Si trova quindi spesso in una posizione strategica sul gopuram o sull'entrata del tempio.\nLa \"purushamriga\" gioca un ruolo significativo sia nei riti giornalieri che in quelli annuali che si svolgono nei templi scivaiti del sud dell'India. Nel rituale shodhasha-upakaara (o \"delle sedici lodi\"), effettuato da 1 a 6 volte in momenti sacri significativi attraverso il giorno, la sfinge decora una delle lampade del diparadhana o lampada da cerimonia. E in molti templi la \"purushamriga\" \u00e8 anche uno dei \"vahana\" o veicoli della divinit\u00e0 durante le processioni della Brahmotsava.\nNel Distretto di Kanyakumari, sulla punta pi\u00f9 meridionale del subcontinente indiano, durante la notte del Shiva Ratri, i devoti corrono per 75 chilometri mentre visitano i dodici templi dedicati a Shiva. Questa Shiva Ottam (o \"corsa per Shiva\") viene eseguita in commemorazione della storia della gara tra la Sfinge e Bhima, uno degli eroi dell'epopea \"Mah\u0101bh\u0101rata\".\nLa concezione indiana di sfinge che pi\u00f9 si avvicina alla classica idea greca \u00e8 il concetto di \"Sharabha\", una creatura mitica, parte leone, parte uomo e parte uccello, in cui il dio Shiva si incarn\u00f2 per contrastare la violenza di Narasi\u1e43ha.\nNello Sri Lanka la sfinge \u00e8 conosciuta come \"Narasimha\", uomo-leone. In quanto sfinge, ha il corpo di un leone e testa di un essere umano, e non deve essere confusa con Narasi\u1e43ha, la quarta reincarnazione della divinit\u00e0 Vishnu; quest'ultimo avatar o incarnazione \u00e8 infatti raffigurato con corpo umano e testa di leone. Il Narasimha \"sfinge\" \u00e8 parte della tradizione buddista ed \u00e8 un guardiano della direzione nord; viene raffigurato anche sulle bandiere.\nIn Birmania la sfinge \u00e8 conosciuta come \"manussiha\" (\"manuthiha\"). \u00c8 raffigurata sugli angoli della stupa, e le sue leggende raccontano di come sia stata creata dai monaci buddisti per proteggere un neonato reale dalla morte per mano di orchi.\nNora Nair, Norasingh e Thep Norasingh sono tre delle denominazioni con le quali la \"sfinge\" \u00e8 conosciuta in Thailandia. Questi esseri sono rappresentati come camminanti in posizione eretta, con la parte inferiore del corpo di leone o di cervo e la parte superiore in forma di esseri umani. Spesso si trovano in coppie di sesso femminile-maschile. Anche qui, le sfingi hanno funzione protettiva. Inoltre vengono enumerate tra le creature mitologiche che popolano la montagna sacra Himapan.\nLa sfinge in Europa.\nDurante il Rinascimento la sfinge ha goduto di un grande revival nell'arte decorativa europea.\nLe sfingi sono state fatte rivivere quando le \"decorazioni grottesche\" della Domus Aurea di Nerone sono state portate alla luce nel tardo XV secolo a Roma. La sfinge fu da allora incorporata nel vocabolario classico dei disegni arabescati che si diffuse in tutta Europa nell'ambito dell'incisione dei secoli XVI e XVII. La bottega di Raffaello incluse delle sfingi nella decorazione della loggia di Palazzo Vaticano (1515-1520), e anche tali sfingi aggiornarono il vocabolario delle grottesche romane.\nLa sfinge manieristica del XVI secolo \u00e8 a volte chiamata \"sfinge francese\". La sua testa, pettinata, \u00e8 eretta e ha il seno di una giovane donna. Spesso indossa gocce per le orecchie e perle come ornamenti. Il suo corpo \u00e8 naturalisticamente reso come una leonessa reclinata.\nLa prima comparsa di sfingi nell'arte francese avvenne nella Scuola di Fontainebleau negli anni 1520 e 1530. Le sfingi permarranno poi anche nello stile francese tardo barocco della \"R\u00e9gence\" (1715\u20131723).\nDalla Francia la sfinge si diffuse in tutta Europa, diventando una normale caratteristica della scultura decorativa all'aperto dei giardini di palazzo del XVIII secolo. Esempi di sfingi in tale ambito li si possono ritrovare nel Belvedere di Vienna, nel Parco di Sanssouci a Potsdam, nel Palazzo Reale della Granja de San Ildefonso in Spagna, a Palazzo Branicki a Bia\u0142ystok, o nel portoghese Palazzo Nazionale di Queluz (forse del 1760), in cui si trovano esempi del tardo Rococ\u00f2 con gorgiere e vestiti che terminano con un piccolo mantello.\nLe sfingi sono una caratteristica delle decorazioni interne nell'architettura neoclassica di Robert Adam e dei suoi seguaci, dove tornano ad essere pi\u00f9 vicine allo stile svestito delle grottesche. Le usarono anche gli artisti e i designer del romanticismo e successivamente i movimenti del simbolismo del XIX secolo. La maggior parte di queste sfingi alludono alla sfinge greca, piuttosto che a quella egiziana, anche se non possiedono mai delle ali.\nLa sfinge nella massoneria.\nL'immagine della sfinge \u00e8 stata adottata anche nell'architettura massonica. Tra gli Egizi le sfingi erano collocate all'ingresso dei templi per custodirne i misteri, avvertendo coloro che vi penetravano che avrebbero dovuto celare la loro conoscenza ai non-iniziati. Jean-Fran\u00e7ois Champollion afferma che successivamente la sfinge divent\u00f2 il simbolo di ciascuno degli dei, e in tal modo avrebbe simboleggiato il fatto che gli d\u00e8i erano in generale nascosti al popolo e si rivelavano solo agli iniziati. La sfinge \u00e8 stata adottata dalla massoneria nel suo carattere egiziano di simbolo del mistero, e come tale viene spesso ritrovata come decorazione scolpita sul fronte dei templi massonici, o incisa sull'intestazione di documenti massonici. Tuttavia non pu\u00f2 essere definita correttamente come un antico simbolo riconosciuto dell'ordine. La sua introduzione \u00e8 stata di data relativamente recente, e piuttosto come decorazione simbolica che come simbolo di un particolare dogma."}
{"id": "693386", "revid": "1543377", "url": "https://it.wikipedia.org/wiki?curid=693386", "title": "Blumari", "text": "I blumari sono le maschere protagoniste del carnevale di Montefosca, che fra i carnevali ancora presenti nel comune di Pulfero \u00e8 forse quello apparentemente pi\u00f9 semplice, ma non per questo meno interessante.\nUltima traccia rimasta di un carnevale assai pi\u00f9 complesso e completo, il rituale dei Blumari si ripete come ogni anno a Montefosca, la pi\u00f9 remota ed isolata frazione montana del comune di Pulfero nell'alta val Natisone in Friuli-Venezia Giulia.\nIl rituale.\nGiovani, rigidamente maschi e non sposati, in numero variante, si preparano per tempo in un luogo isolato vestendo gli abiti bianchi, i campanacci e gli alti cappelli che caratterizzano l'aspetto dei Blumari.\nPercorreranno nel pomeriggio fino al tramonto del sole un itinerario prefissato, da sempre lo stesso, che attraversa e racchiude le due frazioni vicine di Paceida e Montefosca un numero di volte tante quante sono le maschere dei Blumari. Si usa dire che sette sarebbe il numero giusto, non si sono comunque a memoria d'uomo mai contate meno di cinque e pi\u00f9 di undici.\nL'iniziazione.\nLe rigide regole che caratterizzano l'azione dei Blumari ed il soccorso che abbiamo potuto trovare nella ricca tradizione orale locale, ci permettono di individuare in questa traccia carnevalesca lo svolgersi di un vero e proprio rito di iniziazione, ancor prima e ancor pi\u00f9 che di propiziazione, come vorrebbe o dovrebbe essere quello di carnevale.\nQuesto dei Blumari fino a qualche tempo fa era solo un episodio del carnevale di Montefosca che infatti prevedeva anche il contemporaneo agire di una compagnia mascherata che nei giorni precedenti e anche contemporaneamente all'azione dei Blumari, questuava ed interagiva col paese dove poi, a fine carnevale, si sarebbe fatta una festa con banchetto, musica e ballo.\nIl calo demografico anche qui come in larga parte del circostante territorio, non ha pi\u00f9 permesso di tenere in vita il complesso delle antiche azioni che costituivano il tradizionale carnevale. Solo una traccia \u00e8 rimasta e significativamente questa \u00e8 rappresentata dai Blumari. Forse una delle tracce pi\u00f9 arcaiche, a sincero testimonio di uno spaccato storico ricco ed interessante e ancora per certi versi perfettamente leggibile dietro il suono di un campanaccio, il significato di una parola, i colori di una maschera."}
{"id": "693398", "revid": "125910806", "url": "https://it.wikipedia.org/wiki?curid=693398", "title": "Dracula's Legacy - Il fascino del male", "text": "Dracula's Legacy - Il fascino del male (\"Dracula 2000\", ma conosciuto anche a livello internazionale come \"Dracula 2001\") \u00e8 un film horror gotico del 2000, rivisitazione in chiave postmoderna della storia del conte Dracula.\nTrama.\nNipote di Abraham Van Helsing, Matthew Van Helsing \u00e8 un direttore di un museo di antiquario residente a Londra. Poich\u00e9 egli possiede un caveau ad altissima sicurezza, la sua segretaria Solina organizza una rapina ai danni del proprio datore di lavoro, convinta che esso custodisca un grande tesoro. Il colpo si rivela un parziale fallimento: non solo due dei membri della banda muoiono trafitti da delle lance d'argento, ma l'unico oggetto rinvenuto \u00e8 una bara composta dal medesimo materiale, che viene rubata. A quel punto i ladri si dirigono a New Orleans con un aereo privato, ma durante il volo uno di loro riesce ad aprire la bara, rivelando la presenza di un cadavere coperto da sanguisughe. Questo si rivela essere un vampiro, ed uccide tutti i presenti a bordo, facendo precipitare l'aereo. Mentre Mattew si reca anch'egli a New Orleans venendo per\u00f2 pedinato dal suo assistente Simon Sheppard ed il primo, durante un combattimento contro tre vampiri (fra cui la stessa Solina), \u00e8 costretto a rivelare di essere in realt\u00e0 Abraham Van Helsing, e che nella bara rubata c'era custodito Dracula.\nQuest'ultimo non si trova a New Orleans per caso: per poter vegliare sul feretro di Dracula, Van Helsing si \u00e8 iniettato per decenni il sangue del vampiro in modo da non morire per essere per sempre il custode, ma cos\u00ec facendo ha fatto s\u00ec che sua figlia Mary fosse \"sangue del sangue di Dracula\", cosa che ha creato un legame psichico fra i due ed una profonda attrazione del vampiro nei confronti della giovane. Dopo vari tentativi Dracula riuscir\u00e0 a vampirizzare Mary e, poco dopo, le riveler\u00e0 la propria vera identit\u00e0: egli \u00e8 Giuda Iscariota, l'apostolo prediletto di Ges\u00f9 di Nazareth che, lo trad\u00ec vendendolo ai romani, permettendo cos\u00ec la redenzione dell'umanit\u00e0. Da ci\u00f2 derivano la sua immortalit\u00e0 (\"donatagli\" come forma di punizione), l'odio per l'argento (con cui era stato pagato dai romani), la luce solare (la resurrezione avviene all'alba) e per i simboli cristiani. Dopo la rivelazione, Mary apparentemente vampirizza Simon, ma si tratta di un trucco escogitato per uccidere le due vampire al servizio di Dracula ed affrontare quest'ultimo che, ritrovatosi impiccato ad un crocifisso, libera Mary dalla condizione di vampira ed infine chiede a Ges\u00f9 di essere riaccolto fra le sue braccia, morendo pochi secondi dopo bruciato dalla luce del sole.\nMary afferma di essere Mary Van Helsing, e che il suo compito \u00e8 quello di vegliare sul corpo di Dracula per impedirne un eventuale risveglio.\nProduzione.\nIl film \u00e8 stato prodotto dalla Dimension Films e dalla Neo Art &amp; Logic, e presenta un cast giovanissimo. Produttore del film \u00e8 Wes Craven e il regista Patrick Lussier.\nSeguiti.\nIl film ha avuto due seguiti:"}
{"id": "693399", "revid": "47767", "url": "https://it.wikipedia.org/wiki?curid=693399", "title": "Asteria", "text": "Asteria () \u00e8 un personaggio della mitologia greca, figlia della titanide Febe e del titano Ceo.\nGenealogia.\nSorella di Latona, spos\u00f2 il titano Perse che le diede la figlia Ecate.\nMitologia.\nPer sfuggire alle avances di Zeus, che si era trasformato in un'aquila per raggiungerla mentre tesseva Asteria si trasform\u00f2 in una quaglia e si gett\u00f2 nel mar Egeo dove si trasform\u00f2 in un'isola che prese il nome di Ortigia, ovvero \"isola delle quaglie\".\nSu quest'isola Leto (sorella di Asteria) trov\u00f2 asilo e vi partor\u00ec Artemide e Apollo, facendo s\u00ec che l'isola si circonfondesse di luce e che per questo motivo fu chiamata Delo (\"la chiara, la luminosa\"). \nIl nome di Delo risulta inoltre in coerente simmetria con la parola \"asteria\" che significa \"stella\".\nNonno di Panopoli aggiunge un finale leggermente diverso scrivendo che dopo che Asteria si gett\u00f2 in mare, fu Poseidone che continuando a cercarla fece s\u00ec che Asteria si trasformasse nell'isola di Delo (in greco Delos dal verbo \"deloo\" che significa \u201cmostrare\"), facendosi aiutare da Apollo che la radic\u00f2 immobile tra le onde."}
{"id": "693407", "revid": "1632387", "url": "https://it.wikipedia.org/wiki?curid=693407", "title": "Obsession (Eighteen Visions)", "text": "Obsession \u00e8 il quarto album della band metalcore americana Eighteen Visions del 2004. Il Cd \u00e8 stato anche integrato di un DVD nel quale viene descritto la registrazione dell'album."}
{"id": "693408", "revid": "767487", "url": "https://it.wikipedia.org/wiki?curid=693408", "title": "Laura Imbruglia", "text": ""}
{"id": "693409", "revid": "1745361", "url": "https://it.wikipedia.org/wiki?curid=693409", "title": "Metodo dei dodici passi", "text": ""}
{"id": "693412", "revid": "1573940", "url": "https://it.wikipedia.org/wiki?curid=693412", "title": "Archaeospheniscus", "text": "Archaeospheniscus \u00e8 un genere estinto di grandi pinguini. Attualmente comprende tre specie, conosciute grazie ad alcuni resti fossili frammentari. \"A. wimani\", la specie pi\u00f9 piccola (di una grandezza pari a circa quella di un pinguino papua), fu trovato nello strato del medio o tardo Eocene (34-50 milioni di anni fa) de La Meseta Formation a Seymour Island, in Antartide. Invece, le altre due specie, grandi circa quanto un moderno pinguino imperatore, sono conosciute dal ritrovamento di ossa nello strato della Kokoamu Greensand Formation appartenente al tardo Oligocene (27-28 milioni di anni fa) a Duntroon, in Nuova Zelanda.\nQuesto genere \u00e8 uno tra i pi\u00f9 recenti generi conosciuti di pinguini primitivi. Il suo omero \u00e8 molto sottile, di una forma compresa tra quella delle ali degli uccelli comuni e il tratto ispessito dei moderni pinguini. D'altra parte, il tarsometatarso mostra un peculiare insieme di caratteristiche trovate nelle forme moderne e primitive. Se questo significa che il genere \u00e8 un progenitore del taxon moderno o rappresenta un caso di evoluzione parallela non si sa ancora.\nTassonomia.\nComprende le seguenti specie:"}
{"id": "693416", "revid": "1632387", "url": "https://it.wikipedia.org/wiki?curid=693416", "title": "Eighteen Visions (album)", "text": "Eighteen Visions \u00e8 il quinto album della band metalcore americana Eighteen Visions del 2004. Questo \u00e8 il primo album prodotto in collaborazione con la casa discografica Epic Records."}
{"id": "693418", "revid": "286850", "url": "https://it.wikipedia.org/wiki?curid=693418", "title": "Ignoscito semper alteri, nunquam tibi", "text": ""}
{"id": "693419", "revid": "224230", "url": "https://it.wikipedia.org/wiki?curid=693419", "title": "Conferenza di Mosca", "text": "Durante la seconda guerra mondiale, ebbero luogo diverse conferenze di Mosca, a cui parteciparono i capi di governo o i rappresentanti degli Alleati: Regno Unito, Stati Uniti d'America e Unione Sovietica.\nPrima conferenza di Mosca (1941).\nLa prima conferenza di Mosca della Seconda guerra mondiale ebbe luogo dal 29 settembre al 1\u00ba ottobre 1941. W. Averell Harriman, che rappresentava gli Stati Uniti e Lord Beaverbrook, rappresentante del Regno Unito, incontrarono Stalin per rassicurare quest'ultimo che avrebbero aiutato l'URSS nella comune lotta contro la Germania nazista.\nSeconda conferenza di Mosca (1942).\nLa seconda conferenza di Mosca ebbe luogo dal 12 agosto al 17 agosto 1942. Winston Churchill, Harriman e Stalin pianificarono la Campagna del Nordafrica e discussero il successivo sbarco per aprire un nuovo fronte nella Francia del nord.\nTerza conferenza di Mosca (1943).\nUna terza conferenza di Mosca si svolse dal 18 ottobre all'11 novembre 1943: si incontrarono i ministri degli esteri Anthony Eden, Cordell Hull, e Vja\u010deslav Michajlovi\u010d Molotov, che stipularono la Dichiarazione di Mosca.\nQuarta conferenza di Mosca (1944).\nUna quarta conferenza di Mosca si tenne il 9 ottobre 1944. L'incontro tra Stalin e Winston Churchill avvenne mentre gli Alleati erano da poco sbarcati in Normandia e i sovietici si dirigevano dalla Romania verso la Bulgaria e l'Ungheria; Roosevelt era impegnato nella sua quarta campagna elettorale e non poteva essere presente, ma invi\u00f2 come rappresentante a Mosca l'ambasciatore Harriman.\nPer Churchill pareva indispensabile porre un argine all'avanzata sovietica, e in particolar modo tenerla lontana dalla Grecia. Durante l'incontro il primo ministro britannico pass\u00f2 a Stalin un semplice foglio di carta, su cui erano indicate le seguenti percentuali di influenza delle quali le due potenze avrebbero potuto godere nei Balcani dopo la fine delle ostilit\u00e0:\nMentre per la Polonia la conferenza diede il risultato quasi implicito del conferimento totale di essa al governo comunista di Lublino e quindi all'URSS.\nL'accordo risultante da questa conferenza \u00e8 noto come Accordo Churchill-Stalin sui Balcani, o \"Accordo delle percentuali\".\nQuinta conferenza di Mosca (1945).\nNel dicembre 1945 si tenne una conferenza dei ministri degli Esteri degli Stati Uniti (James Francis Byrnes), del Regno Unito (Ernest Bevin), e dell'Unione Sovietica (Vyacheslav Molotov). L'incontro dur\u00f2 dal 16 dicembre al 26 dicembre 1945 e fu incentrato sui problemi dell'occupazione dei territori conquistati."}
{"id": "693422", "revid": "1573940", "url": "https://it.wikipedia.org/wiki?curid=693422", "title": "Trionychidae", "text": "I Trionichidi (Trionychidae ), o tartarughe dal guscio molle, sono una famiglia di rettili dell'ordine dei Testudinati. A questa famiglia appartengono alcune tra le tartarughe d'acqua dolce pi\u00f9 grandi del mondo, sebbene molte specie si siano adattate anche a vivere in acque estremamente salmastre.\nDescrizione.\nLe tartarughe dal guscio molle sono diverse dalle altre tartarughe proprio perch\u00e9 i loro gusci sono ricoperti da uno strato di pelle coriacea invece che da squame cornee. Tale guscio \u00e8 piatto e quasi circolare, ed \u00e8 per questo che a volte sono chiamate anche \u00abtartarughe frittelle\u00bb. Le mandibole sono nascoste da labbra carnose ed il muso sporge in una proboscide simile ad un tubo. Il quarto e quinto dito sono allungati, privi di artigli e palmati in modo da formare delle spatole.\nLe tartarughe dal guscio molle vivono in molte parti dell'Africa, dell'Asia e dell'America. In parecchie zone d'Europa sono stati invece ritrovati dei fossili del genere \"Trionyx\". Comunque, l'unica specie attuale di questo genere, la tartaruga dal guscio molle africana, \u00e8 ancora diffusa in Africa e Medio Oriente. Una specie, la tartaruga dal guscio molle spinosa, \u00e8 diffusa nell'America settentrionale, dal San Lorenzo alle Montagne Rocciose. Ha il limite frontale del guscio cosparso di morbidi tubercoli spinosi; la parte superiore del guscio, che raggiunge la lunghezza di 40 cm, \u00e8 verde-grigiastra con molte macchie scure, spesso disposte in piccoli cerchi. Invece, la suddetta tartaruga dal guscio molle africana \u00e8 diffusa dalla Palestina al Congo e il suo guscio \u00e8 lungo fino a 60 cm. Inoltre, alcune tartarughe dal guscio molle africane ed asiatiche hanno dei lembi ripiegati a ciascuna estremit\u00e0 del piastrone, nella parte inferiore del guscio, che richiudono completamente quando la testa e gli arti vengono ritirati. Comunque, la specie pi\u00f9 grossa \u00e8 la tartaruga dal guscio molle dalla testa sottile che \u00e8 diffusa dall'India settentrionale alla Malaysia. Il suo guscio, infatti, supera 1,20 m di lunghezza.\nBiologia.\nEcologia.\nLe tartarughe dal guscio molle vivono in genere in acqua dolce, ma sembra che siano in grado di vivere anche sulla riva. Inoltre, sono animali estremamente attivi, forse per la leggerezza del loro guscio. Infatti, si dice che nuotino ad una velocit\u00e0 di 15 km/h e che un uomo possa essere da esse superato sul terreno. Occorre per\u00f2 essere cauti nei loro riguardi, poich\u00e9 possono mordere di sorpresa causando anche brutte ferite; ma la tartaruga dal guscio molle dalla testa sottile, che attacca come un serpente, non fa altro che colpire col muso il suo avversario. Sebbene siano capaci di improvvisi accessi d'attivit\u00e0, le tartarughe dal guscio molle passano la maggior parte del tempo quasi del tutto immerse sul fondo fangoso dei laghi e dei fiumi. Esse possono restare a lungo nell'acqua, e si comprende che siano in grado di farlo, poich\u00e9 allungano il collo finch\u00e9 le narici tubulari raggiungono la superficie per aspirarvi l'aria, a guisa quasi di periscopio di sommergibile. Ma possono rimanere immerse grazie anche ad un ben altro procedimento per respirare: servendosi cio\u00e8 sia della bocca che del retto come branchie e ricavando cos\u00ec l'ossigeno dall'acqua che circola nel loro stesso organismo.\nAlimentazione.\nCome altre tartarughe d'acqua dolce carnivore, le tartarughe dal guscio molle si nutrono in genere di una grande variet\u00e0 di cibo, compresi piante, carogne ed animali vivi. Invece, la tartaruga dal guscio molle spinosa si nutre soprattutto di gamberi d'acqua dolce e insetti acquatici, ma \u00e8 dubbio che possa nuocere ai pescatori che si servono del tradizionale amo con esca, come qualcuno asserisce. Le mandibole di queste tartarughe sembrano fragili, ma non \u00e8 che un'apparenza, poich\u00e9 sono nascoste da labbra carnose: in realt\u00e0 sono molto forti. Da notare che in alcune specie le mandibole mostrano un orlo molto tagliente, adatto alla cattura di pesci, mentre altre hanno mandibole con superfici che meglio si prestano a spezzettare i gusci dei molluschi.\nRiproduzione.\nPoco si sa sulle abitudini riproduttive delle tartarughe dal guscio molle. Nell'America del Nord i nidi vengono preparati in primavera o all'inizio dell'estate, quando le femmine lasciano l'acqua per scavare i nidi nel suolo. Questi nidi sono simili a quelli di molte altre tartarughe. Si tratta infatti di buche scavate a forma di fiasco, la cui profondit\u00e0 corrisponde al massimo sforzo che possa essere fatto dalle zampe della tartaruga, ossia ad una trentina di cm. In media, sono 10-25 uova, rotonde e bianche, che vengono deposte nel nido e ricoperte, ma non si sa quanto si protragga il periodo d'incubazione, anche se alcune uova non si schiudono fino alla primavera successiva.\nRapporti con l'uomo.\nAlcune tartarughe dal guscio molle sono molto apprezzate come cibo, ma altre sono state rigorosamente protette in Asia per motivi religiosi. Infatti, per parecchi secoli i Musulmani hanno mantenuto una palude con \"Nilssonia gangetica\" ad Orissa, in India, ed un'altra, con \"Nilssonia formosa\", esiste a Mandalay. Una terza collezione di tartarughe sacre si trova a Chittagong, in Bangladesh: si tratta di \"Nilssonia nigricans\". Queste tartarughe sono spesso molto mansuete e, se chiamate, vengono anche a prendere il cibo dalla mano. Invece, in alcune parti dell'Africa, la tartaruga alata del Senegal, serve pressoch\u00e9 quale mezzo naturale di depurazione delle acque. Viene messa infatti nelle fonti perch\u00e9 vi mangi qualsiasi rifiuto che vi cada dentro.\nTassonomia.\nLa famiglia dei Trionichidi comprende 32 specie suddivise in 13 generi:"}
{"id": "693423", "revid": "104586", "url": "https://it.wikipedia.org/wiki?curid=693423", "title": "Sleepover Club", "text": ""}
{"id": "693425", "revid": "1369234", "url": "https://it.wikipedia.org/wiki?curid=693425", "title": "Cariddi", "text": "Cariddi (in greco \u03a7\u03ac\u03c1\u03c5\u03b2\u03b4\u03b9\u03c2) \u00e8 un mostro marino della mitologia greca.\nStoria di Cariddi.\nIn principio vi era una naiade, figlia di Poseidone e Gea, dedita alle rapine e famosa per la sua voracit\u00e0. Un giorno rub\u00f2 a Eracle i buoi di Gerione e ne mangi\u00f2 alcuni. Allora Zeus la fulmin\u00f2 e la fece cadere in mare, dove la mut\u00f2 in un gigantesco mostro, grande quasi quanto met\u00e0 della citt\u00e0 di Roma. Simile a una lampreda, con una gigantesca bocca piena di varie file di numerosissimi denti e una voracit\u00e0 infinita, Cariddi risucchiava l'acqua del mare e la rigettava (fino a tre volte al giorno), creando enormi vortici che affondavano le navi in transito. Le enormi dimensioni del mostro facevano s\u00ec che sembrasse tutt'uno col mare stesso.\nLa leggenda la situa presso uno dei due lati dello stretto di Messina, di fronte all'antro del mostro Scilla.\nLe navi che imboccavano lo stretto erano costrette a passare vicino a uno dei due mostri.\nIn quel tratto di mare i vortici sono causati dall'incontro delle correnti marine, ma non sono di entit\u00e0 rilevanti.\nSecondo il mito, gli Argonauti riuscirono a scampare al pericolo, rappresentato dai due mostri, perch\u00e9 guidati da Teti madre di Achille, una delle Nereidi.\nCitazioni.\nCariddi \u00e8 menzionata anche nel canto XII dell\"Odissea\" di Omero, in cui si narra che Ulisse prefer\u00ec affrontare Scilla, per paura di perdere la nave passando vicino al gorgo, per questo perse al posto di tutti gli uomini i rematori migliori. Tuttavia, dopo che Elio e Zeus distrussero la sua nave, Odisseo per poco non fin\u00ec nelle sue fauci, aggrappandosi a una radice di un fico sull'isola di Cariddi, prima di venire inghiottito. \nAnche Virgilio nell\"Eneide\", libro III ne fa una descrizione.\nPer chi per\u00f2 non s'accontentasse delle narrazioni mitologiche, ecco un'interessante ipotesi filologica delle origini sia dei nomi sia del mito di Scilla e Cariddi: \n\"Nell\u2019antichit\u00e0, a causa della tenuit\u00e0 e precariet\u00e0 dell'informazione, spesso accadeva che voci e dicerie col passare dei secoli si accrescessero (\"fama crescit eundo\", dicevano infatti i latini, o anche \"rumor multa fingit\") fino a perdere il loro originario significato, talvolta addirittura trasfigurandosi in mitologia; quella della pericolosit\u00e0 della navigazione all\u2019imboccatura settentrionale dello stretto di Messina, ossia in corrispondenza del passaggio tra la penisoletta di Scilla in Calabria e il capo siciliano di Cariddi, pericolosit\u00e0 considerata tale da arrivarsi addirittura a far derivare questi nomi da quelli di due mitologici spaventosi mostri divoratori di naviganti, in verit\u00e0 non corrisponde per nulla alla realt\u00e0 delle cose, non essendoci infatti alcuna evidenza storica che ci confermi un particolare rischio nell\u2019affrontare quel passaggio marittimo mediterraneo, il quale inoltre non fu nemmeno mai universalmente riconosciuto come rischioso quanto lo furono invece quello di Capo Horn, quello di Buona Speranza e quello di Agulhas, passaggi questi ancor oggi battuti da violenti venti e possenti correnti oceaniche. Da dove nasceva allora questa paurosa fama di Scilla e Cariddi? Probabilmente una certa pericolosit\u00e0 per le piccole e leggere imbarcazioni antiche doveva esserci, ma questo evidentemente prima che i frequenti e devastanti terremoti e maremoti succedutisi nel corso del tempo in quella sfortunata zona ne avessero sicuramente mutato la geografia sottomarina. \nIl primo a parlarci di Scilla e Cariddi come di mitici mostri sanguinari fu Omero nella sua \"Odissea\", poema a cui poi tanti antichi scrittori si rifecero data l\u2019autorevolezza della fonte. Nacque pertanto pi\u00f9 tardi il detto: \u2018Incappa in Scilla volendo evitare Cariddi\u2019 (\"Incidit in Scillam, cupiens evitare Charybdim\") per significare \u2018cadere dalla padella nella brace\u2019; ma in realt\u00e0 \"schille\" (\"\u03c3\u03f0\u03af\u03bb\u03bb\u03b1\u03b9\") nome greco calabrese, e \"caridi\" (\"\u03f0\u03b1\u03c1\u03af\u03b4\u03b5\u03c2\"), nome greco siciliano, avevano lo stesso significato, trattandosi infatti di due dei tanti nomi che allora nel Mediterraneo si davano ai gamberetti; un altro per esempio era \"palinuri\" (\"\u03c0\u03b1\u03bb\u03af\u03bd\u03bf\u03c5\u03c1\u03bf\u03b9\"), ma questo si usava pi\u00f9 a nord, cio\u00e8 per indicare quei crostacei che si potevano trovare e pescare appunto a Capo Palinuro (per inciso, anche questo nome poi fu mitizzato). Molto probabilmente dunque \u2018essere tra Scilla e Cariddi\u2019 non signific\u00f2 in origine trovarsi tra due pericoli di pari gravit\u00e0, come pi\u00f9 tardi invece si fraintese, ma volle semplicemente dire \u2018se non \u00e8 zuppa \u00e8 pan bagnato\u2019, cio\u00e8 \u2018\u00e8 inutile che tu te ne stia a riflettere se far sosta a Scilla o a Cariddi, tanto sempre gamberetti dovrai mangiare\u2019. E dovevano essere anche crostacei molto buoni perch\u00e9 Il Suida narra che il famoso buongustaio romano Apicio, autore di un ricettario di cucina vissuto tra 1\u00ba secolo a.C. e 1\u00ba secolo d.C., era talmente ghiotto di gamberi, gamberetti e astachi che girava il Mediterraneo su una sua nave recandosi e fermandosi l\u00e0 dove c\u2019era fama che si trovassero i migliori crostacei; e proprio per questo motivo fu costretto a soggiornare per qualche tempo a Minturno nel Lazio, perch\u00e9 ne aveva fatto proprio l\u00e0 scorpacciate tanto smodate da restarne ammalato. Suida, \"Lexicon, graece et latine\". T.3, p. 266. Halle e Brunswick, 1705.\"\nGeografia.\nGeograficamente Cariddi \u00e8 collocabile sulla punta messinese della Sicilia, a Capo Peloro."}
{"id": "693426", "revid": "6653", "url": "https://it.wikipedia.org/wiki?curid=693426", "title": "Bestia a 4 carte", "text": "La bestia a 4 carte (in seguito indicata solo come \"bestia\") \u00e8 un gioco di carte diffuso nel viterbese, \u00e8 un gioco d'azzardo praticato prevalentemente in famiglia e nel periodo natalizio.\nHa regole mutuate dal tressette pi\u00f9 che dalla briscola, con richiami di bridge e poker.\nRegole.\nLo scopo del gioco \u00e8 accaparrarsi la maggior parte del \"piatto\" e non far rispettare gli impegni agli altri giocatori. La visione di gioco \u00e8 diversa se il giocatore \"batte\" o \"assiste\", in quanto il \"battente\" tenter\u00e0 di \"mandare in bestia\" la maggior parte degli \"assistenti\" per farsi pagare direttamente l'intero \"piatto\", mentre gli \"assistenti\" devono giocare per \"mandare in bestia\" il \"battente\" per ingrandire il piatto successivo. Comunque un \"assistente\" che abbia carte da poter \"mandar in bestia\" sicuramente il battente deve giocare per mandarci anche la maggior parte degli \"assistenti\" sempre per poter rendere pi\u00f9 sostanzioso il piatto successivo.\nDistribuzione.\nIl mazziere (a rotazione ciascuno dei giocatori, partendo solitamente da colui che in un preventivo sorteggio ha preso la carta pi\u00f9 alta), dopo aver mescolato le carte e fatto tagliare il mazzo dal giocatore di sinistra, le distribuisce due alla volta, partendo dal giocatore alla propria destra.\nTutti i movimenti della bestia si svolgono quindi in senso antiorario e cio\u00e8 da destra a sinistra.\nDopo il primo giro di carte e dopo essersi servito, il mazziere ne rigira una che da quel momento\nindicher\u00e0 il \"seme\" della briscola (l\"'atout\" del bridge), quindi distribuir\u00e0 le altre 2 al secondo giro.\nOgni giocatore riceve, in questo modo, 4 carte che sistemer\u00e0 in mano.\nDichiarazione.\nLa \"dichiarazione\" o \"licitazione\" ha lo scopo di determinare quale giocatore aprir\u00e0 il gioco e quanti vi parteciperanno. Inizia dopo che il mazziere ha finito di distribuire le carte e rifiutato l'opportunit\u00e0 di \"rubare\" la briscola posta in tavola (vedi sotto)\nDurante la dichiarazione i giocatori parlano a turno. Il primo a parlare \u00e8 il giocatore \"di mano\" vale a dire quello a destra del mazziere, quindi si procede in senso antiorario.\nOgni giocatore pu\u00f2 passare o \"battere\" per aprire il gioco, cos\u00ec facendo si impegna a fare 2 prese con la briscola in vigore.\nUna volta aperto il gioco dal \"battente\", i restanti giocatori a turno potranno passare o \"assistere\", impegnandosi a fare almeno una presa.\nLa licitazione finisce quando ha fatto la sua dichiarazione il giocatore a sinistra del \"battente\".\nNel caso in cui nessuno apra il gioco (\"batta\"), il mazziere, ultimo a parlare, scopre una nuova carta cambiando il seme di briscola e quindi inizia un nuovo giro di licitazione.\nSono ammessi solo 2 cambi di briscola (3 briscole totali) dopo di che il mazziere passa l'onere al giocatore di destra.\nNel gioco della carta parteciperanno solamente il \"battente\" e gli \"assistenti\" mentre gli altri dovranno riconsegnare le proprie carte coperte (\"scarti\") al mazziere come scorta per il cambio carte.\nSe non ci fossero \"assistenti\" il \"battente\" si aggiudica il \"piatto\" senza giocare. Per questo motivo, con un piatto molto sostanzioso, \u00e8 possibile tentare un bluff. Il \"battente\" non \u00e8 tenuto a mostrare le carte.\nAccomodo (cambio delle carte).\nOgni giocatore pu\u00f2 quindi cambiare da una a tutte sue carte o dichiararsi \"servito\": mantenere, cio\u00e8, le sue quattro carte originarie. Nel momento in cui un giocatore decida di cambiare tutte le carte il mazziere \u00e8 obbligato a dargliene soltanto tre e a servirlo dopo aver effettuato il cambio delle carte dei restanti giocatori.\nNel caso in cui a chiedere quattro carte sia l'ultimo giocatore del giro, il mazziere brucer\u00e0 (ossia eliminer\u00e0) una carta servendolo in seguito con le carte residue (questa regola \u00e8 prestata da poker pi\u00f9 che avere una sua legittimit\u00e0).\nL'ordine con cui vengono serviti i giocatori e lo stesso dell'inizio del gioco (primo che \u00e8 \"di mano\", ultimo il mazziere)\nNel caso in cui le carte del mazzo residuo non bastassero, il mazziere servir\u00e0 gli \"scarti\" preventivamente mischiati e tagliati. Ovvero, se risultassero anche questi insufficienti, dovr\u00e0 distribuire le carte scartate dei giocatori precedenti alla stessa maniera.\nGioco della carta.\nIl \"battente\" \u00e8 il \"primo di mano\", cio\u00e8 inizia la prima \"mano\".\nDurante la \"mano\", ogni giocatore muove una carta alla volta e la presa si completa quando tutti i giocatori hanno fornito la propria.\nRegola fondamentale del gioco \u00e8 che si debba rispondere nel seme di uscita del primo giocatore: se il primo giocatore gioca denari, tutti devono giocare una carta di denari. Nel caso che un giocatore non sia in grado di rispondere nel seme, deve giocare una carta di briscola, se ne ha. La presa spetta al giocatore che ha fornito la carta pi\u00f9 alta nel seme di uscita, a meno che non sia stata giocata una briscola, nel qual caso predomina la carta di briscola pi\u00f9 alta.\nEsaurita la presa, uscir\u00e0 per la \"mano\" successiva il giocatore che ha vinto la presa precedente.\nOltre alla carta che indica la briscola se non si \u00e8 \"rubata\", le carte delle prese precedenti devono essere visibili ai giocatori partecipanti.\nIl rilancio.\nIl giocatore \"di mano\" su un piatto di sole \"poste\" prima che vengano lette le carte pu\u00f2 \"rilanciare\" aggiungendo una \"posta\" detto \"buio\".\nI restanti giocatori sono tenuti a versare la loro \"posta\" o uscire dal gioco per quella \"smazzata\".\nCon le stesse modalit\u00e0 a seguito di un \"buio\" il giocatore seguente pu\u00f2 fare un \"controbuio\".\nScopo del \"buio\" e del \"controbuio\" \u00e8 far lievitare il \"piatto\" e renderlo pi\u00f9 \"ricco\".\nSpartizione del piatto.\nIl piatto va diviso per le 4 \"prese\", qualora sia impossibile dividerlo in maniera esatta le approssimazioni dovranno premiare i giocatori che hanno rischiato di pi\u00f9, quindi in ordine il \"battente\", primo \"assistente\", il secondo e cos\u00ec via.\nCi\u00f2 pu\u00f2 avvenire per vari motivi, dalla \"posta\" versata ad ogni mazzata, al \"buio\", al \"controbuio\" ed eventuali sanzioni per distrazione dei giocatori (es. mancata consegna delle carte al mazziere, errata consegna delle carte da parte del mazziere...).\nLa \"rubata\".\nIl mazziere, che non deve aver letto le proprie carte e prima che il giocatore \"di mano\" inizi la \"dichiarazione\", pu\u00f2 \"rubare\" la briscola che ha girato in tavola.\nAutomaticamente \"batte\" ed apre il gioco. Non potr\u00e0 cambiare carte mentre ne scarter\u00e0 una a piacere, prima del gioco della carta.\nTermine del gioco.\nPer poter terminare il gioco dando l'opportunit\u00e0 a tutti di \"rifarsi\" si \"chiama il giro\", cio\u00e8 tutti i giocatori faranno a turno il mazziere per l'ultima volta. Quando \u00e8 stato \"chiamato il giro\" il mazziere non cambia fino a quando il \"piatto\" non sia completamente distribuito. Vale a dire che, se nessuno apre il gioco o se il \"battente va in bestia\" il mazziere rimane lo stesso e quindi per le \"smazzate\" successive alla prima nessuno deve la \"posta\"."}
{"id": "693430", "revid": "688939", "url": "https://it.wikipedia.org/wiki?curid=693430", "title": "Chelydridae", "text": "Le Chelydridae (in italiano detti anche Chelidridi) sono una famiglia di Rettili dell'ordine delle Testudines.\nTassonomia.\nComprende i seguenti generi e specie:"}
{"id": "693431", "revid": "1745361", "url": "https://it.wikipedia.org/wiki?curid=693431", "title": "Argo (nave)", "text": "Argo (), nella mitologia greca, era la nave che port\u00f2 Giasone e gli Argonauti alla conquista del vello d'oro.\nMito.\nLa nave fu costruita dal carpentiere Argo di Tespi, che le diede il nome, e il suo equipaggio era protetto dalla dea Era. La principale fonte che ci ha trasmesso questo mito \u00e8 \"Le Argonautiche\" di Apollonio Rodio.\nAlcune versioni del mito tramandano come Argo fosse stata progettata o costruita con l'aiuto di Atena. Secondo altre versioni questa nave conteneva nella sua prua un frammento di legno magico proveniente dalla foresta di Dodona che poteva parlare e fornire profezie.\nDopo il viaggio, Argo venne consacrata a Poseidone nell'istmo di Corinto. Venne quindi trasportata in cielo e trasformata nella costellazione della Nave Argo.\nDiversi autori dell'antichit\u00e0 (Apollonio Rodio, Plinio, Filostefano) discussero dell'ipotetica forma della nave. Veniva in genere immaginata come una nave da guerra greca, una galera che, con i suoi circa cinquanta rematori, doveva appartenere alla classe pentecontera. Gli autori ipotizzarono che fosse anche la prima nave di questo tipo che avesse intrapreso un viaggio in alto mare.\nOggi la nave viene identificata come una piroga monossile, ovvero ricavata da un solo tronco colossale, proveniente secondo la mitologia dall'ultimo albero della sua razza, che si trovava sul Monte Ossa e venne abbattuto, sagomato e scavato all'interno con zappa e fuoco fino a formare un affusolato guscio impenetrabile spinto da cinquanta eroi.\nEtimologia.\nGli autori antichi erano divisi sulle origini del nome dato alla nave. Alcuni lo riconducono al nome del suo costruttore, Argo, figlio di Frisso; altri alla parola greca , \"rapida\", a sottolinearne la leggerezza; altri alla citt\u00e0 di Argo, dove sarebbe stata costruita; altri ancora alle Argive, che vi salirono a bordo, secondo il distico citato dallo statista dell'antica Roma Cicerone nel suo primo Tuscolano."}
{"id": "693433", "revid": "76963", "url": "https://it.wikipedia.org/wiki?curid=693433", "title": "Zachary Garred", "text": "Ha interpretato il ruolo di Brett nella serie per ragazzi \"Foreign Exchange\"."}
{"id": "693434", "revid": "4711", "url": "https://it.wikipedia.org/wiki?curid=693434", "title": "Aleutine", "text": ""}
{"id": "693435", "revid": "277947", "url": "https://it.wikipedia.org/wiki?curid=693435", "title": "Anna Andreevna Achmatova", "text": "Biografia.\nFiglia di Andrej Antonovi\u010d Gorenko, funzionario pubblico, e di Inna Erazmovna Stogova, entrambi di nobile famiglia, fu moglie dal 1910 al 1918 di Nikolaj Gumil\u00ebv, dal quale ebbe il figlio Lev. Fece parte della Corporazione dei poeti, un gruppo acmeista fondato e guidato dal marito. Compose la prima opera, \"La sera\", nel 1912, alla quale segu\u00ec \"Il rosario\" nel 1914, caratterizzate entrambe da un'intima delicatezza. \"Lo stormo bianco\" (1917), \"Piantaggine\" (1921), \"Anno Domini MCMXXI\" (1922) sono raccolte di versi ispirate dal nostalgico ricordo dell'esperienza biografica, che spesso assumono quasi la cadenza di una preghiera.\nDopo la fucilazione del primo marito, Nikolaj, nel 1921, segu\u00ec una lunga pausa indotta dalla censura, che la poetessa ruppe nel 1940 con \"Il salice\" e \"Da sei libri\", raccolte dalle quali emerge un dolore derivato dalla costante ricerca della bont\u00e0 degli uomini. Il figlio Lev fu imprigionato fra il 1935 e il 1940 nel periodo delle grandi purghe staliniane.\nEspulsa dall'Unione degli Scrittori Sovietici nel 1946 con l'accusa di \"estetismo\" e di \"disimpegno politico\", riusc\u00ec tuttavia ad essere riabilitata nel 1955, pubblicando nel 1962 un'opera alla quale lavorava gi\u00e0 dal 1942, il \"Poema senza eroe\", un nostalgico ricordo del passato russo, rielaborato attraverso la drammaticit\u00e0 che la nuova visione della Storia comporta, e attraverso una trasfigurazione dello spazio e del tempo in una concezione di puro fine.\nSulla sua poetica ebbe molta influenza la conoscenza delle opere di Dante Alighieri, come anche testimonia il filosofo Vladimir Kantor: \u00abQuando chiesero ad Anna Achmatova, la matriarca della poesia russa, \u201cLei ha letto Dante?\u201d, con il suo tono da grande regina della poesia rispose: \u201cNon faccio altro che leggere Dante\u201d\u00bb."}
{"id": "693436", "revid": "1033892", "url": "https://it.wikipedia.org/wiki?curid=693436", "title": "William Fichtner", "text": " \nBiografia.\nWilliam Fichtner nasce nella Mitchel Air Force Base di East Meadow nello stato di New York, da Patricia A. Fichtner (nata Steitz) e William E. Fichtner.\n\u00c8 cresciuto a Cheektowaga insieme alle sue quattro sorelle, una delle quali \u00e8 diventata un colonnello della United States Air Force. Suo nipote Michael O'Mara era un membro della band Sleepaway.\nL'istruzione.\nDopo essersi diplomato alla Maryvale High School, nel 1976 ottiene una laurea in Giustizia penale alla State University of New York di Farmingdale. Nel 1978 ha inoltre ottenuto un Bachelor of Arts in giustizia penale alla State University of New York di Brockport. Successivamente William decise di studiare alla Accademia americana di arti drammatiche di New York City. Ha deciso di iniziare gli studi di recitazione grazie a Don Harvey, con cui \u00e8 amico da molto tempo e che lo ha fatto recitare nel suo primo spettacolo a Broadway. Il 18 maggio 2008 gli \u00e8 stata conferita una laurea honoris causa in lettere dal Farmingdale State College.\nCarriera.\nLa carriera di William Fichtner inizia nel 1987 nella soap opera \"Cos\u00ec gira il mondo\" nel ruolo di Josh Stricklyn. Ha alle sue spalle numerose partecipazioni a film e serie televisive. Tra i film in cui compare bisogna ricordare \"Contact\", \"Heat - La sfida\", \"Armageddon - Giudizio finale\", \"Go - Una notte da dimenticare\", \"Equilibrium\", \"Black Hawk Down - Black Hawk abbattuto\", \"La tempesta perfetta\", \"L'altra sporca ultima meta\", \"Crash - Contatto fisico\" (per cui ha vinto un \"Screen Actors Guild Outstanding Performance Award\" e un \"Best Acting Ensemble Award\" ai Broadcast Film Critics Choice), \"Ultraviolet\" e \"Il cavaliere oscuro\", mentre tra le serie televisive bisogna citare \"Baywatch\", \"Grace Under Fire\", \"MDs\" e \"West Wing - Tutti gli uomini del Presidente\". \u00c8 principalmente un attore caratterista, ma ha ottenuto anche alcuni ruoli da protagonista, come nel film \"Passion of Mind\" in cui recita accanto a Demi Moore e Stellan Skarsg\u00e5rd.\nDal 2005 al 2006 \u00e8 stato uno dei personaggi principali della serie televisiva \"Invasion\" nel ruolo dello sceriffo Tom Underlay. Dopo la cancellazione di \"Invasion\" \u00e8 entrato a far parte del cast principale di \"Prison Break\" nel ruolo dell'agente dell'FBI Alexander Mahone. Recita in questa serie televisiva fino al 2009 anno della sua fine. Nel giugno 2009 \u00e8 apparso come guest star nella serie televisiva \"Entourage\" nel ruolo del produttore Phil Yagoda. Nel 2011 ha recitato nel film \"Drive Angry\" diretto da Patrick Lussier. Nel 2013 viene scelto per interpretare il \"villain\" Shredder nel film \"Tartarughe Ninja\", diretto da Jonathan Liebesman e in uscita nel 2014.\nWilliam Fichtner ha prestato la sua voce al personaggio di Ken Rosenberg nei videogiochi ' e ' e ha anche doppiato Logan nel videogioco \"Turok\". Ha anche doppiato il personaggio Sandman in \"\".\nDoppiatori italiani.\nNelle versioni in italiano dei suoi film, William Fichtner \u00e8 stato doppiato da:\nDa doppiatore \u00e8 sostituito da:"}
{"id": "693438", "revid": "666668", "url": "https://it.wikipedia.org/wiki?curid=693438", "title": "Jes\u00fas Velasco", "text": "Biografia.\nNel 1993 si laurea in educazione fisica presso l'INEF di Madrid.\nCarriera.\nGiocatore.\nCome giocatore milita fino al 1991 in Liga Nacional de F\u00fatbol Sala nella Division de Honor, con il Toledart.\nAllenatore.\nGli inizi in Spagna.\nNel 1992 passa al ruolo tecnico dapprima nel Caja Toledo come assistente, poi al CCM, al CLM Talavera, all'Extremadura, venendo chiamato infine nel 1998-1999 nella squadra nazionale spagnola Under 18.\nIl decennio in Italia.\nNel corso della stessa stagione passa dall'Extremadura al Torino con cui si laurea Campione d'Italia e vince anche la Supercoppa. \u00c8 stato il primo allenatore non italiano a vincere lo scudetto. Nella stagione successiva ritorna in Spagna per guidare lo , ma a Natale accetta di tornare in Italia come allenatore del Petrarca, in massima divisione.\nTerminata l'esperienza euganea Velasco accetta di guidare il . Allena per 5 anni i \"toscani\" vincendo 2 scudetti, 2 Coppe Italia e 2 Supercoppe.\nNel 2005-06 torna in Veneto, questa volta alla ; il primo anno vince la Coppa Italia domina tutta la stagione regolare ma viene eliminato in semifinale play-off dai rivali dell'Arzignano.\nLa stagione 2006-07 perde Supercoppa e Coppa Italia, ma, battendo in finale la conquista il suo quarto scudetto personale, nonch\u00e9 il primo della squadra di San Martino di Lupari.\nNel 2007-08 conquista il \"treble\" nazionale (record ancora imbattuto sia come club che come allenatore), portando a casa scudetto, Coppa Italia e Supercoppa.\nLa stagione 2008-2009 \u00e8 contrassegnata da un'altra Supercoppa e un altro scudetto, il sesto personale (primato nazionale), vinto contro il Montesilvano. Al termine della finale dichiara in diretta Rai di voler tornare ad allenare in Spagna.\nIl ritorno in Spagna.\nNel 2009 diventa il nuovo allenatore del Segovia, squadra che allena per 3 stagioni, conquistando nel 2011 la finale di Primera Divisi\u00f3n, persa contro il Barcellona.\nNel 2012, \u00e8 nominato allenatore dell'Inter F\u00fatbol Sala; con i madrileni vince 4 campionati e, nel 2017 ad Almaty, la prima Coppa UEFA della sua carriera.\nBibliografia.\nLaureato in educazione fisica presso l'INEF di Madrid, Velasco ha scritto diversi libri sul calcio a 5:"}
{"id": "693439", "revid": "1573940", "url": "https://it.wikipedia.org/wiki?curid=693439", "title": "Geoemydidae", "text": "Geoemydidae \u00e8 una famiglia di rettili dell'ordine delle Testudines.\nTassonomia.\nComprende i seguenti generi e specie, suddivisi in due sottofamiglie:"}
{"id": "693440", "revid": "4711", "url": "https://it.wikipedia.org/wiki?curid=693440", "title": "Solomone", "text": ""}
{"id": "693442", "revid": "124123", "url": "https://it.wikipedia.org/wiki?curid=693442", "title": "Lynn Styles", "text": ""}
{"id": "693448", "revid": "1745361", "url": "https://it.wikipedia.org/wiki?curid=693448", "title": "Aretusa", "text": "Aretusa (; ) \u00e8 un personaggio della mitologia greca, figlia di Nereo e di Doride.\nIl mito.\nIl dio Alfeo, figlio di Oceano, si innamor\u00f2 di lei spiandola mentre faceva il bagno nuda.\nAretusa per\u00f2 fugg\u00ec dalle sue attenzioni, scampando sull'isola di Ortigia, a Siracusa, chiedendo soccorso alla dea Artemide, che la tramut\u00f2 in una fonte. Zeus, commosso dal dolore di Alfeo, lo mut\u00f2 in fiume a sua volta, permettendogli cos\u00ec, dal Peloponneso, in Grecia, di percorrere tutto il Mar Ionio per unirsi all'amata fonte. Forse in ragione di questa unione simbolica tra le due sponde dello Ionio Strabone afferma:\nAncora oggi il mito rivive nell'isola di Ortigia grazie alla cosiddetta Fonte Aretusa, uno specchio di acqua che sfocia nel Porto Grande di Siracusa.\nSecondo una versione, localizzata invece nell'isola di Eubea, Aretusa ebbe da Poseidone il figlio Abante, progenitore del popolo degli Abanti.\nAretusa nella cultura.\nLa ninfa \u00e8 citata in una gran quantit\u00e0 di opere; fra queste si ricordano:\nNonch\u00e9 diverse poesie dell'Arcadia (da Marino a Jacopo Sannazzaro a diversi altri).\nNel 1966, Aretusa venne raffigurata sulla vecchia banconota da 500 lire italiane."}
{"id": "693451", "revid": "1573940", "url": "https://it.wikipedia.org/wiki?curid=693451", "title": "Kinosternidae", "text": "Le Kinosternidae sono una famiglia di rettili dell'ordine delle Testudines.\nTassonomia.\nComprende i seguenti generi e specie, suddivisi in due sottofamiglie:"}
{"id": "693454", "revid": "1573940", "url": "https://it.wikipedia.org/wiki?curid=693454", "title": "Dermatemys mawii", "text": "La dermatemide di fiume (\"Dermatemys mawii\" ), chiamata nei Caraibi Jicotea, \u00e8 un rettile dell'ordine delle Testudines. \u00c8 l'unica specie del genere Dermatemys e della famiglia delle Dermatemydidae. Vive nell'America centrale ed \u00e8 lunga 50\u201365\u00a0cm.\nDescrizione.\nQuesta testuggine olivastra a terra si muove con fatica; le zampe palmate e il guscio dalla forma idrodinamica sono infatti adattamenti specifici per il nuoto. Le femmine hanno la sommit\u00e0 del capo verde-oliva (nei maschi varia da gialla a marrone-rossiccio) e la coda molto corta.\nBiologia.\nIn estate e in autunno depongono 6-20 uova sulle rive fangose dei fiumi, seppellendole o coprendole con materia vegetale in fermentazione. Mentre gli adulti sono erbivori, i giovani si nutrono anche di molluschi, crostacei e pesci. \u00c8 predata dalle lontre e dall'uomo.\nClassificazione.\nLa dermatemide \u00e8 una testuggine dalla classificazione incerta. Per alcune caratteristiche ricorda i testudinoidi, e i suoi pi\u00f9 stretti parenti sono esclusivamente fossili (ad esempio \"Baptemys\"). Si suppone che queste forme siano imparentate con la famiglia dei Kinosternidae."}
{"id": "693455", "revid": "1573940", "url": "https://it.wikipedia.org/wiki?curid=693455", "title": "Platysternon megacephalum", "text": "Platysternon megacephalum , detta anche platisterno, \u00e8 una tartaruga semiterrestre diffusa nel sudest asiatico. \u00c8 l'unica specie del genere Platysternon e della famiglia Platisternidae.\nTassonomia.\nComprende le seguenti sottospecie:"}
{"id": "693457", "revid": "287204", "url": "https://it.wikipedia.org/wiki?curid=693457", "title": "Campionato italiano di hockey su ghiaccio 1985-1986", "text": "Il campionato italiano di hockey su ghiaccio 1985-86 \u00e8 stato organizzato come di consueto dalla FISG.\nSerie A.\nFormula.\nLa formula del campionato \u00e8 meno cervellotica del precedente. Dopo un girone di qualificazione con doppia andata e ritorno, le prime sei accedono ai play-off scudetto, mentre le altre lottano per un piazzamento.\nFormazioni.\nIl numero delle squadre partecipanti \u00e8 sempre lo stesso, ma con una nuova realt\u00e0: il Fassa che sostituisce il Como, retrocesso.\nSono quindi sempre 10 le squadre iscritte al torneo: i campioni d'Italia in carica del Bolzano, poi Merano, Varese, Asiago, Alleghe, Auronzo, Brunico, Gardena, Cortina e Fassa.\nClassifica Regular Season.\nMerano e Varese sono qualificate direttamente alle semifinali, mentre Bolzano, Asiago, Alleghe ed Auronzo devono disputare i quarti di finale.\nPlayoff.\nSerie giocate al meglio delle 3 gare.\n\u2021: partita terminata ai tiri di rigore.\nPer la seconda volta nella loro storia Merano ed Asiago raggiungono la finale scudetto, sebbene per Asiago \u00e8 la prima finale playoff (in precedenza gioc\u00f2 il quadrangolare nel girone finale della stagione 1951/52).\nLe gare di finale risultano essere combattute. In Gara-1, Merano regola i vicentini per 7-3, mentre in Gara-2 cede per 5-2. Nella gara decisiva per l'assegnazione del tricolore, al 14' del secondo drittel Topatigh segna la rete del 4 a 2 per l'Asiago, poi per\u00f2 gli altoatesini reagiscono e chiudono la frazione avanti per 6 a 4 ed alla fine si aggiudicano la gara per 10 a 6 e vincono il primo scudetto della loro storia.\nFinale 5\u00ba/6\u00ba posto.\n LHockey Club Merano vince il suo primo scudetto.\nFormazione Campione d'Italia: Walter Allneider - John Bellio - Marco Capone - Grant Goegan - Francesco Lopetuso - John Robert Manno - Thomas Milani - G\u00fcnther Moritz - Mark Morrison - Willi Niederegger - Frank Nigro - Paolo Nuvolini - Livio Pegoraro - Norbert Pr\u00fcnster - Engelbert Rassler - Claudio Rier - Gianni Spoletti - Dave Tomassoni - Pierluigi Venturi.\nAllenatore: Bryan Lefley.\nPlay-out.\nIl Brunico conquista il settimo posto.\nFinale 9\u00ba/10\u00ba posto.\nAl Cortina va la penultima piazza.\nMarcatori.\nIn cima alla classifica dei marcatori si piazza Mark Morrison (Merano) con 147 punti (49 gol e 88 assist), al secondo posto Frank Nigro (Merano, 132 p.ti, 68 + 64), terzo Tony Fiore (Auronzo, 120 p.ti, 59 + 61), quarto Bruno Baseotto (Bolzano, 119 p.ti, 59 + 60) e quinto Mario Simioni (Asiago, 115 p.ti, 55 + 60).\nSerie B.\nPrima fase.\nIl Valpellice termina davanti al Milano e il Vipiteno davanti al Selva per una migliore differenza reti (rispettivamente +38 a +29 e +24 a +9).\nPoule promozione.\nTra parentesi i punti che le squadre si portarono in dote dalla prima fase.\nPoule retrocessione.\nIl Renon viene promosso in serie A. Como e Milano chiedono alla Federazione di poter salire di categoria, ma la richiesta non verr\u00e0 accettata.\nBergamo retrocede ma verr\u00e0 ripescato per il ritiro del Vipiteno."}
{"id": "693460", "revid": "1573940", "url": "https://it.wikipedia.org/wiki?curid=693460", "title": "Chelidae", "text": "Le Chelidae sono una famiglia di rettili dell'ordine delle Testudines.\nTassonomia.\nComprende i seguenti generi e specie:"}
{"id": "693461", "revid": "1573940", "url": "https://it.wikipedia.org/wiki?curid=693461", "title": "Pelomedusidae", "text": "Le Pelomedusidae sono una famiglia di rettili dell'ordine delle Testudines.\nTassonomia.\nLa famiglia comprende i seguenti generi e specie:\nAlcuni autori aggregano a questo raggruppamento, col rango di sottofamiglia (Podocnemidinae), le specie della famiglia Podocnemididae."}
{"id": "693462", "revid": "1573940", "url": "https://it.wikipedia.org/wiki?curid=693462", "title": "Podocnemididae", "text": "Le Podocnemididae sono una famiglia di tartarughe diffuse in Madagascar e nella parte settentrionale dell'America del Sud.\nDescrizione.\nSono tutte tartarughe acquatiche, che abitano lungo i torrenti e i corsi d'acqua fluente.\nLa caratteristica comune alle specie di questa famiglia \u00e8 che non ritraggono le loro teste all'interno del carapace, ma le piegano lateralmente.\nLa pi\u00f9 grande fra queste tartarughe \u00e8 la tartaruga Arrau (\"Podocnemis expansa\"), lunga circa 75 centimetri, ma circa 3 milioni di anni fa visse una forma davvero gigantesca, \"Stupendemys\", la cui lunghezza raggiungeva i 2 metri.\nTassonomia.\nLa famiglia Podocnemididae comprende i seguenti generi e specie:\nAlcuni autori considerano questo raggruppamento come una sottofamiglia (Podocnemidinae) della famiglia Pelomedusidae."}
{"id": "693463", "revid": "767487", "url": "https://it.wikipedia.org/wiki?curid=693463", "title": "Are(A)zione", "text": "Are(A)zione \u00e8 stato il primo disco live pubblicato dagli Area.\nRegistrato durante una serie di concerti tenuti nel 1975 a Milano (durante la \"Festa del Proletariato giovanile\" al Parco Lambro), a Napoli (durante la Festa dell'Unit\u00e0), a Rimini (in occasione della \"Festa della giovent\u00f9\") e a Reggio Emilia (durante un concerto presso il Teatro Comunale). \u00c8 probabilmente il miglior concerto reperibile su disco degli Area anche per la qualit\u00e0 della registrazione audio, di gran lunga superiore agli altri concerti pubblicati.\nIl disco si apre con 3 pezzi estratti dai precedenti lavori in studio: \"Luglio agosto settembre (nero)\" da \"Arbeit macht frei\", \"La mela di Odessa (1920)\" da \"Crac!\" e \"Cometa rossa\" da \"Caution Radiation Area\". Segue il brano inedito che d\u00e0 il titolo al disco, mentre la chiusura \u00e8 affidata ad una storica cover de \"L'Internazionale\", l'inno dei lavoratori che \u00e8 stato anche l'inno ufficiale dell'Unione Sovietica tra il 1917 e il 1944.\nLa versione de \"L'Internazionale\" arrangiata dagli Area era stata incisa per la prima volta nel novembre del 1974 su un 45 giri \nAre(A)zione compare, insieme ad altri due titoli della discografia del gruppo, nel libro \"I 100 migliori dischi del Progressive italiano\", di Mox Cristadoro, uscito nel 2014.\nTracce.\nTesti e musiche di Patrizio Fariselli, Ares Tavolazzi, Giampaolo Tofani"}
{"id": "693465", "revid": "125235059", "url": "https://it.wikipedia.org/wiki?curid=693465", "title": "Wentworth Miller", "text": "Noto per aver interpretato Michael Scofield nella serie \"Prison Break\" e Captain Cold nelle serie \"Legends of Tomorrow\" e \"The Flash\".\nBiografia.\nWentworth trascorre il primo anno di vita nell'Oxfordshire, nascendo da padre afroamericano ricercatore per suoi studi di giurisprudenza. Alla fine dell'esperienza come ricercatore la famiglia Miller si trasferisce a New York. Frequenta la scuola superiore Midwood High School a Brooklyn e la Quaker Valley Senior High School nella cittadina di Leetsdale, in Pennsylvania (nell'area metropolitana della citt\u00e0 di Pittsburgh), dove si trasferisce con la sua famiglia, dopo la nascita delle due sorelle. Dopo essersi diplomato, nel 1994 Wentworth si iscrive a una delle universit\u00e0 pi\u00f9 prestigiose degli Stati Uniti, l'Universit\u00e0 di Princeton dove si laurea nel 1995 in letteratura inglese. Pochi anni dopo Wentworth si trasferisce a Los Angeles per entrare a far parte del mondo dello spettacolo, dove all'inizio voleva lavorare come produttore.\nMiller successivamente \u00e8 comparso in famosi telefilm quali \"E.R. - Medici in prima linea\" e \"Buffy l'ammazzavampiri\" (in quest'ultimo ha esordito nel 1998). Cos\u00ec ha iniziato ad avere alcune apparizioni nei film \"Underworld\", \"Joan of Arcadia\" e \"Ghost Whisperer - Presenze\" prima di accettare il contratto propostogli dalla Fox per la famosissima serie \"Prison Break\". Qui Miller ha dovuto interpretare il ruolo di Michael Scofield che gli ha valso la nomination al Golden Globe for Best Performance by an Actor in a Television Series - Drama. Nel 2004 ha interpretato il ruolo di David nella miniserie \"Dinotopia\". Nel 2005 ha partecipato a due video musicali di Mariah Carey, \"It's like That\" e \"We Belong Together\".\nMiller appare in TV, dopo la serie di Prison Break, nel primo episodio della stagione 11 della serie televisiva \"Law &amp; Order - Unit\u00e0 vittime speciali\", nel ruolo del poliziotto Nate Kendall. Nel 2010 ha interpretato Chris Redfield in \"\", quarto adattamento cinematografico della famosa serie di videogiochi horror. Esordisce come sceneggiatore scrivendo, sotto lo pseudonimo Ted Foulke, il film \"Stoker\" diretto da Park Chan-wook. Dopo un periodo di alcuni anni lontano dagli schermi, gira il film \"The Loft\", in seguito viene scritturato per interpretare Capitan Cold nella serie televisiva \"The Flash\", ruolo che riprende nello spin-off Legends of Tomorrow, in onda nel 2016. Nel cast ritrova Dominic Purcell nei panni di Heatwave, dopo aver collaborato con lui nella serie \"Prison Break.\" L'8 novembre 2020 decide di non rientrare nella serie Prison Break (dopo essere apparso nella quinta stagione nel 2017) in quanto non voleva pi\u00f9 interpretare personaggi eterosessuali, rimanendo comunque nell'ambito televisivo e facendo ritorno in due episodi della serie \"Law &amp; Order - Unit\u00e0 vittime speciali\" nelle stagioni 21 e 22, questa volta nel ruolo dell'assistente di distretto Isaiah Holmes.\nVita privata.\nHa la doppia cittadinanza britannica e statunitense, poich\u00e9 \u00e8 nato in Gran Bretagna da due genitori americani. Si \u00e8 trasferito a Brooklyn quando aveva un anno, e successivamente ha vissuto fino al 2015 a Los Angeles. Successivamente si \u00e8 trasferito per impegni lavorativi a Vancouver, Canada. Ha due sorelle: Leigh e Gillian.\nIl 21 agosto 2013 in una lettera di risposta all'invito alla partecipazione del St. Petersburg International Film Festival ha condannato l'atteggiamento del governo russo contro i gay, precisando \"sono gay, devo declinare l'invito\". \nNel 2016 ha condiviso su Facebook una nota dove ha rivelato e confessato di \"avere lottato con la depressione fin da bambino, e che \u00e8 stata una battaglia che gli \u00e8 costata un sacco di tempo, opportunit\u00e0, relazioni, e mille notti insonni\", invitando coloro che soffrono di depressione a farsi sentire. Questo suo post/rivelazione fu una reazione a un meme che lo riguardava sul suo aumento di peso nel 2010. Miller ha poi dichiarato che il suo aumento di peso era dovuto a una dipendenza da cibo, confessando che al tempo riusciva a trovare conforto nel cibo, data la tendenza suicida che lo attanagliava. Proprio per tale motivo nel mese di ottobre 2016 ottiene il premio \"man of the year\" in occasione dell'evento \"Attitude\" per l'impegno preso sul sociale e alla lotta contro la depressione e gira un video rappresentativo per una campagna pubblicitaria contro il silenzio e la vergogna in cui conduce la depressione e i disturbi schizoaffettivi.\nIl 18 ottobre 2016 l'associazione \"ACTIVE MINDS\" lo nomina ambasciatore della propria organizzazione \"no profit\", per aver saputo parlare dell'importanza che ha la comunicazione, non solo con i giovani affetti da depressione e tendenze suicide, ma anche con tutti coloro che sono imprigionati dallo stigma della vergogna, invitandoli alla conversazione e a trovare le ragioni per distruggere i muri del silenzio.\nIl 28 luglio 2021 ha annunciato di essere autistico.\nDoppiatori italiani.\nNelle versioni in italiano dei suoi film e serie televisive, Miller \u00e8 stato doppiato da:"}
{"id": "693468", "revid": "46291", "url": "https://it.wikipedia.org/wiki?curid=693468", "title": "Astragalus", "text": "Astragalus \u00e8 un genere di piante appartenenti alla famiglia delle Fabacee (o Leguminose), diffuso nelle regioni temperate dell'emisfero nord.\nTassonomia.\nIl genere comprende oltre 2000 specie, tra cui:\nEcologia.\nAlcune specie di \"Astragalus\" sono usate come nutrimento dalle larve di alcune specie di Lepidoptera del genere \"Coleophora\": \"C. astragalella\" (\"A. glycyphyllos\"), \"C. cartilaginella\", \"C. colutella\", \"C. euryaula\", \"C. gallipennella\", \"C. hippodromica\", \"C. onobrychiella\", \"C. polonicella\" (\"A. arenarius\") e \"C. vicinella\".\nUsi medici.\nL\"'Astragalus membranaceus\", o \"hu\u00e1ngq\u00ed\" \u00e8 un'erba ricostituente originariamente utilizzata nella medicina cinese. Si crede che possa anche aumentare la produzione di latte, ."}
{"id": "693469", "revid": "709565", "url": "https://it.wikipedia.org/wiki?curid=693469", "title": "Arge", "text": "Arge () o Arges \u00e8 un personaggio della mitologia greca, figlio di Urano (il cielo) e di Gea (la terra).\nViene chiamato Piracmone da Virgilio e Acmonide (, lett. \"figlio dell'incudine\") da Ovidio nei \"Fasti\".\nMitologia.\nSecondo Esiodo era un ciclope ed aveva due fratelli (Sterope e Bronte), sapeva lavorare il ferro e costruire mura. Prestava all'inizio aiuto al dio Efesto nel preparare i fulmini di Zeus. In seguito Arge divenne una guardia di Zeus e spos\u00f2 una ninfa ed ebbe dei figli che incontrarono Ulisse molti anni dopo.\nLa morte.\nApollo voleva molto bene a suo figlio Asclepio e quando venne a sapere che Zeus lo aveva ucciso si volle vendicare uccidendo a sua volte i tre ciclopi e quindi Arge. Si racconta che la sua ombra vaga alle pendici del vulcano Etna.\nCuriosit\u00e0.\nUn minerale \u00e8 stato dedicato a questo ciclope: l'acmonidesite."}
{"id": "693470", "revid": "713714", "url": "https://it.wikipedia.org/wiki?curid=693470", "title": "Banca del Fucino", "text": "La Banca del Fucino \u00e8 una storica banca privata romana fondata nel 1923. Opera nella Citt\u00e0 metropolitana di Roma Capitale e nel resto del Lazio, in Abruzzo, nelle Marche, in Sicilia e in Lombardia. Dal 2019 fa parte del gruppo bancario Igea Banca.\nStoria.\nLa banca fu fondata nel 1923 da Giovanni Torlonia, terzo principe del Fucino, per finanziare le attivit\u00e0 economiche nei territori abruzzesi interessati dal prosciugamento e dalla bonifica del lago Fucino.\nLa sede centrale si trova nel centro storico di Roma in via Tomacelli. Nel 2010 la Banca del Fucino ha inaugurato la nuova direzione generale e gli uffici di presidenza nel palazzetto Baschenis Borghese, restaurato accuratamente per l'occasione.\nDal 2014 la banca si \u00e8 dotata di una divisione private banking e delle due relative sedi di Roma e Milano.\nNel dicembre 2017 \u00e8 scomparso all'et\u00e0 di 92 anni Alessandro Torlonia, presidente onorario della banca dopo esserne stato presidente per decenni, a partire dal 1947. \nAll'inizio del 2018 viene avviata una trattativa con la societ\u00e0 di riassicurazione di Panama, Barents Re, per un ingresso nel capitale che equivale a un salvataggio a causa di oltre 300 milioni di crediti deteriorati. Il progetto prevedeva un aumento di 50 milioni di cui 20 milioni versati dai Torlonia e la cessione dei crediti deteriorati. Nell'ottobre 2018 Barents Re si ritira. La banca, assistita dalla banca internazionale Rothschild, valuta l'ingresso di nuovi investitori.\nNei primi mesi del 2019 la soluzione: Banca del Fucino, con un patrimonio negativo di 1,9 miliardi di euro e quindi con una situazione economica compromessa, vara un aumento di capitale da 200 milioni che sar\u00e0 sottoscritto da Igea Banca. L'operazione prevede l'aggregazione e la fusione della Banca del Fucino in Igea Banca, presieduta dall'ex direttore generale della Rai Mauro Masi.\nLa Banca del Fucino diviene la capogruppo del nuovo gruppo bancario Igea Banca e controlla Igea Digital Bank S.p.A., tra le prime banche italiane specializzate in lending alle piccole e medie imprese e ai professionisti attraverso una piattaforma digitale proprietaria, Pasvim S.p.A., intermediario finanziario specializzato in cartolarizzazioni (distressed assets &amp; claims), e Tomacelli Immobiliare S.p.A., societ\u00e0 dedicata alla valorizzazione del patrimonio immobiliare del gruppo.\nIl gruppo bancario ha, inoltre, una partecipazione in E-Way Finance, societ\u00e0 non finanziaria specializzata in investimenti nel settore delle energie rinnovabili.\nIl 27 ottobre 2020 il consiglio di amministrazione di Banca del Fucino ha approvato il nuovo piano industriale fino al 2023.\nLa rete di filiali.\nLa Banca del Fucino \u00e8 presente sul territorio con 36 sportelli e centri private, in particolare nel Lazio, in Abruzzo, nelle Marche e in Sicilia. \u00c8 presente inoltre a Milano in Lombardia."}
{"id": "693485", "revid": "962319", "url": "https://it.wikipedia.org/wiki?curid=693485", "title": "Contea di New York", "text": ""}
{"id": "693491", "revid": "1431409", "url": "https://it.wikipedia.org/wiki?curid=693491", "title": "Dominic Purcell", "text": "Noto per aver interpretato Lincoln Burrows nella serie \"Prison Break\" e Mick Rory nelle serie \"Legends of Tomorrow\" e \"The Flash\"\nBiografia.\nDominic Haakon Myrtvedt Purcell nasce in Inghilterra da padre norvegese e madre irlandese, ma cresce in Australia. \u00c8 il loro primogenito e ha 4 fratelli: Damian, Jaime, Patrick e Marie-Therese.\nArriva al successo grazie al ruolo di Lincoln Burrows nella serie televisiva \"Prison Break\". Nel 2000 gira il film ' e nel 2001 \"Scene da un crimine\". Kurt Wimmer lo vuole per il film \"Equilibrium\" e David S. Goyer lo sceglie per interpretare il villain Dracula/Drake in ' accanto a Wesley Snipes. Di recente ha lavorato nella pellicola \"Paura primordiale\" di Michael Katleman.\nDal 2014 interpreta il supercriminale Heat Wave nella serie televisiva \"The Flash\", ruolo che riprender\u00e0 in \"Legends of Tomorrow\". In quest'ultima serie ha recitato dal 2016 al 2021, anno in cui (nel mese di aprile per la precisione) ha annunciato il suo addio alla serie tramite un post polemico sul suo profilo Instagram; tuttavia ha successivamente ritrattato le sue frasi affermando di tornare a partecipare alla serie periodicamente.\nVita privata.\nNel 1998 ha sposato la produttrice Rebecca Williamson da cui ha avuto quattro figli: Joseph (1999), Audrey (2001), e i gemelli Lily-Rose e Augustus (2003). I due si separano nel 2007 e divorziano l'anno dopo. \u00c8 fidanzato con l'attrice AnnaLynne McCord. \nIl 1\u00ba giugno 2016 in Marocco, durante le riprese della miniserie sequel di \"Prison Break\", ha rischiato la morte quando una sbarra di ferro gli \u00e8 caduta in testa, causandogli la rottura del naso e un trauma cranico. L'attore viene cos\u00ec trasportato da Casablanca a Marrakech per le cure. Il 7 giugno viene ricoverato in ospedale, senza causare problemi nelle riprese.\nDoppiatori italiani.\nNelle versioni in italiano dei suoi film, Dominic Purcell \u00e8 stato doppiato da:"}
{"id": "693492", "revid": "599013", "url": "https://it.wikipedia.org/wiki?curid=693492", "title": "Floyd Patterson", "text": "Carriera.\nDilettante.\nFloyd Patterson conquist\u00f2 il Golden Gloves dello Stato di New York nel 1951 nella categoria dei pesi medi e nel 1952 nella categoria dei mediomassimi.\nNello stesso anno, a soli diciassette anni, conquist\u00f2 la medaglia d'oro nei pesi medi alle Olimpiadi di Helsinki.\nBatt\u00e9 ai punti al primo turno il francese Omar Tebakka; nei quarti di finale l'olandese Leonardus Jansen, per KO al primo round; in semifinale il campione europeo svedese Stig Sj\u00f6lin, per squalifica al terzo round e in finale mise KO al primo round il rumeno Vasile Ti\u0163\u0103.\nPass\u00f2 professionista subito dopo le olimpiadi, dopo aver concluso la carriera dilettantistica con un record di 40 vittorie, di cui 37 prima del limite, e 4 sconfitte.\nProfessionista.\nPatterson debutt\u00f2 a torso nudo nei pesi mediomassimi. Combatt\u00e9 31 volte nel giro di quattro anni con un'unica sconfitta\u02d0 quella contro l'ex campione del mondo Joey Maxim, ai punti in otto riprese.\nCampione del mondo dei pesi massimi.\nInizi\u00f2 a combattere nei pesi massimi nel 1955. Pugile abbastanza leggero per la categoria, il 30 novembre 1956 divenne il pi\u00f9 giovane campione mondiale della storia, conquistando il titolo resosi vacante per il ritiro dell'imbattuto Rocky Marciano. Sconfisse a sorpresa a Chicago l'esperto campione mondiale dei mediomassimi Archie Moore per knock-out al quinto round. Grazie a questa vittoria, Patterson fu eletto Fighter of the Year (pugile dell'anno) 1956 dalla rivista Ring Magazine.\nDifese vittoriosamente quattro volte il titolo, battendo tra gli altri il campione olimpico dei pesi massimi di Melbourne 1956 Pete Rademacher, al suo debutto nei professionisti. Nel secondo round fu messo al tappeto da due ganci destri dello sfidante. Patterson si riprese e, a tre secondi dalla fine del sesto round, dopo sette atterramenti, Rademacher fin\u00ec KO. In un altro match con titolo in palio batt\u00e9 anche l'ex campione britannico e del Commonwealth Brian London.\nLa trilogia con Ingemar Johansson.\nIl 26 giugno 1959 Patterson fu sconfitto dal campione europeo, lo svedese Ingemar Johansson, allo Yankee Stadium di New York per KO al terzo round, dopo aver subito ben sette atterramenti. L'ultimo round di questo match fu proclamato \"round dell'anno\" da \"Ring Magazine\". Il match fu dichiarato \"sorpresa dell'anno\" dalla medesima rivista specializzata. La sconfitta apparve sospetta, alla luce della successiva rivincita del giugno del 1960, sempre a New York, quando Patterson sconfisse lo svedese per KO alla quinta ripresa. L'incontro fu comunque dichiarato \"combattimento dell'anno\" e la sua ultima ripresa \"round dell'anno\", sempre da \"Ring Magazine\".\nPatterson fu quindi il primo peso massimo a riuscire a riconquistare il titolo, record uguagliato e poi superato da Muhammad Ali, che ebbe modo di riconquistare il primato per tre volte. Nel 1960 Patterson fu nuovamente eletto Fighter of the Year (pugile dell'anno) da \"Ring Magazine\".\nIl 13 marzo 1961, a Miami Beach, fu disputato il terzo incontro tra Patterson e Johansson, che and\u00f2 nuovamente KO alla sesta ripresa. Nel 1996 questo match \u00e8 stato inserito da \"Ring Magazine\" al 31\u00ba posto nella classifica dei pi\u00f9 grandi match con titolo in palio della storia del pugilato e la prima ripresa \"round dell'anno\" 1961.\nIl doppio confronto Liston-Patterson.\nDopo una vittoriosa difesa per KO contro Tom Mc Neeley, Patterson esitava a mettere in palio il titolo contro il temibile Sonny Liston, un picchiatore dell'Arkansas nato in una piantagione di cotone, che tra il 1958 e il 1961 aveva scalato i \"ranking\" della categoria annientando a colpi di KO uno dopo l'altro i principali sfidanti al titolo mondiale. I suoi procuratori riuscirono a ottenere vari rinvii, anche a causa del fatto che alcune commissioni pugilistiche, tra cui quelle di Filadelfia e di New York, avevano inibito l'attivit\u00e0 a Liston per i suoi rapporti con alcuni boss mafiosi. Tra costoro Frankie Carbo e Blinky Palermo, che al tempo controllavano le scommesse sulla boxe. Inoltre anche la National Boxing Association, nel 1961, aveva sospeso Liston dall'attivit\u00e0 per le sue amicizie nella mafia.\nNel frattempo, la stampa premeva per l'incontro del secolo Patterson-Liston. La questione assunse importanza nazionale, tanto che lo stesso presidente statunitense John Fitzgerald Kennedy chiese pubblicamente a Patterson, durante un party alla Casa Bianca, di mettere fine alla paradossale situazione e porre in palio il suo titolo contro il picchiatore dell'Arkansas: \u00abPerch\u00e9 non affronta Liston?\u00bb, chiese Kennedy, e aggiunse: \u00ab\u00c8 indubbiamente uno sfidante degno di lei\u00bb.\nLa tanto attesa sfida si tenne il 25 settembre 1962, al Comiskey Park di Chicago. A Patterson tocc\u00f2 una borsa cinque volte superiore a quella dello sfidante che, pur di affrontare il campione, si accontent\u00f2 di 250.000 dollari. Liston, che aveva un allungo superiore di 34\u00a0cm, denunci\u00f2 al peso 24 libbre (quasi undici kg) pi\u00f9 del campione del mondo. L'incontro, disputato alla presenza di Frank Sinatra, dur\u00f2 appena 2 minuti e 6 secondi. Sonny Liston mise subito Patterson alle corde colpendolo con una terribile combinazione di destri e sinistri e lo tramort\u00ec con un clamoroso KO. Alla superiorit\u00e0 di Liston i cronisti reagirono dicendo che: \u00abSembrava un incontro tra pugili di categorie differenti\u00bb.\nIl 22 luglio 1963, a Las Vegas, si tenne la rivincita, ma l'esito fu lo stesso. Liston batt\u00e9 nuovamente Patterson per KO al primo round, dopo avergli inflitto ben tre atterramenti in soli 2 minuti e 10 secondi di combattimento. Chiaramente, in entrambi i casi, l'unico round del match fu nominato \"round dell'anno\".\nUltima parte della carriera.\nIl doppio KO, subito entrambe le volte al primo round, tuttavia, non sembrava aver seriamente compromesso la tenuta atletica dell'ex campione del mondo. Il 6 gennaio 1964, a Stoccolma, Patterson affront\u00f2 il campione italiano dei pesi massimi Santo Amonti. Lo statunitense lo atterr\u00f2 alla seconda e alla quarta ripresa. All'ottavo round assest\u00f2 un altro colpo al mento dell'italiano, mandandolo a sedere sulle corde. Amonti, pur rialzandosi prima del conteggio, allarg\u00f2 le braccia e prefer\u00ec abbandonare. Il 1\u00ba febbraio 1965, al Madison Square Garden di New York, l'ex campione del mondo batt\u00e9 ai punti in dodici riprese, con verdetto unanime, il forte canadese George Chuvalo, in una virtuale semifinale per il titolo mondiale. Il match fu dichiarato \"combattimento dell'anno\" per il 1965, sempre da \"Ring Magazine\".\nIl 22 novembre 1965, Floyd Patterson tent\u00f2 quindi di riconquistare il titolo mondiale contro il nuovo campione in carica Muhammad Ali, venendo sconfitto per arresto del combattimento al dodicesimo round, dopo aver toccato il tappeto con un ginocchio al sesto round. Fu peraltro un incontro a senso unico, con Ali che si divert\u00ec a sbeffeggiare e a girare attorno all'avversario per tutta la durata del match. \nPatterson combatt\u00e9 poi contro il campione britannico e del Commonwealth in carica, Henry Cooper, gi\u00e0 sfidante al titolo mondiale di Ali, battendolo per KO al quarto round. Il 14 settembre 1968, a Stoccolma, affront\u00f2 per il titolo il nuovo campione del mondo WBA Jimmy Ellis, fresco vincitore di un torneo eliminatorio per designare il successore di Ali, al quale era stata temporaneamente ritirata la licenza di combattere. Patterson fu sconfitto ai punti.\nCombatt\u00e9 ancora contro il quotato statunitense Jerry Quarry (un pari e una sconfitta) e il forte argentino Oscar Bonavena, vincendo ai punti. Poi disput\u00f2 l'ultimo incontro della carriera il 20 settembre 1972 contro il rientrato Muhammad Al\u00ec con in palio il titolo nordamericano. Fu nuovamente battuto per knock-out tecnico alla settima ripresa.\nIl ritiro.\nFloyd Patterson si ritir\u00f2 con un record di 55 vittorie (40 KO), 8 sconfitte e 1 pareggio. In seguito al ritiro dal ring, divenne allenatore.\nMor\u00ec a New Paltz l'11 maggio 2006, all'et\u00e0 di 71 anni. La International Boxing Hall of Fame lo ha riconosciuto fra i pi\u00f9 grandi pugili di ogni tempo. Nel 1998 la rivista The Ring lo ha collocato al 21\u00ba posto in una propria classifica dei migliori pesi massimi della storia del pugilato."}
{"id": "693494", "revid": "1632387", "url": "https://it.wikipedia.org/wiki?curid=693494", "title": "Ciclo mestruale", "text": "Il ciclo mestruale \u00e8 una sequenza di cambiamenti fisiologici periodici che ha luogo nell'apparato riproduttivo femminile (specificamente nell'utero e nelle ovaie) e che rende possibile la gravidanza. Il ciclo mestruale \u00e8 necessario per la produzione degli ovociti e per la preparazione dell'utero per la gravidanza. Circa l'80% delle donne dichiara di aver un qualche sintomo, da una a due settimane prima delle mestruazioni. I sintomi pi\u00f9 comuni includono acne, tensione mammaria, gonfiore, sensazione di stanchezza, irritabilit\u00e0 e sbalzi d'umore. Questi sintomi, nel 20%-30% delle donne, interferiscono con la vita normale e pertanto si qualificano come sindrome premestruale. Dal 3% all'8%, questi casi sono gravi.\nIl primo ciclo inizia generalmente tra i dodici e i quindici anni, un momento noto come \"menarca\"; talvolta pu\u00f2 iniziare anche pi\u00f9 precocemente, intorno agli otto anni di et\u00e0, un esordio ancora considerato normale. L'et\u00e0 media del primo ciclo \u00e8 generalmente ritardato nei paesi in via di sviluppo rispetto al mondo sviluppato. La durata tipica di tempo tra il primo giorno di un ciclo e il primo giorno del ciclo successivo pu\u00f2 variare da 21 a 45 giorni nelle donne giovani e tra 21 a 35 giorni nelle donne adulte (con una media di 28 giorni). Le mestruazioni terminano con la menopausa, che di solito si verifica tra i 45 e i 55 anni di et\u00e0. Il sanguinamento di solito dura da circa 3 a 7 giorni.\nIl ciclo mestruale \u00e8 regolato da cambiamenti ormonali, che possono essere modificati utilizzando contraccettivi a base di ormoni. Al suo mantenimento concorrono diverse strutture (sistema nervoso centrale, ipotalamo, ipofisi e ovaio) strettamente collegate tra loro. Ogni ciclo pu\u00f2 essere suddiviso in tre fasi, basate sugli eventi nell'ovaio (ciclo ovarico) o dell'utero (ciclo uterino). Il ciclo ovarico consiste nella fase follicolare, nell'ovulazione e nella fase luteale, mentre il ciclo uterino \u00e8 diviso in mestruazioni, fase proliferativa e fase secretoria.\nStimolato dall'aumento graduale della quantit\u00e0 degli estrogeni nella fase follicolare, le perdite di sangue (mestruazioni) si arrestano e il rivestimento dell'utero si addensa. I follicoli nelle ovaie iniziano a svilupparsi sotto l'influenza di una complessa interazione di ormoni e dopo alcuni giorni uno di essi, o occasionalmente due, diventa dominante (i follicoli non dominanti si restringono e muoiono). Circa alla met\u00e0 del ciclo, da 24-36 ore dopo l'escrezione dell'ormone luteinizzante (LH), il follicolo dominante rilascia un ovocita, in un evento chiamato \"ovulazione\". Dopo l'ovulazione, l'ovocita vive solo per 24 ore o meno, se non viene fecondato, mentre i resti del follicolo dominante nelle ovaie diventa un corpo luteo; questo corpo ha la funzione primaria di produrre grandi quantit\u00e0 di progesterone. Sotto l'influenza del progesterone, avvengono modifiche al rivestimento uterino al fine di preparare un potenziale impianto di un embrione e iniziare una gravidanza. Se l'impianto non si verifica entro circa due settimane, il corpo luteo si evolve, provocando una brusca caduta dei livelli, sia di progesterone che di estrogeni. La diminuzione degli ormoni provoca l'espulsione del rivestimento dell'utero, in un processo noto come \"mestruazioni\". Le mestruazioni si verificano in molti animali, tra cui toporagni, pipistrelli e altri primati come le scimmie antropomorfe.\nDescrizione.\nSolo le femmine dei primati, compresa la donna, vivono il ciclo mestruale. Molti placentati e marsupiali passano invece delle fasi di estro o di calore. Il ciclo mestruale \u00e8 sotto il controllo degli ormoni sessuali ed \u00e8 necessario per la riproduzione. Nelle donne il ciclo mestruale si ripete con cadenza mensile dalla pubert\u00e0 alla menopausa.\nDurante il ciclo mestruale, il corpo della donna sessualmente matura fa aumentare le dimensioni dell'endometrio dell'utero con un progressivo aumento di estrogeni, e quando questo ormone raggiunge livelli critici viene prodotto dell'estradiolo, e poco dopo inizia la stimolazione delle ovaie per mezzo dell'ormone FSH (\"Follicle Stimulating Hormone\"), e dell'ormone luteinizzante LH. I follicoli iniziano a crescere e dopo qualche giorno uno di loro matura in un ovulo a causa di un processo di feedback negativo. A quel punto le ovaie rilasciano un ovocita (o eventualmente pi\u00f9 di uno, nel caso in cui ci sia una doppia emissione di ovociti durante l'ovulazione, e in questo caso si hanno dei gemelli eterozigoti, o gemelli non identici, in caso di fecondazione; gemelli identici, o \"monozigoti\", si hanno da un singolo ovulo, attraverso la mitosi di uno zigote in due zigoti differenti). Le cellule della granulosa e della teca che precedentemente proteggevano l'ovocita, ora si trasformano in corpo luteo, ricco di proteine e grassi, che ha la funzione di continuare la produzione di estrogeni e progesterone nei primi tre mesi di gravidanza (in seguito questo ruolo viene assunto dalla placenta).\nIl rivestimento dell'utero, l'endometrio (mucosa uterina), si inspessisce fino a 2\u20133\u00a0mm in seguito a un aumento degli estrogeni. Dopo l'ovulazione, questo rivestimento cambia per prepararsi al potenziale concepimento e impianto dell'uovo fecondato per dare il via a una gravidanza (si inspessisce fino a 5\u20136\u00a0mm, si arricchisce di capillari e di depositi di lipidi e glicogeno grazie allo stimolo del progesterone). L'ormone progesterone cresce dopo l'ovulazione e raggiunge il picco poco dopo.\nSe la fecondazione non avviene, l'utero si libera del rivestimento culminando con le mestruazioni, che segnano il punto minimo per l'attivit\u00e0 degli estrogeni. Questo si manifesta al mondo esterno nella forma del \"mestruo\": parte essenziale dell'endometrio e prodotti sanguigni che escono dal corpo attraverso la vagina. Sebbene questo sia comunemente definito come sangue, differisce nella composizione dal sangue venoso. I cicli mestruali si contano dall'inizio della mestruazione, poich\u00e9 questo \u00e8 un segno esteriore che corrisponde da vicino al ciclo ormonale. Il mestruo, o lo spurgo o altri segni mestruali possono terminare in diversi punti nel nuovo ciclo.\nL'uso comune si riferisce alle mestruazioni (dal latino \"mensis\", mese, ovvero che si verificano una volta al mese) come un \"ciclo\". Solitamente indica che una donna non \u00e8 incinta, ma si pu\u00f2 verificare la presenza di perdite anche nelle prime fasi della gravidanza, chiamate \"false mestruazioni\". Queste differiscono dall'effettivo ciclo mestruale in quanto sono perdite minori del solito; talvolta questa differenza pu\u00f2 non essere notata. Durante gli anni fertili, la mancanza di mestruazioni fornisce la prima indicazione alla donna sulla sua possibile condizione.\nLe mestruazioni formano una normale parte di un processo ciclico naturale che si svolge nelle donne sane tra la pubert\u00e0 e la fine della fertilit\u00e0. L'inizio delle mestruazioni, conosciuto come \"menarca\", avviene attorno ai dodici anni. Fattori quali l'eredit\u00e0, la dieta e soprattutto la salute possono accelerare o ritardare il menarca.\nLa condizione di pubert\u00e0 precoce \u00e8 causa del sopraggiungere delle mestruazioni in bambine di soli 8 anni. Alcune donne hanno il loro primo ciclo nella tarda adolescenza, che \u00e8 il periodo dell'accrescimento della statura. L'ultimo periodo, la menopausa, solitamente sopraggiunge tra i 45 e i 55 anni. Variazioni di questo schema necessitano di cure mediche. L'amenorrea si riferisce alla prolungata assenza del mestruo durante il periodo fertile di una donna per ragioni diverse dalla gravidanza. Per esempio, le donne con pochissimo grasso corporeo, come le atlete, potrebbero cessare di mestruare. La presenza di mestruazioni non prova che l'ovulazione abbia avuto luogo: le donne che non ovulano possono avere cicli mestruali. Questi cicli anovulari tendono ad avvenire con minore regolarit\u00e0 e mostrano una maggiore variazione nella lunghezza del ciclo. Inoltre, l'assenza delle mestruazioni non prova che la fecondazione sia avvenuta poich\u00e9 la mancata produzione dell'ormone in donne non incinte pu\u00f2 sopprimere in certe occasioni il flusso mestruale.\nLe fasi.\nLe donne mostrano notevoli variazioni nella lunghezza dei loro cicli mestruali. La lunghezza del ciclo differisce anche a seconda delle specie animali (in questo caso per\u00f2 si parla di ciclo estrale.)\nLa lunghezza del ciclo pu\u00f2 variare; 28 giorni sono presi come rappresentativi della media del ciclo ovulatorio nelle donne. Per convenzione si usa l'inizio delle perdite mestruali per segnare l'inizio del ciclo, cos\u00ec che il primo giorno di perdite \u00e8 chiamato \"primo giorno del ciclo\".\nIl ciclo mestruale si pu\u00f2 dividere in quattro fasi:\nMestruazione.\nL'eumenorrea denota il normale, regolare, flusso mestruale che dura per qualche giorno, di solito dai 3 ai 5 giorni, ma anche dai 2 ai 7 \u00e8 considerato normale: la variazione dipende dal calibro delle arteriole interessate dall'emorragia . La perdita media di sangue durante le mestruazioni \u00e8 di 35 millilitri, ma anche tra i 10 e gli 80 ml \u00e8 considerato normale.\nDiverse donne hanno inoltre riferito la comparsa dell'endometrio come tessuto misto a sangue. Un enzima chiamato plasmina, contenuto nell'endometrio, tende a inibire la coagulazione del sangue (attua la fibrinolisi). A causa di questa perdita di sangue, le donne hanno un maggiore fabbisogno di ferro rispetto agli uomini. Molte donne hanno avuto esperienza di crampi uterini, altrimenti chiamati dismenorrea, durante questo periodo.\nFase follicolare.\nNella fase follicolare del ciclo ovarico l'ipofisi rilascia quantit\u00e0 modeste di FSH e di LH in risposta alle stimolazioni provenienti dall'ipotalamo; in questa fase le cellule del follicolo immaturo dispongono di recettori per l'ormone FSH ma non per quelli per l'ormone LH. Le molecole di FSH inducono l'accrescimento da cinque a sette follicoli ovarici e le cellule di tale struttura in sviluppo producono estrogeni. Questi follicoli, che sono stati cresciuti per la gran parte dell'anno in un processo noto come follicologenesi, competono con tutti gli altri per il dominio. Il follicolo pi\u00f9 grande esprime un numero maggiore di recettori per FSH sulla superficie e, di conseguenza, ne riceve di pi\u00f9, sottraendo l'ormone ai follicoli pi\u00f9 piccoli. Inoltre, il follicolo dominante secerne inibina che serve a fermare la maturazione degli altri follicoli sopprimendo la produzione di FSH.\nQuesto \"follicolo dominante\" continua a crescere, forma un rigonfiamento vicino alla superficie dell'ovaia, e diventa presto competente per l'ovulazione.\nUna bassa concentrazione di estrogeni da parte del follicolo mantiene la secrezione di gonadotropine ipofisarie (FSH, LH) a livelli parimenti modesti attraverso un meccanismo di feedback negativo. Questi rapporti ormonali si modificano in modo radicale e bruscamente nella fase ovulatoria quando il ritmo della secrezione di estrogeni da parte del follicolo in sviluppo inizia a crescere molto rapidamente; per un controllo feedback positivo aumenteranno notevolmente anche le gonadotropine (FSH, LH). Ormai la maturazione del follicolo \u00e8 arrivata a un punto tale che questa struttura dispone di recettori per l'ormone LH e pu\u00f2 rispondere a questa molecola segnale che determina nel follicolo stesso la definitiva maturazione; l'ovulazione si verifica circa 24 ore dopo la comparsa del picco di LH; in seguito all'ovulazione, LH stimola la formazione del corpo luteo, una particolare struttura cicatriziale che funziona come ghiandola endocrina.\nI follicoli producono estrogeni. Questi estrogeni iniziano la formazione di un nuovo strato di endometrio nell'utero, storicamente identificato come l'endometrio proliferativo. Se fecondato, l'embrione sar\u00e0 impiantato all'interno di questa polpa ospitale.\nOvulazione.\nQuando il follicolo \u00e8 maturato, secerne abbastanza estradiolo da portare al rilascio dell'ormone luteinizzante (LH). In un ciclo medio questo rilascio di LH avviene intorno al dodicesimo giorno e pu\u00f2 durare 48 ore. Il rilascio di LH fa maturare l'ovulo e indebolisce la parete del follicolo ovarico. Questo processo porta all'ovulazione: il rilascio dell'ovulo maturo, la cellula pi\u00f9 grande del corpo (con un diametro di circa 0,5\u00a0mm). Quale delle due ovaie (sinistra o destra) avviene in modo alternato. Le tube di Falloppio devono catturare l'ovulo e fornire il posto per la fecondazione. Un caratteristico muco chiaro e filante viene secreto dalla cervice, pronta ad accettare lo sperma. In alcune donne, l'ovulazione porta un caratteristico dolore chiamato \"Mittelschmerz\" (termine tedesco che significa 'dolore centrale') che dura per qualche ora. Il repentino cambiamento ormonale nel momento dell'ovulazione pu\u00f2 causare in alcune donne un leggero sanguinamento. Molte donne percepiscono la variazione nel muco cervicale, specialmente se stanno monitorando i propri segni di fertilit\u00e0. Un ovulo non fertilizzato sar\u00e0 alla fine disintegrato o dissolto nell'utero. \u00c8 stato dimostrato che le donne durante l'ovulazione hanno il senso dell'olfatto pi\u00f9 sensibile, mentre durante la fase mestruale esso si presenta diminuito.\nFase luteinica.\nIl corpo luteo \u00e8 il corpo solido che si forma nelle ovaie dopo che l'ovulo \u00e8 stato rilasciato dalle tube di Falloppio, \u00e8 cresciuto e si \u00e8 diviso. Dopo l'ovulazione, il follicolo residuo si trasforma nel corpo luteo con l'aiuto di ormoni secreti dall'ipofisi. Questo corpo produrr\u00e0 progesterone ed estrogeni per approssimativamente due settimane. Il progesterone gioca un ruolo chiave nel convertire l'endometrio proliferativo in un rivestimento accogliente per un eventuale impianto e per le prime fasi della gravidanza. Esso innalza anche la temperatura corporea da un quarto a mezzo grado centigrado, perci\u00f2 le donne che misurano la temperatura giornalmente possono accorgersi che sono nella fase luteinica. L'ovulo, se sar\u00e0 stato fecondato, viagger\u00e0 come blastula attraverso le tube di Falloppio fino alla cavit\u00e0 uterina e si impianter\u00e0 6 o 12 giorni dopo l'ovulazione. Poco dopo l'impianto, l'embrione segnaler\u00e0 la propria esistenza al sistema materno. Un segnale precoce viene dato dalla gonadotropina corionica (HCG), ormone che si pu\u00f2 misurare con un test di gravidanza. Esso ha un ruolo importante nel mantenere il corpo luteo \"vivo\" e capace di produrre ancora progesterone. Senza gravidanza (e quindi senza HCG) il corpo luteo scompare, e il livello di progesterone crolla. Ci\u00f2 determina l'inizio di un nuovo ciclo mestruale.\nPeriodo di fertilit\u00e0.\nLa lunghezza della fase follicolare - e di conseguenza, quella del ciclo mestruale - possono variare. La fase lutea al contrario dimostra regolarit\u00e0. Per alcune donne questa dura 10 giorni, per altre 16 (in media 14 giorni), tuttavia per ciascuna donna tale lunghezza \u00e8 fissa. Gli spermatozoi sopravvivono all'interno di una donna per 3 giorni in media, si considera normale fino a 5 giorni di sopravvivenza. \u00c8 stata documentata una gravidanza risultante da sperma sopravvissuto 8 giorni. \nIl periodo pi\u00f9 fertile (periodo con maggiore probabilit\u00e0 che un rapporto sessuale induca a gravidanza) dura fra 5 giorni prima dell'ovulazione fino a 1-2 giorni successivi. In un ciclo di 28 giorni con una fase lutea di 14 giorni, il periodo di maggior fertilit\u00e0 corrisponde alla seconda e inizio terza settimana del ciclo.\nI metodi di pianificazione della nascita basati sul controllo della fertilit\u00e0 mirano a determinare il periodo dell'ovulazione al fine di identificare i giorni fertili e quelli non fertili del ciclo.\nChiunque abbia sentito parlare di ciclo mestruale e ovulazione potrebbe assumere, a modo di contraccettivo, che il ciclo mestruale duri 28 giorni, e che l'ovulazione occorra sempre 14 giorni dopo l'inizio delle mestruazioni. Questa assunzione pu\u00f2 condurre a gravidanze non volute. Da notare inoltre che non sempre le perdite di sangue contano come mestruazioni, e ci\u00f2 pu\u00f2 essere fuorviante ai fini del calcolo del periodo di fertilit\u00e0.\nSe una donna intende concepire, il periodo pi\u00f9 fertile occorre tra 19 e 10 giorni precedenti le mestruazioni. Parecchie donne utilizzano degli strumenti di rivelazione dell'ovulazione che rilevano la crescita di LH nelle urine per identificare il periodo pi\u00f9 fertile. Altri strumenti si basano sull'osservazione di uno o pi\u00f9 dei tre segnali primari di fertilit\u00e0 (temperatura basale corporea, fluido cervicale, e posizione cervicale).\nUna credenza diffusa sostiene che l'inizio delle mestruazioni tenda a sincronizzarsi fra donne che vivono nello stesso ambiente. Questo fenomeno (effetto McClintock) \u00e8 stato descritto per la prima volta nel 1971, ed \u00e8 stato attribuito all'azione di un feromone nel 1988, anche se poi indagini pi\u00f9 approfondite hanno seriamente messo in dubbio le conclusioni di tali ricerche.\nControllo ormonale.\nIl ciclo mestruale \u00e8 regolato in maniera altamente complessa. Per molti anni, il dibattito fra i ricercatori si \u00e8 sviluppato attorno a quale sistema regolatore detenesse per ultimo il controllo: l'ipotalamo, l'ipofisi, oppure le ovaie con il follicolo; ma tutti e tre i sistemi interagiscono. In qualsiasi scenario, il follicolo ovarico detiene un ruolo critico: fa maturare l'endometrio, provvede lo stimolo appropriato all'ipotalamo e all'ipofisi, e contribuisce alla modificazione del muco cervicale. Due ormoni sessuali giocano un ruolo fondamentale nel controllo del ciclo mestruale: l'estradiolo e il progesterone. Ma tutti e tre i sistemi devono interagire tra loro.\nFrequenza.\nLa mestruazione si ha ogni 28 giorni, e dura circa 7 giorni. Intervalli minori o uguali a 21 giorni si chiamano \"polimenorrea\"; per cicli uguali o superiori a 35 giorni \u00e8 \"oligomenorrea\".\nSi ha \"amenorrea\" se l'intervallo supera i 90 giorni.\nFlusso.\nIl flusso mestruale normale varia tra 50 ml \u00b1 30 ml. Segue un andamento \"crescendo-decrescendo\", che \u00e8: partenza con un livello moderato, qualche incremento, e poi una lenta diminuzione fino a sgocciolio. Flussi molto abbondanti o maggiori di 80 ml (\"ipermenorrea\" o \"menorragia\") possono derivare da disturbi ormonali, anormalit\u00e0 uterine, incluso leiomioma uterino o cancro, e altre cause. Il fenomeno opposto, un sanguinamento molto ridotto, \u00e8 detto \"ipomenorrea\".\nDurata.\nIn media il sanguinamento dura quasi una settimana dall'inizio del ciclo.\nSanguinamenti prolungati (\"menorragia\", anche \"meno-metrorragia\") non mostrano un andamento chiaro. Il sanguinamento disfunzionale uterino \u00e8 provocato da disfunzioni ormonali, generalmente senza ovulazione. Tutti i sanguinamenti anomali necessitano attenzione medica; possono indicare sbilanciamenti ormonali, fibromi uterini, o altri problemi.\nEtimologia e mese lunare.\nI termini \"mestruazione\" e \"mese\" derivano dal Latino \"mensis\" (mese), che \u00e8 in stretta relazione con il Greco \"mene\" (luna) e con la radice della parole inglesi \"month\" e \"moon\"\u2014riflettendo il fatto che la Luna impiega quasi 28 giorni (precisamente 27,32 giorni) per compiere una rivoluzione attorno alla Terra. Il mese sinodico mese lunare, il periodo tra due lune nuove (o lune piene), \u00e8 di 29.53 giorni.\nContenimento del flusso mestruale.\nEsistono diversi prodotti per contenere il flusso mestruale della donna.\nProdotti riutilizzabili.\nIn aggiunta a questi prodotti, le aziende farmaceutiche forniscono inoltre comuni anti-infiammatori non-steroidei (FANS) per lenire i crampi mestruali. Alcune erbe, come la dong quai, le foglie di lampone e il viburnum opalus, si dice siano efficaci per diminuire i dolori mestruali.\nMestruazioni negli altri mammiferi.\nSolo negli ominidi avviene un ciclo mestruale completo, come descritto. I cicli mestruali variano nella durata, da un periodo di 29 giorni dei pongo fino ai 37 giorni degli scimpanz\u00e9.\nLe femmine di altre specie di mammiferi hanno il \"ciclo estrale\" invece di quello mestruale. A differenza degli animali con il ciclo mestruale, le femmine con il ciclo estrale sono feconde solo durante questo periodo. Durante il ciclo l'imminente ovulazione \u00e8 annunciata ai maschi con segnali visivi e comportamentali, feromoni o entrambi. Se non ha luogo la fecondazione, l'utero riassorbe l'endometrio e non si produce nessuna emorragia mestruale. Esistono differenze significative tra il ciclo estrale e quello mestruale. Alcuni animali domestici, come il gatto e il cane, sperimentano la fuoriuscita di piccole quantit\u00e0 di sangue mentre sono in calore. Questa fase del ciclo estrale corrisponde alla fase follicolare del ciclo mestruale e non dovrebbe essere confusa con le mestruazioni.\nMestruazioni nelle culture.\nMolte religioni hanno tradizioni collegate alle mestruazioni. Queste consistono a volte in divieti di compiere certe azioni durante le mestruazioni (come per esempio l'avere rapporti sessuali secondo la religione ebraica ortodossa o l'Islam), o in pratiche che devono essere eseguite alla fine di ogni periodo mestruale (come il \"mikvah\" nella religione ebraica e il \"ghusl\" nell'Islam). Nell'induismo durante le mestruazioni le donne non possono effettuare il p\u016bj\u0101 e diverse altre pratiche di culto; in alcune zone del Nepal non possono partecipare nemmeno alle normali attivit\u00e0 familiari e vengono confinate in capanne di fortuna (cfr. \"chhaupadi\").\nIn varie parti del mondo anticamente sono esistite delle credenze secondo le quali la donna mestruata non dovesse toccare le piante, per non farle seccare: in Andalusia, Grecia e nell'Italia meridionale non doveva guardare il grembo di altre donne, perch\u00e9 poteva renderle sterili (Sicilia), non poteva toccare il grano perch\u00e9 lo avrebbe reso non commestibile (Puglia), non poteva aiutare nella preparazione domestica di distillati, salse e marmellate (Abruzzo, Calabria, Puglia e Sicilia), in Provenza e nell'Italia settentrionale (Piemonte e Valle d'Aosta) nella salatura dei cibi (e per la sua condizione detta \"non salatrice\") ecc. poich\u00e9 si pensava potesse causarne una non eccellente riuscita."}
{"id": "693497", "revid": "712828", "url": "https://it.wikipedia.org/wiki?curid=693497", "title": "Chisame Hasegawa", "text": ""}
{"id": "693498", "revid": "767487", "url": "https://it.wikipedia.org/wiki?curid=693498", "title": "La baia del tuono", "text": "La baia del tuono \u00e8 un film statunitense drammatico del 1953 diretto da Anthony Mann e interpretato da James Stewart e Joanne Dru.\nLa collaborazione Anthony Mann/James Stewart \u00e8 nota soprattutto per i cinque famosi western che il regista ha diretto con Stewart protagonista (Winchester '73, L\u00e0 dove scende il fiume, Lo sperone nudo, Terra lontana e L'uomo di Laramie). Questo film, meno noto, \u00e8 il primo dove si tratta un genere al di fuori del collaudato western con Mann regista e Stewart attore, trasportando al giorno d'oggi i consueti canoni descrittivi e morali tipici delle pellicole precedenti.\nTrama.\nIl film narra la storia di un ex-ingegnere della Marina statunitense, Steve Martin, e del suo amico Johnny Gambi che ottiene il permesso per perforare dei pozzi di petrolio in Louisiana.\nSpinti dal desiderio di diventare ricchi, dovranno presto scontrarsi con l'inospitalit\u00e0 e l'ostilit\u00e0 della popolazione locale, soprattutto dei pescatori che non vogliono la piattaforma di perforazione, e con le forze della natura sotto forma di un grosso uragano. A complicare ulteriormente la situazione \u00e8 la tormentata storia d'amore con una ragazza locale, Stella.\nAlla fine il coraggio dei due amici avr\u00e0 la meglio su tutto."}
{"id": "693499", "revid": "842", "url": "https://it.wikipedia.org/wiki?curid=693499", "title": "Sega Master System II", "text": ""}
{"id": "693503", "revid": "256896", "url": "https://it.wikipedia.org/wiki?curid=693503", "title": "Gioc", "text": ""}
{"id": "693504", "revid": "67875", "url": "https://it.wikipedia.org/wiki?curid=693504", "title": "Sega Master System 2", "text": ""}
{"id": "693511", "revid": "67875", "url": "https://it.wikipedia.org/wiki?curid=693511", "title": "Master System II", "text": ""}
{"id": "693512", "revid": "67875", "url": "https://it.wikipedia.org/wiki?curid=693512", "title": "Master System 2", "text": ""}
{"id": "693517", "revid": "287204", "url": "https://it.wikipedia.org/wiki?curid=693517", "title": "Olio di semi di arachide", "text": "L'olio di semi di arachide o olio di arachidi \u00e8 un olio vegetale che si ricava per pressione o per mezzo di solventi dai semi di arachidi.\nCome tutti gli oli di semi pu\u00f2 contenere tracce di sostanze contenute nel seme oleoso.\nPu\u00f2 per\u00f2 contenere, se non adeguatamente raffinato, anche proteine lipofile ed allergeni (agglutinine e oleosine) che introducono un rischio per chi soffre di grave allergia alle arachidi\nVista l'alta diffusione ed il rischio di severe reazioni della allergia alle arachidi, la maggioranza degli oli di semi di arachide sul mercato sono altamente raffinati.\nCome altri frutti a guscio e sementi da cui estrarre oli le arachidi sono soggette al rischio di contaminazione da funghi e micotossine. Di particolare pericolosit\u00e0 sono le aflatossine che possono contaminare le derrate conservate non correttamente. L'aflatossina \u00e8 un composto potenzialmente cancerogeno prodotto da \"Aspergillus flavus e Aspergillus parasiticus\" che possono invadere arachidi, mais, semi di cotone, di riso e altre merci. In tutti i paesi avanzati sono in atto programmi di controllo e procedure di stoccaggio per cui le concentrazioni di aflatossine nelle arachidi commestibili \u00e8 attentamente monitorato. L'aflatossina \u00e8 generalmente associata alla porzione proteica delle arachidi e quindi generalmente non si trova nell'olio raffinato.\nSe altamente raffinato, con acidi grassi liberi &lt;0,05%, il punto di fumo pu\u00f2 superare 220. A queste condizioni, visto il grado di insaturazione non elevato e la minima concentrazione di acido \u03b1-linolenico pu\u00f2 essere utilizzato per la frittura.\nProduzione.\nLe arachidi sono prodotte in quantit\u00e0 significative in pi\u00f9 di 30 paesi, con i dati relativi alla produzione mondiale stimati attorno ai 50 milioni di tonnellate (dati del 2018 riferiti alle arachidi con guscio). I tre maggiori produttori di arachidi sono India, Cina e Stati Uniti che rappresentano circa il 65% della produzione mondiale.\nLa produzione di olio di arachidi subisce la pressione competitiva della pi\u00f9 redditizia produzione di arachidi per il loro consumo diretto, come \"snack\" o come burro di arachide.\nLa ripartizione nell'utilizzo delle arachidi per la produzione dell'olio o per il consumo diretto varia sensibilmente da paese a paese. Mentre in India, il 75% delle arachidi prodotte in quel paese vengono frantumate per produrre l'olio, negli USA solo Il 10-12% della produzione di arachidi viene avviata alla estrazione dell'olio. La maggior redditivit\u00e0 delle arachidi destinate al consumo diretto comporta che le arachidi utilizzate per l'estrazione dell'olio siano state separate dalle scorte commestibili a causa di loro difetti compreso il potenziale rischio della presenza di aflatossine e micotossine. Il contenuto di lipidi nel seme di arachide \u00e8 relativamente alto, dell'ordine del 50% indipendentemente dalle variet\u00e0 e dall'area di produzione. Alto anche il contenuto di proteine (22%) che rende il prodotto residuo dall'estrazione dell'olio utile per l'alimentazione animale..\nDopo una minima estrazione dell'olio, il materiale residuo pressato, chiamato in genere torta, che \u00e8 povera di olio e ricca di proteine, pu\u00f2 essere utilizzata per il cibo animale se l'aflatossina viene mantenuta al di sotto di livelli accettabili.\nSe la torta pressata \u00e8 inaccettabile per l'alimentazione, come gran parte del materiale rimanente dopo l'estrazione fisica e chimica, viene relegata all'uso come fertilizzante.\nDopo l'estrazione l'olio grezzo deve subire una completa raffinazione chimica. Il rischio di trasferimento di aflatossine e micotossine dai semi ad oli altamente raffinati \u00e8 quasi nullo.\nCaratteristiche chimico fisiche.\nLe caratteristiche chimico fisiche degli oli vegetali possono variare in funzione del processo di raffinazione.\nA temperatura ambiente \u00e8 liquido e si presenta come una sostanza oleosa di colore giallo pi\u00f9 o meno intenso.\nI valori standard dell'olio di semi di arachidi non raffinato sono:\nComposizione.\nIn tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione. \nL'olio di semi di arachide \u00e8 composto prevalentemente da trigliceridi con la seguente distribuzione tipica di acidi grassi, come indicato nel Codex Alimentarius.\nLa concentrazione di acidi a catena molto lunga, acido arachico e superiori, non deve superare il 4,8%.\nL'alta concentrazione di acidi grassi polinsaturi e monoinsaturi lo rende particolarmente suscettibile all'autoossidazione, che pu\u00f2 essere ritardata dai tocoli naturalmente presenti o da antiossidanti addizionati.\nLa concentrazione totale di steroli rilevata su oli non raffinati \u00e8 900-2900 mg/kg."}
{"id": "693518", "revid": "7967", "url": "https://it.wikipedia.org/wiki?curid=693518", "title": "Secrezia", "text": ""}
{"id": "693523", "revid": "363629", "url": "https://it.wikipedia.org/wiki?curid=693523", "title": "Milva Alexander Platz", "text": "Milva (Alexander Platz) \u00e8 un album della cantante italiana Milva, pubblicato dall'etichetta discografica RCA Victor nel 1982.\nIl disco.\nSi tratta della versione cantata in francese dell'album \"Milva e dintorni\", pubblicato nello stesso anno in Italia, Germania e Giappone. I brani all'interno del 33 giri sono disposti in un ordine leggermente diverso rispetto alla versione italiana. Autori dei brani in italiano sono Franco Battiato e Giusto Pio, mentre le versioni in francese sono state curate da Claude Lemesle e Thierry S\u00e9chan; le versioni in francese dei primi due brani sono invece di Massimo Gallerani (allora compagno della cantante).\nTra i musicisti Filippo Destrieri (tastiera), Paolo Donnarumma (basso), Alberto Radius (chitarra). Le basi musicali utilizzate, arrangiate da Franco Battiato e Giusto Pio, sono le stesse della versione italiana. Le fotografie sui due lati della copertina dell'album sono di Elisabetta Catalano, quella sulla busta interna \u00e8 di Massimo Gallerani. La busta interna contiene i testi di tutte le canzoni."}
{"id": "693529", "revid": "958185", "url": "https://it.wikipedia.org/wiki?curid=693529", "title": "Digiuno", "text": "Il digiuno \u00e8 uno stato di privazione degli alimenti, volontaria o imposta. \nIl \"digiuno secco\" consiste nella privazione anche del bere liquidi, mentre il \"digiuno umido\" assume solo alimenti solidi.\nIl digiuno in medicina.\nLa medicina considera dannoso e pericoloso per la salute un digiuno prolungato.\nEffetti fisiologici del digiuno.\nUn digiuno eccessivamente protratto nel tempo innesca il fenomeno della gluconeogenesi. Ossia, l'impiego delle proteine per ottenere il glucosio necessario per mantenere i valori glicemici nella norma; le scorte epatiche di glicogeno vengono esaurite in circa 24 ore.\nAlcune componenti della massa magra, in particolare il muscolo scheletrico, vengono intaccate per ricavare aminoacidi al fine di convertirli in glucosio o rifornirli agli altri tessuti, mentre avviene un graduale incremento del rilascio di acidi grassi (FFA) dal tessuto adiposo. L'incremento sostanziale dei livelli di corpi chetonici generati in sede epatica dagli stessi FFA avviene solo una volta esaurito il glicogeno epatico, dopo circa 24 ore di privazione di carboidrati alimentari.\nLe trasformazioni organiche durante il digiuno.\nSecondo diverse ricerche, il digiuno determinerebbe una progressiva selezione di grassi, come carburanti corporei; cosicch\u00e9 l'utilizzo degli aminoacidi provenienti dalle proteine muscolari (precursori della gluconeogenesi) termina abbastanza rapidamente, venendo questi sostituiti dagli acidi grassi da cui derivano i corpi chetonici o chetoacidi.\nDopo la prima settimana il livello di corpi chetonici nel sangue diviene elevato e il cervello comincia ad utilizzare preferenzialmente questi come carburante, al posto del glucosio.\nLa sovrapproduzione di chetoacidi, acido \u03b2-idrossibutirrico e acido acetoacetico, per sostituire il glucosio come principale fonte di carburante per il cervello dell'uomo a digiuno, rappresenta, dunque, la chiave di volta per il risparmio proteico in tali condizioni.\nLa chetosi, in definitiva, \u00e8 il principale meccanismo chiamato in causa per la sopravvivenza dell'uomo a digiuno, in quanto i chetoni, soprattutto il D-beta-idrossibutirrato, rappresentano substrati energetici cerebrali alternativi al glucosio, ed il loro impiego da parte del cervello protegge i muscoli dalla degradazione causata dalla sintesi del glucosio dalle loro proteine, che si verifica inizialmente.\nIl digiuno nella medicina alternativa.\nSecondo alcune ipotesi della medicina alternativa, il digiuno prolungato avrebbe effetto benefico su diversi stati patologici.\nAd esempio, l'ipotesi igienista di Herbert Shelton teorizza un rinnovo dei tessuti interni tramite il digiuno; autore di numerosi libri e ricerche, la sua opera maggiore fu \"Il digiuno pu\u00f2 salvarvi la vita\" nel quale riporta le sue esperienze e casistiche nel suo studio sul digiuno fra i suoi pazienti, nell'arco di numerosi anni.\nIl metodo del digiuno secco frazionato del dottore russo Sergej Filonov, l'allievo di Jurij Nikolaev, si \u00e8 diffuso in Russia e si sta facendo conoscere anche in Europa. Quest'approccio terapeutico si fonda sulla totale astinenza da cibo e acqua per un periodo determinato di tempo, da un minimo di 1 giorno a un massimo di 11 giorni. \u00c8 un metodo che ha i suoi detrattori e i suoi sostenitori: alcuni lo considerano pi\u00f9 efficace del digiuno idrico, altri invece lo ritengono pericoloso e dannoso per l'organismo.\nIl digiuno come pratica politica.\nCome forma di protesta, il digiuno venne utilizzato gi\u00e0 nell'antichit\u00e0. Nei primi anni del XX secolo lo riscoprirono le suffragette inglesi incarcerate e gli irredentisti irlandesi; a rendere nota in tutto il mondo la pratica dello \"sciopero della fame\" fu per\u00f2 Gandhi che ne teorizz\u00f2 le ragioni ed i metodi, incardinandolo nel pensiero nonviolento.\nIl digiuno come pratica religiosa.\nIl digiuno (l'astinenza dal mangiare e dal bere) viene praticato in diverse religioni e culture per ragioni di fede e/o morali. Le prescrizioni religiose quanto al digiuno variano molto, a partire dallo Zoroastrismo che lo proibisce, al Confucianesimo che prevede l'astinenza dall'alcol e da certi cibi prima di alcuni riti religiosi, fino al Giainismo che insegna come l'obiettivo principale del credente nella vita sia il distacco dalle passioni che, idealmente, culminerebbe nel lasciarsi volontariamente morire di fame. Quasi ogni religione promuove o sanziona, in un modo o in un altro, il digiuno. Nelle religioni primitive \u00e8 spesso un mezzo per controllare o soddisfare le divinit\u00e0, un modo per favorire la virilit\u00e0 o per prepararsi ad osservanze cerimoniali.\nIl digiuno era usato dagli antichi greci quando essi consultavano gli oracoli, dagli indiani d'America per acquisire il loro totem privato, e dagli sciamani africani per contattare gli spiriti. Molte religioni usano il digiuno per acquisire chiarezza di visione ed introspezioni mistiche. Per il Buddhismo il digiuno non \u00e8 una pura manifestazione esteriore ma una forma di disciplina interiore, che serve a liberare la mente e a raggiungere un pi\u00f9 alto livello di spiritualit\u00e0; in genere viene praticato dai fedeli nei periodi di meditazione intensiva che si svolgono durante i ritiri spirituali. Nel Buddismo Theravada il digiuno viene praticato durante i giorni di uposatha, che corrispondono al cambiamento della fase lunare; i devoti laici si recano nei monasteri per partecipare a cerimonie e sedute di meditazione e assumono un solo pasto. Nell'Induismo il digiuno \u00e8 una pratica connessa alla purificazione; Gandhi pratic\u00f2 il digiuno per espiare le violenze commesse non solo dai suoi seguaci, ma anche dai suoi nemici. Questa religione prevede anche un digiuno detto \"upavasa\" in giorni fissi del mese o della settimana, che variano a seconda della corrente religiosa. Il Taoismo religioso prevede un digiuno rituale praticato nell'ambito di una cerimonia penitenziale chiamata \"Chai\", che si svolge nei monasteri, dura alcuni giorni e comprende preghiere, riti penitenziali e l'assunzione di un solo pasto giornaliero; anche i laici possono prendere parte alle cerimonie del \"chai\", limitando la partecipazione ad un solo giorno. Il Giudaismo, diversi rami del Cristianesimo, e l'Islam hanno giorni fissi di digiuno, di solito associato a disciplina della carne o con il ravvedimento dal peccato. L'Islam lo pratica nel periodo denominato del Ramadan, un mese intero in cui i Musulmani adulti sono obbligati ad astenersi da ogni cibo ed acqua dall'alba al tramonto. Il Bahaismo prevede un periodo di digiuno di diciannove giorni durante il mese di marzo, per i fedeli di et\u00e0 compresa fra quindici e settanta anni.\nIl digiuno religioso pu\u00f2 essere completo o parziale, per un determinato periodo di tempo o ad intermittenza.\nEbraismo.\nFra gli israeliti, occasione principale per un digiuno pubblico era la festa annuale delle espiazioni. In tutto l'Antico Testamento troviamo diversi digiuni speciali, sia individuali che pubblici. L'Antico Testamento lo accompagna spesso alla preghiera, per esprimere il cordoglio, come segno di ravvedimento e rimorso, o per dimostrare la seriet\u00e0 degli impegni presi verso Dio. Un digiuno, per\u00f2, che non fosse accompagnato da autentico ravvedimento e opere giuste, era denunciato dai profeti come una vuota osservanza legale.\nCristianesimo.\nGes\u00f9 Cristo pratica un digiuno prolungato subito dopo il suo Battesimo per prepararsi al suo ministero, e d\u00e0 per scontato che i suoi seguaci l'avrebbero praticato (dice infatti non \"se\" ma \"\"quando\" digiunate\", Mt 6,1-6.16-18) dando istruzioni sul modo in cui devono farlo: non per mettersi in mostra o per essere approvati e lodati dagli uomini, ma per la sola gloria di Dio. In un'altra occasione egli afferma che il digiuno sar\u00e0 appropriato solo quando egli se ne sar\u00e0 andato.\nVi sono evidenze della pratica del digiuno nella Chiesa antica. Pare inoltre che i cristiani d'origine israelita continuassero comunque ad osservare le loro antiche usanze di digiunare e pregare il luned\u00ec ed il gioved\u00ec, non oltre, per\u00f2, la fine del primo secolo quando, forse in reazione ai giudaizzanti i giorni di digiuno erano stati spostati al mercoled\u00ec ed al venerd\u00ec. In ogni caso tali digiuni terminavano nel primo pomeriggio e non erano obbligatori.\n Nel IV secolo, quando il Cristianesimo si impone come religione dell'Impero romano e viene istituzionalizzato, la Chiesa mette un particolare accento sull'aspetto formale e cerimoniale della pratica religiosa. La pratica del digiuno diventa sempre di pi\u00f9 legata ad una teologia legalistica ed al concetto di opere meritorie. Verso il X secolo, in Occidente, diventa obbligatorio il digiuno in tempo di Quaresima\nIl digiuno, inoltre diventa elemento comune della disciplina del movimento monastico e lo stile di vista monastico sostituisce il martirio come il pi\u00f9 alto atto di devozione della vita cristiana e particolarmente valutato.\nDurante il Medioevo, la Chiesa cattolica aggiunge al calendario ecclesiastico un certo numero di giorni obbligatori di digiuno. In Italia e anche altrove li collega ai momenti pi\u00f9 importanti della vita degli agricoltori e istituisce le Quattro tempora. Erano giorni di digiuno il mercoled\u00ec, il venerd\u00ec ed il sabato seguenti la prima domenica di Quaresima, Pentecoste e l'Esaltazione della Santa Croce (14 settembre). Una quarta stagione di digiuno decorreva dal 13 di dicembre a Natale. Pure durante il Medioevo la Chiesa ortodossa orientale aggiunge come giorni di digiuno obbligatorio a cominciare dal 15 di novembre, durante l'Avvento, dalla domenica della Trinit\u00e0 al 29 giugno, e due settimane prima del 15 di agosto.\nI riformatori protestanti del XVI secolo, con l'eccezione degli Anglicani respingono l'obbligatoriet\u00e0 dei giorni di digiuno, insieme a gran parte dei riti e delle cerimonie della Chiesa cattolica romana. Gli anabattisti, pi\u00f9 di qualsiasi altro movimento riformatore di questo periodo, relegano ancora una volta il digiuno alla sfera privata, lasciando al singolo credente di determinare se \u00e8 appropriato per promuovere l'autodisciplina e la preghiera.\nLa Chiesa cattolica conserva i suoi giorni di digiuno obbligatori fino al XX secolo, quando essi vengono modificati da diversi atti magisteriali che fanno seguito al Concilio Vaticano II, in particolare dalla Costituzione apostolica \"Paenitemini\" di Paolo VI (17 febbraio 1966) e che introducono una nuova normativa del digiuno ecclesiastico, limitandolo a due giorni dell'anno (il Mercoled\u00ec delle Ceneri e il Venerd\u00ec Santo).\nInoltre, l'approccio cattolico moderno associa la pratica del digiuno alla vocazione d'amare il prossimo ed a considerarlo come simbolo dell'identificazione del cristiano con i poveri e gli affamati del mondo. In alcuni circoli cristiani (cattolici e non cattolici, evangelici e non evangelici) vi \u00e8 l'usanza crescente di incontrarsi con un pasto frugale dando poi il denaro corrispondente al costo di un intero pranzo per combattere la fame nel mondo (\"cena di condivisione\").\nI cattolici tradizionalisti, al contrario, continuano a seguire a tutt'oggi le regole che la Chiesa cattolica ha dettato nei primi 20 secoli della propria storia.\nI Pentecostali/Carismatici del XX secolo, come pure i mormoni, hanno una vasta letteratura sui benefici del digiuno, collegandolo alla preghiera come mezzo per approfondire la vita spirituale e/o per ottenere favori da Dio. Alcuni leader carismatici affermano persino che la pratica sistematica del digiuno e della preghiera possa cambiare il corso della storia."}
{"id": "693532", "revid": "1130574", "url": "https://it.wikipedia.org/wiki?curid=693532", "title": "Olona", "text": "LOlona (\"Ulona\", \"Urona\" oppure \"U\u00f2na\" in lombardo) \u00e8 un fiume italiano lungo 71\u00a0km, il cui corso si sviluppa interamente in Lombardia.\nIl fiume nasce a 548\u00a0m s.l.m. in localit\u00e0 Fornaci della Riana alla Rasa di Varese, presso il Sacro Monte di Varese, all'interno del Parco regionale Campo dei Fiori. Solcata la Valle Olona e attraversato l'Alto Milanese, l'Olona giunge a Rho, dove versa parte delle sue acque nel Canale Scolmatore di Nord Ovest. Passata Pero, il fiume entra a Milano, dove, all'uscita del suo percorso sotterraneo, confluisce nel Lambro Meridionale in localit\u00e0 BINDA, nei pressi della centrale elettrica di cogenerazione Famagosta, ponendo fine al suo corso. Il Lambro Meridionale sfocia poi nel Lambro a Sant'Angelo Lodigiano. Lungo il suo percorso, il sistema idrico formato dall'Olona e dal Lambro Meridionale attraversa o lambisce 45 comuni ricevendo le acque di 19 affluenti.\nL'Olona \u00e8 noto per le cascate e le grotte di Valganna e per essere stato uno dei fiumi pi\u00f9 inquinati d'Italia. La valle scavata dal fiume, grazie all'impianto di ruote idrauliche che sfruttavano la forza motrice originata dall'acqua, \u00e8 stata una delle culle dell'industrializzazione italiana.\nIl fiume talvolta \u00e8 indicato anche come \"Olona settentrionale\" per l'omonimia con un altro Olona, che nasce a Bornasco e che sfocia nel Po dopo aver attraversato la provincia di Pavia. Questo secondo Olona, a sua volta, viene designato come \"inferiore\" o \"meridionale\". L'omonimia non \u00e8 di origine imitativa o etimologica, ma \u00e8 dovuta al fatto che originariamente si trattava di due tronconi dello stesso fiume, deviato dagli antichi Romani nel suo tratto superiore verso Milano per portare acqua al fossato delle mura difensive della citt\u00e0.\nGeografia fisica.\nLe sorgenti.\nLa sorgente principale dell'Olona \u00e8 in localit\u00e0 Fornaci della Riana, alla Rasa di Varese, frazione dell'omonimo capoluogo di provincia, presso il Sacro Monte di Varese, all'interno del Parco regionale Campo dei Fiori. Le Fornaci della Riana devono il loro nome ad alcune antiche fornaci per il calcare che rimasero attive fino al 1972.\nOltre che dalla fonte principale, il fiume sgorga anche da altre cinque piccole sorgenti, due in Val di Rasa e tre in Valganna; queste sorgenti danno luogo a due rami che si uniscono a valle di Bregazzana (frazione di Varese).\nIl ramo che nasce ad ovest, in Val di Rasa, \u00e8 quello pi\u00f9 importante; le due sorgenti che originano questo corso d'acqua sono situate al passo Varr\u00f2 (tra il Monte Legnone ed il Monte Pizzella) e sul Monte Chiusarella. La sorgente principale, e quella che si trova al passo Varr\u00f2, si uniscono a monte dell'abitato della Rasa di Varese, mentre la sorgente che sgorga dal Monte Chiusarella confluisce nell'Olona pi\u00f9 a valle. Il ramo della Valganna, che si trova ad est e che viene chiamato Margorabbia, nasce invece a sud del Monte Martica.\nIl ramo della Rasa \u00e8 alimentato da sette piccoli affluenti (pi\u00f9 precisamente, i torrenti Legnone, Grassi, Boccaccia, Brasch\u00e9, Pissab\u00f2, Valle del Forno e Sesnini), mentre il ramo della Valganna \u00e8 accresciuto da quattro corsi d'acqua (i torrenti Margorabbia, Valfredda, Valpissavacca e Pedana della Madonna).\nIl ramo della Valganna d\u00e0 origine anche al laghetto Fonteviva, dedicato alla pesca sportiva, ed alle cascate di Valganna, che in inverno, a causa del clima rigido, sono spesso ghiacciate. Si trovano nel comune di Induno Olona e sono vicine alle famose ed omonime grotte. Sulle cascate, che sono state create artificialmente all'inizio del XX secolo per migliorare il prelievo dell'acqua, si pu\u00f2 ammirare il fenomeno dell'affioramento del travertino.\nIl percorso.\nDopo il tratto iniziale, il fiume inizia a percorrere la valle omonima. Questa valle \u00e8 stata originata dall'Olona e dal ritiro dei ghiacciai durante l'ultima era glaciale; si presenta come una valle profondamente incisa con i centri abitati posti sulle colline prospicienti l'alveo del fiume, i cosiddetti \"pianalti\". I versanti sono perlopi\u00f9 ricoperti di boschi, mentre nel fondovalle sono presenti zone coltivate, prati e brughiere. L'affluente principale in provincia di Varese \u00e8 la Bevera; altri tributari importanti di questo tratto del fiume sono il Vellone, il Gaggiolo (chiamato anche Rio Lanza, Ranza, Anza o Clivio), la Quadronna, la Selvagna, il Mornaga, il Riale delle Selve ed il Tenore.\nA Gorla Minore il fiume si dirama nell'Olonella, che si ricongiunge all'alveo principale dopo 1200 m. In questo tratto, nascono molti canali artificiali a servizio dell'agricoltura e delle industrie che si reimmettono nell'Olona prima di Castellanza. Dopo aver superato Castellanza, il corso d'acqua esce dalla Valle Olona e si dirige verso la pianura padana. Un tempo esisteva anche un'altra diramazione naturale che era indicata con il nome di Olonella e che attraversava Legnano passando dietro la basilica di San Magno. L'isola naturale che era formata dai due rami del fiume era conosciuta come \"Braida Arcivescovile\". Questo ramo legnanese \u00e8 stato interrato nella prima parte del XX secolo.\nDopo aver attraversato San Lorenzo (frazione di Parabiago) e Nerviano, il fiume riceve a Rho i suoi due principali affluenti, il Bozzente e il Lura. A Rho ha origine anche il \"deviatore dell'Olona\", completato negli anni ottanta del XX secolo, che si immette nel Canale Scolmatore di Nord-Ovest. Quest'opera \u00e8 sempre stata fonte di polemiche: da una parte non ha evitato tutte le esondazioni come era stato progettato e, dall'altra, porta acque inquinate verso il Ticino. Nel novembre 2002, in condizioni climatiche particolari, hanno straripato contemporaneamente l'Olona, il Seveso, lo scolmatore e il Ticino.\nDa Lucernate in poi il fiume non scorre pi\u00f9 nell'alveo naturale, ma segue il percorso deviato dagli antichi Romani verso il Bozzente.\nEntrata a Pero, dopo un tratto iniziale ancora all'aperto, l'Olona inizia a scorrere sotto il manto stradale e giunge a Milano attraversando dapprima i quartieri Gallaratese, Lampugnano e QT8, dove raccoglie le acque del fiume Merlata (chiamato anche Fugone), per poi costeggiare il versante meridionale del Monte Stella. Giunto in piazza Stuparich riceve la confluenza del Pudiga (conosciuto come Mussa nel suo tratto milanese).\nMerlata e Pudiga sono i collettori delle acque che provengono dall'area a nord di Milano, le cosiddette \"groane\". L'Olona costeggia quindi i quartieri Lampugnano e San Siro, per poi proseguire sotto i viali della circonvallazione filoviaria.\nIl percorso sotto la circonvallazione, che venne disegnato per la prima volta sul Piano Regolatore Generale di Milano del 1884 (il cosiddetto \"Piano Beruto\"), \u00e8 stato canalizzato nei primi due decenni del XX secolo e coperto in un periodo che va dal 1950 al 1970. All'uscita da questo tratto coperto, dopo avere sottopassato il Naviglio Grande, l'Olona termina il suo corso confluendo nel Lambro Meridionale.\nFino all'entrata in funzione del sistema di depurazione delle acque del capoluogo lombardo (2005), il Lambro Meridionale era un collettore di scolo che raccoglieva gli esiti della parte occidentale della rete fognaria cittadina. In seguito, questi liquami sono stati deviati ai depuratori di San Rocco e di Nosedo. Dal medesimo scaricatore, il Lambro Meridionale ha la sua \"sorgente pulita\".\nIl bacino.\nL'Olona misura 71\u00a0km di lunghezza e possiede un bacino idrografico di 911\u00a0km\u00b2. Il bacino idrografico dell'Olona si estende su parte delle province di Varese, Milano e, in minima parte, Como, interessando anche una parte di territorio svizzero. Una piccola parte del bacino del Gaggiolo, suo affluente, appartiene infatti al Cantone Ticino.\nCon i suoi 911\u00a0km\u00b2, il bacino idrografico dell'Olona occupa il 5% della superficie della Lombardia ed ospita approssimativamente 1.000.000 di abitanti (che corrisponde a circa il 10% dei residenti nella regione). Il bacino imbrifero misura invece 370\u00a0km\u00b2.\nLa maggior parte degli studiosi di idrografia descrivono l'Olona ed il Lambro Meridionale come un solo corso d'acqua che sfocia nel Lambro a Sant'Angelo Lodigiano e che ha una lunghezza complessiva di 121\u00a0km.\nL'alveo originario e le due Olona.\nUno dei pi\u00f9 importanti studi riguardanti l'idrografia milanese \u00e8 stato compiuto dall'ingegnere Felice Poggi. Nel 1911 Poggi afferm\u00f2 che i due Olona, quella che sfocia nel Lambro Meridionale e il corso d'acqua che si scarica nel Po a San Zenone, costituivano fino ai primi anni dell'Era volgare un solo fiume che aveva una lunghezza complessiva di 120\u00a0km. Tale ipotesi \u00e8 stata confermata anche da studi successivi.\nLa localit\u00e0 in cui il fiume \u00e8 stato deviato verso Milano dai Romani \u00e8 Lucernate, frazione di Rho. Da qui, per trovare l'antico alveo dell'Olona seguendo le pur minime ondulazioni e le ridottissime variazioni altimetriche del terreno, si arriva a Cascina Olona (frazione di Settimo Milanese; \u00e8 indicativo il toponimo), a Baggio e a Corsico, con una possibile variante che da Settimo porterebbe a Muggiano e a Trezzano sul Naviglio (o a Cesano Boscone).\nNelle localit\u00e0 contigue di Cesano Boscone, Corsico e Trezzano sul Naviglio, che sorgono tutte e tre sul Naviglio Grande, \u00e8 possibile individuare due corsi d'acqua che potrebbero scorrere - verso sud - nell'antico alveo naturale dell'Olona fino a Binasco: a Trezzano sul Naviglio e Cesano Boscone la roggia Belgioioso, mentre a Corsico la roggia Vecchia.\nDa Binasco, con la derivazione del Canale Ticinello, si giunge poi poco pi\u00f9 a sud, nel territorio di Lacchiarella, dove le rogge Colombana e Carona portano acqua alla rete irrigua dando origine al Roggione. Il Roggione, quando alla cascina Settimo di Bornasco riceve la roggia Olonetta, cambia nome in Olona inferiore o meridionale. L'Olonetta, assieme alla roggia Misana, proviene da un fontanile di Misano Olona, pochi chilometri a monte. Ripreso il vecchio corso e il suo nome, l'Olona meridionale sfocia nel Po a San Zenone.\nI due Olona non hanno un'idrografia autonoma: all'altezza di Rozzano, dal Lambro Meridionale, diparte un ramo che si dirige verso sud-ovest acquisendo vigore grazie all'apporto idrico fornito da fontanili e canali artificiali. Questo corso d'acqua confluisce poi nell'Olona meridionale. \u00c8 in progetto la riconnessone dei due Olona con la costruzione di un alveo artificiale che riprenderebbe l'antico corso del fiume\nLa deviazione verso Milano.\nFino dall'antichit\u00e0 classica, all'altezza della Maddalena, odierno quartiere di Milano, l'Olona fu deviato verso la citt\u00e0 con l'obiettivo di portarvi acqua: in epoca romana sboccava nel fossato delle mura difensive repubblicane poi, dal XII secolo, nel fossato difensivo attorno ai bastioni medievali e successivamente (1603) nella Darsena di Porta Ticinese.\nIn particolare l'Olona, durante il Medioevo, confluiva nel fossato in corrispondenza della moderna piazza della Resistenza Partigiana, mentre in epoca romana continuava il percorso cittadino arrivando alla moderna piazza Vetra, dove riversava le sue acque nel fossato grazie all'omonimo canale. Dal fossato medievale ebbe poi origine la Cerchia dei Navigli, mentre i due rami del fossato romano diventarono il Grande Sevese e il Piccolo Sevese.\nIl tratto milanese dell'Olona corrisponde agli antichi alvei naturali del Bozzente e del Pudiga. Prima della deviazione dell'Olona verso Milano, il Pudiga, dopo aver lambito il lato occidentale della citt\u00e0, proseguiva verso sud seguendo il proprio alveo naturale, corrispondente a quello del moderno colatore Lambro Meridionale, confluendo poi nel Lambro presso Sant'Angelo Lodigiano. In origine, all'altezza del centro abitato di Milano, il Pudiga compiva un'ampia ansa verso est, che lo portava a sfiorare la citt\u00e0 all'altezza della moderna piazza Vetra, nei pressi dell'alveo naturale del torrente Nirone, per poi piegare verso meridione seguendo l'alveo del moderno Lambro Meridionale.\nOriginariamente, alla sua sinistra idrografica, il Pudiga, in luogo dell'Olona, riceveva il Bozzente. Il Bozzente in origine aveva infatti un alveo naturale autonomo che lo portava a raccogliere le acque del Lura e del Merlata per poi confluire nel Pudiga. Come gi\u00e0 accennato, furono a gli antichi Romani a deviare l'Olona, all'altezza di Lucernate, frazione di Rho, nel letto del Bozzente e quindi poi verso l'alveo del Pudiga. Il tratto milanese dell'Olona corrisponde pertanto agli antichi alvei naturali del Bozzente e del Pudiga. Il nuovo alveo artificiale dell'Olona fu quindi scavato ex novo solo per un breve tratto: giunti alla moderna Lucernate al torrente Bozzente, i progettisti allargarono il suo letto per poter accogliere una maggior portata d'acqua, quella dell'Olona.\nCome destinazione finale del nuovo percorso dell'Olona fu scelto il fossato delle mura romane di Milano, dove riversava le sue acque nel canale Vetra (nome dato dagli antichi Romani al tratto terminale dell'alveo naturale del Nirone) all'altezza della moderna e omonima piazza: per realizzare questo obiettivo, gli antichi Romani prolungarono e allargarono il \"canale Vetra\" verso la gi\u00e0 citata ansa naturale del Pudiga cos\u00ec da raccogliere anche le acque dell'Olona. Con la deviazione dell'Olona verso la citt\u00e0, venne meno la continuit\u00e0 idrica dell'antico letto del Pudiga, il cui tratto meridionale (ovvero il futuro \"Lambro Meridionale\") venne intercettato rimanendo privo di acque pulite, che provenivano da nord, trasformandosi quindi in un collettore di fogna.\nFino al 1704 il fiume presentava un solo braccio terminale, mentre su una mappa del 1722 \u00e8 riportato che l'Olona si biforcava in due rami pressoch\u00e9 paralleli che si riunivano prima di entrare in Darsena: l'Olona Nuova, cio\u00e8 quello settentrionale che pi\u00f9 tardi si chiamer\u00e0 roggia Molinara, e l'Olona Vecchia, ovvero quello meridionale. La roggia Molinara fu poi interrata alla fine del XIX secolo prima della canalizzazione del fiume. Vita pi\u00f9 lunga ebbe invece la cosiddetta \"isola Brera\", che era ubicata tra le attuali vie Giorgio Washington e Vincenzo Foppa. Originata da un'altra biforcazione del fiume, prendeva il nome dalla cascina omonima che vi sorgeva. \u00c8 ancora segnata in una carta del 1925. In questo contesto, nel 1894, fu fondata la Canottieri Olona, societ\u00e0 polisportiva di Milano, vincitrice di un campionato italiano maschile di pallanuoto, che aveva sede nella Darsena di Porta Ticinese\nNel 1919, nell'ambito della complessa revisione idrofognaria di Milano, si iniziarono a costruire i canali dell'attuale percorso dell'Olona, che prevedeva la deviazione di parte delle acque del fiume verso il Lambro Meridionale passando per la circonvallazione esterna. Fu per\u00f2 mantenuta la diramazione che sfociava nella Darsena. La deviazione verso quest'ultima avveniva in piazza Tripoli: qui c'era una chiusa che deviava il fiume per via Roncaglia, dando inizio a quello che fu chiamato il \"ramo Darsena\". Nei due periodi di asciutta annuale dei Navigli, la chiusa era manovrata in modo tale da chiudere completamente il ramo Darsena facendo sfociare l'intera portata delle acque dell'Olona nel Lambro Meridionale. Il Lambro Meridionale, che all'epoca era un vero e proprio collettore di fogna, era anche conosciuto come \"Lambro Merdario\".\nIl nuovo percorso canalizzato, che pure era previsto dal Piano Beruto del 1884, non entr\u00f2 in funzione se non agli inizi degli anni trenta del XX secolo. La prima copertura effettuata a Milano sul corso dell'Olona avvenne nel 1935 su parte del ramo Darsena (da via Valparaiso a viale Coni Zugna), quando al posto dello scalo bestiame delle ferrovie che vi sorgeva venne costruito il Parco Solari.\nLa parte restante del ramo Darsena, ed il tratto canalizzato lungo la circonvallazione, furono invece coperti tra il 1950 ed il 1970. Col passare degli anni, e con l'aumentare dell'inquinamento del fiume, la chiusa di piazza Tripoli non venne manovrata soltanto per deviare il flusso delle acque durante le asciutte dei Navigli: dapprima ridusse notevolmente la portata del ramo Darsena e, alla fine degli anni ottanta del XX secolo, l'azzer\u00f2 per \"rischio idrogeologico e pericolo di inquinamento\" della Darsena e delle acque che ne uscivano a scopo irriguo o di navigazione.\nOrigini del nome.\nSono tre le ipotesi sull'origine del toponimo \"Olona\". La prima suppone che il nome del fiume sia collegato alla radice celtica , che significa \"grande\", \"valido\" in riferimento all'utilizzo delle sue acque.\nLa seconda congettura ipotizza che il nome derivi dal greco \"oros\" (\u1f44\u03c1\u03bf\u03c2), che significa \"rilievo\", \"montagna\". L'ultima ipotesi suppone invece che il toponimo del corso d'acqua sia collegato ad un monastero milanese fondato nell'VIII secolo che era conosciuto come \"Aurona\".\nQuest'ultima denominazione forse deriverebbe, a sua volta, dal nome della fondatrice del convento, nonch\u00e9 sorella dell'arcivescovo di Milano Teodoro II, \"Aurona\" (o \"Orona\"). In quest'ultimo caso, \u00e8 stato ipotizzato anche il contrario, cio\u00e8 che il nome del monastero derivi dal nome del fiume.\nAltri toponimi che sono stati utilizzati durante la storia per riferirsi all'Olona sono \"Ollona\" (comparso in un documento del 737 d.C.), \"Oleunda\" (1033), \"Orona\" (met\u00e0 del XVI secolo) e \"Olonna\" (riportato nel 1688 sull'Anonimo Ravennate).\nInvece, per quanto riguarda i toponimi locali, si \u00e8 ipotizzato che Lonate Pozzolo e Lonate Ceppino derivino da \"Olona\".\nStoria.\nFin dai tempi pi\u00f9 antichi, gli abitanti della Valle Olona vissero principalmente lontano dal fiume, su terreni pi\u00f9 alti che sicuramente non sarebbero stati colpiti dalle piene stagionali. Dai reperti archeologici trovati, si pu\u00f2 dedurre che la Valle Olona fosse - gi\u00e0 in antichit\u00e0 - una rilevante via di comunicazione.\nLe acque dell'Olona sono state utilizzate per secoli dalla popolazione locale per irrigare i campi, per la pesca, per l'allevamento di bestiame, per muovere le ruote dei mulini ad acqua e, con l'industrializzazione delle sue sponde, per azionare le turbine idrauliche a servizio degli stabilimenti.\nDalla preistoria al Medioevo.\nI reperti preistorici pi\u00f9 antichi trovati nelle zone intorno all'alveo naturale l'Olona sono delle ossa di \"bos primigenius\" risalenti alla glaciazione W\u00fcrm. Portate alla luce a Legnano in localit\u00e0 Costa San Giorgio, sono conservate all'interno del museo civico Sutermeister.\nPer quanto riguarda la presenza dell'uomo, i ritrovamenti pi\u00f9 antichi scoperti nei dintorni del fiume sono stati rinvenuti nella zona delle sorgenti. I laghi varesini furono infatti frequentati, tra il 4300 a.C. ed il 800 a.C., da una civilt\u00e0 palattificola. Secondo alcuni autori, parte di queste popolazioni, in seguito a un incremento demografico, migrarono verso sud insediandosi lungo la Valle Olona.\nPi\u00f9 a valle, tra il 1926 ed il 1928, nei pressi del confine tra Castellanza e Legnano, \u00e8 venuto alla luce un reperto risalente a un periodo compreso tra il 3400 a.C. ed il 2200 a. C. Si tratta di un piccolo frammento di un vaso campaniforme che \u00e8 stato realizzato nell'et\u00e0 del rame e che \u00e8 collegabile alla cultura di Remedello. \u00c8 stato trovato durante i lavori di costruzione della strada statale 527 Bustese in localit\u00e0 \"Paradiso\" a Castellanza. Anche questa suppellettile \u00e8 conservata all'interno del museo civico Sutermeister di Legnano.\nPi\u00f9 a valle sono stati scoperti reperti archeologici appartenenti cosiddetta \"cultura di Canegrate\". Durante gli scavi, furono individuate 165 tombe risalenti al XIII secolo a.C. e riconducibili all'et\u00e0 del bronzo recente La cultura di Canegrate, che ha un'importanza che travalica i confini locali, si \u00e8 sviluppata fino all'et\u00e0 del ferro. Le suppellettili cronologicamente successive, due punte di lancia in bronzo legate alla cultura di Golasecca arcaica e trovate a sempre Legnano, sono databili tra il IX e l'VIII secolo a.C. (prima et\u00e0 del ferro). \nLungo l'Olona sono stati scoperti anche altri reperti che appartengono alla cultura di Golasecca; queste suppellettili, che sono pi\u00f9 recenti di quelle precedentemente menzionate, risalgono invece al VI-V secolo a.C. I ritrovamenti archeologici trovati lungo l'Olona si fanno poi sempre pi\u00f9 frequenti avvicinandosi alla conquista romana della pianura padana. Tra essi, spiccano numerosi reperti che sono collegati alla cultura di La T\u00e8ne e che sono stati portati alla luce lungo la bassa Valle Olona.\nAnche dopo la conquista romana, occorse del tempo affinch\u00e9 si compisse la romanizzazione della Valle Olona; durante questa fase, coesistette infatti un dualismo culturale gallo-romano. La completa romanizzazione della Valle Olona avvenne durante il I secolo a.C.; dopo questa fase, lungo le sponde del fiume, i ritrovamenti di reperti archeologici si sono fatti sempre pi\u00f9 frequenti. Tale abbondanza di suppellettili \u00e8 continuata per altri due secoli, cio\u00e8 fino alla crisi del III secolo d.C., quando \u00e8 avvenuto un vistoso calo. In epoca romana, le sponde dell'Olona assunsero una rilevante importanza per la loro posizione strategica rispetto alle vie di comunicazione tra la pianura padana e le Alpi. Nel I secolo d.C., lungo la direttrice disegnata dal corso del fiume, venne realizzata una strada romana, la via Severiana Augusta, che congiungeva \"Mediolanum\" (la moderna Milano) con il \"Verbanus Lacus\" (il Lago Verbano, ovvero il Lago Maggiore), e da qui al passo del Sempione (lat. \"Summo Plano\"). Il tratto di fiume che seguiva questa strada fu canalizzato: c'\u00e8 chi ipotizza che sia stata quest'opera a promuovere la deviazione dell'Olona verso Milano.\nLa strada costruita dagli antichi romani lungo il fiume conserv\u00f2 la sua importanza strategica anche nel Medioevo. Questa via di transito proveniva sempre dalla Valle Olona collegando Milano al nord ovest della Lombardia. L'Olona mantenne nei secoli la sua importanza strategica anche per un altro motivo: il fiume era una preziosa fonte di vettovagliamento per via della presenza, lungo il suo corso, di numerosi mulini ad acqua. Questi ultimi continuarono ad essere strategici anche nei secoli successivi grazie al loro impiego per fini agricoli. Il grano macinato in questi impianti molinatori forniva infatti derrate alimentari a decine di migliaia di abitanti.\nNel 1176 le sponde del fiume furono teatro delle fasi decisive della battaglia di Legnano. Il Carroccio, scortato da centinaia di cavalieri, fu collocato lungo una scarpata fiancheggiante l'Olona con l'obbiettivo di avere una difesa naturale almeno su un lato. La scelta di collocare il Carroccio a Legnano non fu fortuita. All'epoca il borgo legnanese rappresentava, per chi proveniva da nord, il passaggio di accesso al contado milanese: tale varco doveva essere chiuso e strenuamente difeso per prevenire l'attacco a Milano. Per questo motivo, a Legnano, fu in seguito edificato, su un'isola naturale dell'Olona, il Castello Visconteo.\nGi\u00e0 nella tarda antichit\u00e0, lungo il tratto iniziale del fiume, esisteva una localit\u00e0, Castelseprio, che stava gradualmente aumentando la sua importanza estendendo la sua influenza su un vasto territorio. Castelseprio divenne in un primo momento caposaldo longobardo e franco, e poi capoluogo dell'omonimo contado grazie alla sua importanza strategica. Castelseprio si trovava infatti all'incrocio tra la gi\u00e0 citata strada che collegava Milano al Verbano e una via di comunicazione che invece si dirigeva verso Varese. In questi secoli, il controllo del Seprio era la chiave d'apertura dell'intera Valle Olona. I Visconti, sconfitti i Torriani nella battaglia di Desio (1287), conquistarono Castelseprio e ne imposero la distruzione. Il Seprio, e con esso la parte superiore della Valle Olona, furono poi definitivamente annessi al Ducato di Milano nel 1395.\nEntrate a far parte del Ducato di Milano e gi\u00e0 da secoli protette da una catena di fortezze e castelli, le sponde dell'Olona accrebbero il loro sviluppo: si moltiplicarono i mulini, mentre restava ancora rilevante l'apporto all'irrigazione. Un uso cos\u00ec intensivo delle acque richiese da parte del Ducato l'emanazione di apposite norme (i cosiddetti \"Statuti delle strade e delle acque del contado di Milano\"): ci\u00f2 avvenne la prima volta nel 1346 e poi nel 1396.\nDal Rinascimento al XXI secolo.\nLe premesse all'istituzione di un consorzio tra gli utilizzatori delle acque del fiume si ebbero nel 1541, quando furono sottoscritte le cosiddette \"Novae Costitutiones\" (in italiano, le \"nuove costituzioni\"). In questo caso il nuovo contratto, che aveva carattere pubblico, prevedeva un \"Regius Judex Commissarius Fluminis Olona\" (in italiano, \"commissario del fiume \"), che sovrintendeva al controllo degli utilizzatori delle acque dell'Olona. In genere, tale funzione era ricoperta da un esponente del Senato di Milano.\nNel 1548 fu emanata una \"grida\" che obbligava gli utilizzatori delle acque a comprovare, tramite documentazione scritta, i dettagli dei vari impieghi. In questi secoli la distribuzione delle acque non era equanime. Gli utilizzatori pi\u00f9 ricchi e potenti prevaricavano infatti su quelli pi\u00f9 poveri e indifesi.\nNel 1606 fu costituito a Milano un vero e proprio consorzio fra gli utilizzatori sotto la sorveglianza, anche in questo caso, del commissario del fiume Olona. Questo funzionario, come nel passato, aveva il compito di controllare l'uso delle acque dell'Olona. Non fu un caso che il consorzio sia nato a Milano: nel capoluogo meneghino dimoravano infatti gli utilizzatori delle acque che avevano gli interessi pi\u00f9 cospicui.\nI motivi che portarono alla nascita del consorzio risiedevano nel tentativo di risolvere la contesa tra gli utilizzatori ed il Governo spagnolo - che all'epoca dominava il Ducato di Milano - e nell'esigenza di quest'ultimo di riscuotere le tasse dai fruitori delle acque dell'Olona in modo pi\u00f9 organizzato e sistematico possibile. Visto che le acque dell'Olona erano utilizzate da sempre gratuitamente, gli utenti storici contestavano al Governo il pagamento degli oboli, mentre gli spagnoli asserivano che le tasse erano dovute per via dello status delle acque, che era pubblico. \nI tentativi per risolvere la questione furono due. Il primo avvenne nel 1610, quando il governo ricevette \"una tantum\" 6000 scudi, mentre il secondo fu nel 1666, grazie al versamento di altri 8400 scudi. Con quest'ultimo obolo, gli spagnoli rinunciarono definitivamente ai diritti sul fiume. Quella descritta, era una gestione privatistica che proseguir\u00e0 fino al 1921, quando le acque del fiume furono restituite al demanio pubblico. Questa associazione consortile sopravvive ancora con il nome di consorzio del fiume Olona. Tale sodalizio, che dal 1982 ha sede a Castellanza, \u00e8 il consorzio irriguo pi\u00f9 antico d'Italia.\nDopo il XVII secolo, le attivit\u00e0 artigianali sorte lungo il fiume si diversificarono ulteriormente. Nel territorio iniziarono ad essere impiantate segherie, concerie, tintorie, sbianche, filature e tessiture per la seta, il cotone e la lana. Questi artigiani, per far muovere i propri macchinari, sfruttavano la forza motrice del fiume grazie alla posa di ruote idrauliche. Per poter installare queste ultime, gli artigiani dovevano chiedere il permesso al consorzio.\nLe citate attivit\u00e0 artigianali a gestione domestica gettarono poi le basi per la nascita delle protoindustrie. Dopo il 1820, le prime attivit\u00e0 protoindustriali sorte lungo l'Olona iniziarono a sfruttare la forza motrice del fiume prima acquistando, e poi modificando nel modo pi\u00f9 opportuno, i mulini ad acqua che da secoli erano destinati alla macinazione dei prodotti agricoli. Durante lo sviluppo industriale del XIX secolo, molti mulini entrarono quindi a far parte degli stabilimenti protoindustriali che stavano sorgendo lungo l'Olona.\nL'industrializzazione delle sponde dell'Olona fu quindi graduale, con gli imprenditori che preferirono sfruttare gli impianti idraulici degli antichi mulini piuttosto che impiantarne di nuovi. In altre parole, l'industria nasceva come metamorfosi di parte degli antichi mulini. Come conseguenza, la maggior concentrazione di attivit\u00e0 protoindustriali si ebbe in corrispondenza dei tratti del fiume dove era superiore la presenza di impianti molinatori.\nLa presenza dei mulini, l'abbondanza di manodopera locale, l'esistenza di moderne e rilevanti vie di comunicazione lungo il fiume, la presenza di personalit\u00e0 della zona che possedevano cospicui capitali da investire e la lunga tradizione artigianale della Valle Olona permisero alle sponde del fiume di diventare una delle culle dell'industrializzazione italiana.\nA met\u00e0 del XIX secolo, le primigenie attivit\u00e0 protoindustriali si trasformarono poi in industrie nel senso moderno del termine. In questo contesto, le sponde dell'Olona videro la nascita della tela olona. Questo tessuto, che fu realizzato per la prima volta nelle tessiture di Fagnano Olona, ebbe la sua pi\u00f9 comune applicazione in campo velico. Per ottimizzare lo sfruttamento della corrente, le ruote dei mulini vennero sostituite dalle pi\u00f9 moderne ed efficienti turbine idrauliche, la cui installazione ha causato l'abbandono e la demolizione degli antichi mulini, ormai divenuti obsoleti.\nCon l'obbiettivo di migliorare il deflusso delle acque e aumentare, di conseguenza, l'efficienza degli impianti molinatori ed il rendimento delle turbine, l'alveo dell'Olona fu canalizzato e rettificato in vari tratti con l'eliminazione delle anse naturali. Il maggior numero di interventi di rettifica e canalizzazione \u00e8 stato eseguito tra il XIX ed il XX secolo lungo i tratti che attraversano Fagnano Olona, Legnano e Milano.\nNella seconda parte del XIX secolo comparvero i macchinari a vapore, mentre all'inizio del secolo successivo inizi\u00f2 lo sfruttamento dell'energia elettrica. Di conseguenza, la forza motrice per far muovere i macchinari non proveniva pi\u00f9 dal fiume e quindi le turbine idrauliche furono gradualmente abbandonate. Nel primo periodo post bellico crebbe il fabbisogno di corrente elettrica, e quindi l'uso delle vecchie ruote dei mulini torn\u00f2 ad essere economicamente conveniente, anche se solo per le piccole officine. \nGli antichi mulini ripresero dunque ad azionare trapani, piallatrici, mole a smeriglio, ecc., ma anche questo nuovo risveglio si spense presto col mutare delle condizioni economiche. I mulini che erano ancora impiegati nell'agricoltura, e che non erano stati acquistati dalle aziende, vennero poi resi gradualmente obsoleti dalle nuove tecniche industriali di macinazione.\nTra il 1826 e il 1828, durante i lavori di rifacimento di Porta Comasina spagnola (dal 1860 chiamata \"Porta Garibaldi\") in stile neoclassico, furono aggiunte, sopra questa porta di Milano, quattro statue colossali, opera di Giambattista Perab\u00f2, che simboleggiano allegoricamente i principali fiumi della Lombardia: Po, Adda, Ticino e Olona.\nCon il passare del tempo, il numero delle fabbriche che sorgevano lungo le sponde dell'Olona crebbe costantemente fino ad arrivare a 129 nel 1881 e a 712 nel 1917. Anche la superficie dei terreni irrigati aument\u00f2 progressivamente: si pass\u00f2 dalle 10.801 pertiche milanesi del 1608, alle 16.120 del 1801 e alle 18.687 del 1877. Nel 1907, le bocche di presa dell'acqua, dalla Rasa di Varese a Milano, ammontavano a 274. 18 di esse erano \"libere\", cio\u00e8 non soggette a limitazioni, mentre 53 erano \"privilegiate\", ovvero sottoposte a una regolamentazione speciale. Tutte le altre era assoggettate ad un rigido disciplinamento che prevedeva il prelevamento d'acqua in giorni e orari ben precisi. Dal 1875, con l'aumento dell'urbanizzazione della zona, l'alveo dell'Olona sub\u00ec, in molti tratti, delle opere di copertura. Questi lavori vennero compiuti soprattutto a Varese, Legnano, San Vittore Olona, Rho e Milano.\nQuando cess\u00f2 lo sfruttamento della forza idraulica del fiume, inizi\u00f2 una crisi ambientale che port\u00f2 l'Olona ad essere annoverato tra i fiumi pi\u00f9 inquinati d'Italia. L'Olona divenne infatti un facile sversatoio dei residui e dei liquami derivati dalle diverse produzioni, in particolare tessili, conciarie e cartarie. I primi documenti che si riferiscono a sversamenti inquinanti scaricati nelle acque dell'Olona sono della met\u00e0 del XIX secolo. Nel 1919 si registrarono quattro morti tra la popolazione, e sette tra il bestiame d'allevamento, per un'infezione di carbonchio che venne causata dalle venefiche acque dell'Olona.\nLa situazione precipit\u00f2 nel periodo tra le due guerre mondiali. Nel periodo di massimo inquinamento, che fu registrato tra il 1950 ed il 1970, le acque dell'Olona contenevano sostanze fortemente acide ed erano sporcate da residui derivati dal petrolio. Inoltre, apparivano colorate dagli scarichi delle tintorie ed erano caratterizzate dalla presenza di una spessa schiuma bianca sulla loro superficie. Nel 1963, le industrie che scaricavano reflui inquinanti nell'Olona erano 88, mentre la popolazione che versava nel fiume i propri scarichi fognari ammontava a circa 219.000 abitanti.\nTra gli anni sessanta e settanta nacque e si consolid\u00f2 una certa sensibilit\u00e0 nei confronti dei temi ecologici, che port\u00f2 a una presa di posizione della societ\u00e0 civile nei confronti degli sversamenti inquinanti nell'Olona. Ancora nel XXI secolo, il corso d'acqua raccoglie scarichi civili ed industriali malgrado gi\u00e0 dagli anni ottanta del XX secolo sia in atto un'azione di bonifica con la costruzione di depuratori.\nNel 1998 le attivit\u00e0 artigianali e industriali presenti nei comuni attraversati o lambiti dall'Olona ammontavano a circa 2.600 unit\u00e0. In esse, erano impiegati quasi 20.000 lavoratori.\nLa cartografia.\nLa mappa pi\u00f9 antica che rappresenta il corso dell'Olona di cui abbiamo traccia documentata \u00e8 datata 1608. Su di essa sono anche segnati i ponti e, con una buona precisione, le costruzioni lungo il fiume ma non la zona delle sorgenti e le misure delle varie propriet\u00e0.\nPer il tratto che attraversa Milano, il percorso attuale compare, come gi\u00e0 accennato, nel piano regolatore generale del Beruto del 1884. Con esso, \u00e8 indicato anche il tracciato del ramo Darsena. Questo, prima di incrociare via Vincenzo Foppa, attraversava sia la via Vepra, il cui nome ricorda sia quello romano del canale, sia l'antico borgo omonimo, dove, dopo la sconfitta col Barbarossa e la distruzione della citt\u00e0 (1162), furono esiliati i milanesi di porta Vercellina.\nQui, fino agli anni cinquanta del XX secolo, esisteva l'ultimo tratto di fiume non canalizzato e con andamento tortuoso, oltre che l'ultimo agglomerato artigiano che ne utilizzava le acque per tintorie e laboratori per il trattamento di tessuti pesanti.\nPer il tratto a monte di Milano, la prima carta dotata di una certa precisione \u00e8 una mappa tracciata nel 1763. In questo documento era illustrato il tratto dalla sorgenti a Gorla Minore. In seguito, ne \u00e8 stata redatta un'altra nel 1772 dal conservatore del fiume Giuseppe Verri e dall'ingegner Gaetano Raggi per conto del consorzio del fiume Olona. Oltre alle infrastrutture, essa riporta anche i canali e le chiuse, e quindi \u00e8 la prima carta dotata di una certa completezza. La pi\u00f9 ricca nei dettagli, tra quelle pi\u00f9 antiche, \u00e8 invece una mappa del 1789 che \u00e8 opera del frate Mauro Fornari e di Domenico Cagnoni. Questa carta inquadrava la provincia di Varese fino a qualche chilometro a sud di Legnano.\nTra le carte del XIX secolo, sono da citare la mappa disegnata dall'ingegner Vittore Vezzosi nel 1861, che riferisce anche di alcuni rilievi effettuati sul fiume, e quella dell'ingegner Eugenio Villoresi (1878), su cui sono tracciate con dovizia di particolari le zone irrigate dall'Olona. Quest'ultima, riporta infatti anche i canali e le rogge originate dal fiume.\nLe acque.\nRegime del fiume.\nIl regime dell'Olona \u00e8 tipicamente torrentizio a causa dell'assenza di specchi d'acqua intermedi che ne regolino la portata. Ha periodi di portata elevata a marzo, aprile, ottobre e novembre, e periodi di magra - seppur non di secca - a luglio, agosto, dicembre e gennaio. Il regime del fiume \u00e8 quindi caratterizzato da una portata molto variabile che \u00e8 funzione delle stagioni e delle precipitazioni meteorologiche. Questa variabilit\u00e0 causa da sempre difficolt\u00e0 tecniche nella fase di dimensionamento delle infrastrutture destinate a contenerne le piene.\nLa portata media dell'Olona a Ponte Gurone di Malnate \u00e8 di 2,3\u00a0m\u00b3/s. A Rho, dopo che l'Olona riceve gli apporti del Bozzente e della Lura, la portata media tocca il valore di 6,9\u00a0m\u00b3/s (18\u00a0m\u00b3/s la massima). Durante la piena storica del 1951, a Castellanza \u00e8 stata registrata una portata di 48,1\u00a0m\u00b3/s, mentre quella minima, nel 1941 e nel 1950, ha toccato il valore record di 0,05\u00a0m\u00b3/s.\nLa pendenza media del corso del fiume \u00e8 del 6\u00a0\u2030 a fronte di una caduta complessiva di 435\u00a0m. Quest'ultima \u00e8 calcolata sottraendo l'altitudine della confluenza nel Lambro Meridionale (113\u00a0m s.l.m.) alla quota della sorgente principale (548\u00a0m s.l.m.). La larghezza media dell'alveo raggiunge invece i 5\u00a0m a Malnate, gli 8\u00a0m a Nerviano ed i 18\u00a0m a Milano.\nQuesta scarsa portata \u00e8 causata dal carente apporto idrico delle sorgenti, degli affluenti, dei fontanili e delle precipitazioni meteorologiche. L'entit\u00e0 limitata dell'apporto idrico non ha per\u00f2 impedito lo sfruttamento delle acque del fiume per i pi\u00f9 svariati utilizzi. Le acque sono state utilizzate nei secoli pi\u00f9 per l'entit\u00e0 della caduta complessiva dell'alveo, che per la portata del fiume. La prima, infatti, ha permesso lo sfruttamento della forza motrice delle sue acque soprattutto lungo il primo tratto dell'alveo, che \u00e8 quello dotato di maggior pendenza.\nGli affluenti ed i fontanili.\nIl fiume conta in totale 19 affluenti. Quelli pi\u00f9 importanti sono la Lura, la Bevera, il Gaggiolo (o Lanza), il Bozzente, il Vellone, il Rile, il Tenore, il Merlata, la Mussa, la Quadronna, la Selvagna ed il Fredda. Da ricordare anche il Refreddo (o Fontanile Crotto), un corso d'acqua che sgorga nel fondovalle di Castelseprio, in localit\u00e0 Crotto Valle Olona, e che confluisce nel fiume poco pi\u00f9 a valle.\nL'acqua dell'Olona proviene anche dai fontanili. Molti di essi sono celebri perch\u00e9 le loro acque sono state utilizzate per secoli a scopi curativi, come la Fontana degli Ammalati di Induno Olona. Alcuni dei fontanili che alimentano l'Olona sono citati in diversi documenti storici, mentre il primo loro censimento sistematico \u00e8 del 1606. Grazie alla presenza dei fontanili, che forniscono acqua in modo perenne, il fiume non va in secca neppure nei periodi di siccit\u00e0.\nNella Valle Olona sono ubicate alcune zone umide, tra cui lo stagno Buzonel. Questo specchio d'acqua, che si trova nel fondovalle tra Castelseprio e Lonate Ceppino, \u00e8 alimentato dal torrente Bozzone, che in seguito confluisce nell'Olona.\nLe inondazioni e le magre.\nL'Olona, prima della costruzione di argini e canali scolmatori, \u00e8 stato un fiume che ha flagellato con frequenti esondazioni le aree che attraversa. Considerando gli ultimi quattro secoli, si possono contare pi\u00f9 di 70 alluvioni. La prima di cui si ha notizia sui documenti si \u00e8 verificata nel 1584 a Legnano. L'ultima esondazione che ha fatto danni ingenti si \u00e8 invece verificata il 13 settembre 1995, mentre l'ultima in ordine cronologico \u00e8 avvenuta il 29 luglio 2014. Tra quelle pi\u00f9 recenti, le tre esondazioni che hanno fatto pi\u00f9 danni in assoluto sono state quelle del 1911, del 1917 e del 1951. Quella pi\u00f9 devastante \u00e8 stata quella del 1951, che si \u00e8 verificata in concomitanza con l'alluvione del Polesine.\nIl maggior numero di allagamenti sono avvenuti nella parte finale del corso del fiume, in provincia di Milano. La citt\u00e0 pi\u00f9 colpita in questo tratto \u00e8 stata Rho. Pi\u00f9 a nord, la zona pi\u00f9 interessata \u00e8 stata invece quella del Clivio. La causa di questi frequenti straripamenti va ricercata nell'estensione ridotta dell'alveo del fiume rispetto alla portata di acqua che vi scorre. Lungo le sue sponde, sono state realizzate diverse opere per contenere le alluvioni. Il tratto maggiormente interessato a questi lavori \u00e8 stato quello che attraversa la provincia di Milano.\nPer il tratto superiore, sono stati invece oggetto di interventi cospicui le sponde del fiume che attraversano Fagnano Olona, Vedano Olona e Varese. A Gurone \u00e8 stata ultimata nel 2009 una diga a vasche di laminazione che regola la portata del fiume per contenerne le piene. \u00c8 in grado di formare un bacino temporaneo di 1.570.000\u00a0m\u00b3 con un rilascio di 36\u00a0m\u00b3/s.\nAltrettanto disastrose sono state le magre. La frequenza dei periodi di scarsissima portata idrica \u00e8 paragonabile a quella delle alluvioni. Per quanto riguarda le magre storiche, quella del 1630 contribu\u00ec a diffondere la peste nell'Alto Milanese, mentre quella del 1734 pass\u00f2 agli annali per gli effetti recessivi che ebbe sul territorio. La magra del 1747 pass\u00f2 invece alla storia per la sua durata. Per fronteggiare le conseguenze dei periodi di magra, fin dagli Statuti del 1346, furono promulgate norme atte a ridurre gli sprechi e gli abusi delle utenze che prelevavano l'acqua dall'Olona. In questi secoli, chi veniva colto in flagrante a sperperare l'acqua dell'Olona poteva incorrere in sanzioni fiscali e a pene detentive o corporali. Le utenze che pi\u00f9 pativano le magre del fiume erano i mugnai del tratto finale del corso d'acqua.\nLe derivazioni artificiali.\nFinch\u00e9 fu in funzione, il tratto del Cavo Diotti che prelevava acqua a Castegnate rappresent\u00f2 la derivazione artificiale pi\u00f9 importante dell'Olona. Il suo tratto settentrionale si immette ancora nel XXI secolo nell'Olona, tramite l'affluente Bevera, dopo aver prelevato acqua da sorgenti presenti nel Canton Ticino e nel territorio di Viggi\u00f9. Il tratto meridionale di questo canale artificiale, cio\u00e8 quello che estraeva a Castegnate l'acqua precedentemente immessa, venne invece interrato nel 1918 in seguito alla forte urbanizzazione della zona agricola di Pantanedo, che era l'utenza finale del Cavo Diotti. Dato che la richiesta d'acqua per scopi irrigui si era quasi azzerata, questa parte del canale non venne infatti pi\u00f9 adoperata.\nIl Cavo Diotti \u00e8 stato costruito nel 1787. Fu voluto dall'avvocato Luigi Diotti, grande possidente terriero, per irrigare le sue propriet\u00e0. Diotti, per realizzare l'opera, chiese ed ottenne il permesso dall'imperatore Francesco Giuseppe I d'Austria. Il progetto fu per\u00f2 foriero di polemiche: 32 utilizzatori delle acque del fiume si opposero strenuamente sostenendo che il prelevamento d'acqua sarebbe stato superiore alla sua introduzione. Visto l'appoggio governativo, il consorzio del fiume Olona cedette ed il 17 marzo 1786 diede il permesso per l'avvio dei lavori di costruzione. Quando il Cavo entr\u00f2 in funzione, le polemiche non si placarono. Per decenni ci furono delle dispute sulla quantit\u00e0 d'acqua immessa - che molti giudicavano insufficiente a causa del sistema di misurazione - e sullo stato manutentivo della zona delle sorgenti dell'Olona, dove il Cavo Diotti immetteva acqua.\nNel 1860 furono proposte altre due derivazioni artificiali. La prima, che non venne mai realizzata per difficolt\u00e0 tecniche e problemi di costo, doveva estrarre acqua dal lago di Lugano, mentre la seconda avrebbe dovuto immettere acqua nell'Olona grazie ad un prelevamento da un canale artificiale proveniente dal Ticino. I due progetti furono approvati dal consorzio del fiume Olona il 28 aprile 1877. \nIn particolare, il canale artificiale proveniente dal Ticino, e destinato a confluire nel Naviglio Martesana, fu costruito dal 1887 al 1890 e venne denominato Canale Villoresi. La prima immissione nell'Olona di acqua dal Canale Villoresi fu compiuta nel 1923 grazie ad una presa situata a Nerviano. A regime, questa derivazione immetteva nell'Olona 1\u00a0m\u00b3/s. Tale opera fu voluta per fornire acqua agli utilizzatori a valle di Rho, che erano quelli che pi\u00f9 pativano i periodi di magra del fiume.\nUn quarto progetto di derivazione fu proposto nel 1865. Questo canale avrebbe dovuto prelevare acqua dal lago di Varese, ma non venne mai realizzato per il costo, che sarebbe stato troppo alto.\nLa qualit\u00e0 delle acque e i depuratori.\nLa qualit\u00e0 delle acque del fiume \u00e8 monitorata in cinque stazioni: Varese, Lozza, Fagnano Olona, Legnano e Rho. Nelle prime stazioni di monitoraggio, l'acqua del fiume risulta \"accettabile\" o \"sufficiente\" ed \u00e8 in costante miglioramento. A Legnano la qualit\u00e0 delle acque peggiora, assumendo il grado \"scadente\", ma anche qui si nota un miglioramento, visto che fino a pochi anni prima lo stato delle acque dell'Olona era \"pessimo\". A Rho, anche se in lieve miglioramento, le acque del fiume mantengono il grado \"pessimo\". A valle del depuratore di Pero, le acque dell'Olona migliorano.\nIl consorzio di tutela del fiume si era posto l'obiettivo di far raggiungere in tutte le stazioni di monitoraggio, entro la fine del 2008, il grado \"accettabile\", ed entro la fine del 2016 il grado \"buono\". Dai dati ufficiali, se l'obiettivo del 2008 non \u00e8 stato raggiunto, quello del 2016, con la qualit\u00e0 delle acque di grado \"buono\", \u00e8 stato conseguito in anticipo, nel 2015.\nQueste difficolt\u00e0 hanno infatti spinto l'amministrazione regionale lombarda a ricorrere a strumenti straordinari quali il \"contratto di fiume\". Questa iniziativa prevede infatti un maggiore coinvolgimento degli enti locali e della popolazione interessata, con l'obbiettivo di ottimizzare il coordinamento degli interventi.\nLungo il corso del fiume sono presenti diversi depuratori. Questi impianti per il trattamento delle acque reflue, che sono gestiti dal consorzio del fiume Olona, sono stati realizzati a Varese, Olgiate Olona, Gornate Olona, Cairate, Saltrio, Cantello, Canegrate, Parabiago e Pero. Per il tratto Varese-Milano, nel 2006, si segnalava la necessit\u00e0 di realizzarne altri: di questi, \u00e8 stato completato soltanto quello di Gornate Olona (2009).\nLa natura.\nFlora.\nLa prima parte del corso del fiume attraversa il Parco Regionale Campo dei Fiori. Fino a 600\u00a0m di altitudine, in questa area protetta, prevalgono i castagni, i frassini ed i tigli. Nelle valli pi\u00f9 umide sono comuni gli aceri. Sulla parte sommitale del massiccio del Campo dei Fiori queste specie vegetali vengono sostituite dal faggio, mentre sui versanti aridi del Monte Martica sono comuni le betulle e i pini silvestri. Gli spazi aperti sono impreziositi da piante ormai rare come la \"Gentiana pneumonanthe\" e da decine di specie di orchidee selvatiche, quali, ad esempio, la vesparia e la moscaria.\nA valle del Campo dei Fiori \u00e8 stato istituito il Parco Rile Tenore Olona. Le specie che compongono la flora di questa area protetta sono principalmente farnie, carpini, robinie, noccioli, platani, frassini, querce, pioppi, olmi, aceri ed ontani. Molte sono anche le specie autoctone di arbusti, funghi e felci che crescono all'interno del Parco.\nLa flora del tratto pianeggiante dell'Olona, che \u00e8 comprende la maggior parte del percorso del fiume, \u00e8 caratterizzata, oltre che dalle specie d'alto fusto gi\u00e0 ricordate, dalla massiccia presenza della robinia, originaria dell'America settentrionale e introdotta nei boschi italiani agli inizi del XIX secolo.\nFauna.\nNella prima parte del corso, quello non inquinato, la fauna \u00e8 molto variegata. Nel parco del Campo dei Fiori si possono incontrare ungulati come il cervo o il capriolo, e decine di piccoli mammiferi e roditori, tra i quali lo scoiattolo rosso, il riccio, la volpe, il ghiro, il toporagno, l'arvicola, il moscardino, la faina, la donnola la talpa e varie specie di pipistrelli.\nDiversi sono anche i rapaci presenti: alcuni stanziali come l'astore, il nibbio bruno, il falco pecchiaiolo, la poiana, lo sparviero e il falco pellegrino, altri migratori come il biancone e il falco di palude. Altri uccelli presenti sono il gufo, l'allocco e il barbagianni. Completano l'avifauna l'airone cenerino e molti uccelli, migratori e non, tipici dei boschi e dei campi.\nTra gli anfibi sono presenti salamandre e diverse specie di raganelle, rospi e rane, mentre tra i rettili sono comuni la lucertola, l'orbettino, la vipera ed il ramarro.\nPer quanto riguarda gli invertebrati, \u00e8 degna di menzione la presenza dello scarabeo delle grotte, un coleottero endemico del Campo dei Fiori, e sono comuni, tra gli altri, la libellula, la lucciola, il cervo volante e la cicala.\nLa fauna ittica \u00e8 presente nel tratto iniziale del fiume, quello meno inquinato. Le specie pi\u00f9 comuni sono la trota fario e lo scazzone. Nelle acque dell'Olona si possono trovare anche il barbo comune, il cavedano, il gobione, il vairone, la sanguinerola, la scardola e l'alborella.\nNel 2010 fu tentato il ripopolamento ittico del tratto medio del fiume grazie all'introduzione di pesci provenienti dal Canale Villoresi. L'iniziativa non ebbe successo a causa di uno sversamento di reflui inquinanti compiuto nel 2012, che comport\u00f2 la moria delle specie ittiche precedentemente immesse.\nDiverse sono le specie alloctone presenti. Tra esse, lungo le sponde dell'Olona, si possono trovare la nutria, il gambero americano e lo scoiattolo grigio, mentre nelle sue acque si pu\u00f2 pescare il pesce gatto.\nGeografia antropica.\nComuni attraversati.\nI comuni attraversati dall'Olona sono:\n Provincia di Varese \n Provincia di Varese \n Citt\u00e0 metropolitana di Milano \nNavigabilit\u00e0 e pesca.\nIl fiume in s\u00e9 non ha mai rappresentato una via di comunicazione navigabile. Di navigabilit\u00e0 non si pu\u00f2 parlare neppure nel XXI secolo, anche se in alcuni punti del fiume viene praticata la canoa e ogni tanto, per scopi di promozione ambientale, qualche ecologista ne effettua la discesa in kayak.\nLa pesca era un tempo un'attivit\u00e0 florida che era praticata anche da pescatori professionisti. Nell'Olona si pescavano trote, gamberi di fiume, rane e altre specie ittiche. Le singole licenze di pesca erano rilasciate dal consorzio del fiume Olona. Durante i secoli, data l'importanza economica che ne derivava, furono varati numerosi regolamenti. Il documento pi\u00f9 antico conservato negli archivi del consorzio del fiume Olona si riferisce ad una disposizione che vietava la pesca senza licenza (1602).\nErano anche vietate la pesca con le reti e, dal 1699, i \"vivari\" (o \"vivai\"), cio\u00e8 quelle strutture circolari formate da pietre che erano destinate all'allevamento degli avannotti. I vivari vennero vietati perch\u00e9 rallentavano il defluire delle acque causando danni agli utilizzatori che sfruttavano la forza motrice del fiume, come i mugnai. I vivari venivano costruiti ogni anno nei mesi di agosto e settembre, per poi essere svuotati dai pesci e distrutti poco prima dell'inizio della quaresima. In questo modo fornivano, alle mense degli abitanti, le specie ittiche in un periodo in cui le carni erano vietate per precetto religioso.\nL'attivit\u00e0 di pesca lungo l'Olona inizi\u00f2 a declinare a met\u00e0 del XIX secolo a causa degli scarichi inquinanti delle prime industrie, per poi scomparire completamente tra le due guerre mondiali per il forte peggioramento della qualit\u00e0 delle acque.\nInfrastrutture e progetti.\nL'Olona, in tutto il suo percorso, viene scavalcato da 57 ponti, tra i quali ve ne sono alcuni di interesse storico, come il ponte romanico a Castiglione Olona, ed il ponte ferreo di Malnate, che \u00e8 stato realizzato alla fine del XIX secolo per poter permettere l'attraversamento di una ferrovia. L'infrastruttura pi\u00f9 grande che oltrepassa l'Olona \u00e8 invece il viadotto di Cairate. Tra le vie di comunicazione che scavalcano l'Olona, ci sono 2 linee ferroviarie (la Saronno-Laveno e la Como-Varese) e 7 strade provinciali.\nIl corso del fiume, che \u00e8 profondamente artificializzato, \u00e8 fortemente a rischio idraulico, cio\u00e8 di straripamento. Dopo il completamento nel 2009 del grande impianto di laminazione di Gurone, a destare preoccupazione sono soprattutto il Lura e il Bozzente. Dal 2006 le opere di difesa idraulica sono demandate al gi\u00e0 citato \"contratto di fiume\".\nLungo la Valle Olona \u00e8 stata attiva una linea ferroviaria. La ferrovia della Valmorea, questo il suo nome, collegava Castellanza alla Svizzera seguendo il corso del fiume. Il servizio passeggeri \u00e8 stato attivo dal 1904 al 1952, mentre il traffico merci \u00e8 stato chiuso nel 1977 a causa della concorrenza della linea ferroviaria passante per Chiasso. Dal 1990 \u00e8 in atto un progetto di recupero a scopo turistico.\nVa anche segnalata la costruzione dell'Autostrada Pedemontana, che ha completamente coperto l'Olona al ponte di Vedano, e la realizzazione, lungo il corso del fiume, di varie piste ciclabili. Tra esse, va ricordata quella tra\nCastellanza a Castiglione Olona, il cui tragitto ricalca il percorso della ferrovia della Valmorea. Di questa pista ciclabile \u00e8 in progetto il prolungamento fino a Mendrisio, in Svizzera.\nLuoghi d'interesse.\nI mulini.\nTra le sorgenti e Nerviano il corso del fiume era un tempo disseminato di mulini. Fin dal Medioevo, lungo l'Olona, prosperava l'attivit\u00e0 molitoria. Tale era il numero di mulini da far supporre che nel XV secolo questa attivit\u00e0 costituisse per l'intera zona una notevole fonte economica.\nIl pi\u00f9 antico documento conosciuto nel quale si nomina un mulino sull'Olona \u00e8 del 1043: esso fa riferimento ad un impianto molinatorio situato tra Castegnate e la localit\u00e0 \"Gabinella\" a Legnano che era di propriet\u00e0 di Pietro Vismara. Le Signorie degli Sforza e dei Visconti posero a presidio dei pi\u00f9 importanti raggruppamenti di mulini sull'Olona alcune fortificazioni, sfruttando fortilizi e castelli gi\u00e0 esistenti.\nNel 1608 si contavano sulle sponde dell'Olona 116 mulini, fra i quali un maglio da rame, un follone o gualchiera per i panni e diversi torchi da olio, numero che pass\u00f2 a 106 nel 1772 e a 55 nel 1881. Negli anni citati, le ruote idrauliche a servizio di questi impianti molinatori (chiamate, nella Valle Olona, \"rodigini\") erano, rispettivamente, 463, 424 e 170.\nDiversi di questi mulini sono giunti sino al XXI secolo. Alcuni sono stati recuperati, mentre altri versano in stato di abbandono. Partendo dalle sorgenti, i primi impianti molinatori di rilievo storico che si incontrano lungo l'Olona sono i mulini Grassi di Varese, che sono stati costruiti tra il XVI ed il XIX secolo. Sono stati ristrutturati per essere adibiti ad abitazione e possiedono, sui muri esterni, alcuni esempi di meridiane di grande interesse storico ed un pregevole affresco del 1675. Pi\u00f9 a sud sono invece presenti i mulini Sonzini di Gurone, che sono anteriori 1772. Sono rimasti in attivit\u00e0 fino al 1970, dopo di cui sono stati adibiti ad abitazioni. A Vedano Olona \u00e8 situato il mulino alle Fontanelle; gi\u00e0 presente nel 1772, possedeva una macina da grano ed un torchio. Sub\u00ec un primo abbandono negli anni venti, poi fu ristrutturato negli anni settanta del XX secolo e di nuovo abbandonato nel decennio successivo.\nA Castellazzo, localit\u00e0 di Fagnano Olona, \u00e8 situato il mulino Bosetti. Gi\u00e0 censito come mulino Visconti nel 1772, fu catalogato come mulino del Ponte nel 1857 prima di assumere l'attuale denominazione negli anni seguenti. Nel 1982 risultavano accessibili le sole abitazioni, mentre il resto era gi\u00e0 abbandonato. A Castelseprio \u00e8 presente il mulino Zacchetto, che fu attivo per fini agricoli dal XVIII al XIX secolo. Divenne prima sede della societ\u00e0 Pagani (anni venti), per poi venire trasformato in centrale elettrica. Dagli anni ottanta risulta abbandonato.\nA Gornate Superiore, frazione di Castiglione Olona, \u00e8 situato il mulino del Celeste. Gi\u00e0 mulino Mariani nel 1772 e mulino Guidali nel 1857, fu registrato con l'attuale denominazione nel 1881. Disponeva di una macina da grano e di torchi da olio. Dal 1930 \u00e8 stato adattato ad abitazioni private. A Lonate Ceppino \u00e8 situato il mulino Taglioretti. Anch'esso, nel 1722, era di propriet\u00e0 Mariani. Prese la denominazione attuale nel XIX secolo. Fu a servizio della cartiera Canziani dal 1901 e del cartonificio Samec dal 1920. Nel 1982 risultava abbandonato. \nA Gornate Olona sono presenti i mulini di Torba e San Pancrazio. Entrambi esistenti prima del 1772, assunsero i nomi delle rispettive frazioni del 1857. Cessarono le attivit\u00e0 molinatorie verso met\u00e0 del XX secolo. Sono in gran parte adibiti ad abitazioni. Ad Olgiate Olona \u00e8 invece situato il mulino del Sasso. \u00c8 ben conservato e quindi \u00e8 in corso un progetto che prevede il ripristino completo dell'impianto idraulico.\nA Legnano i sette mulini del centro della citt\u00e0 furono demoliti dalle grandi industrie cotoniere per permettere l'installazione delle pi\u00f9 moderne ed efficienti ruote idrauliche. Nel Legnanese ne sono rimasti sei: si tratta dei mulini Cornaggia di Legnano, Meraviglia (gi\u00e0 Melzi Salazar), Cozzi, De Toffol, Montoli di San Vittore Olona e Galletto di Canegrate. L'unico mulino di questa zona con le macine ancora in efficienza \u00e8 il mulino annesso alla fattoria agricola Meraviglia di San Vittore Olona, che \u00e8 certamente il pi\u00f9 antico tra i rimasti: risalirebbe infatti al XIV secolo. Tale impianto molinatorio \u00e8 ancora destinato a triturare il foraggio per bestiame. Da questi impianti molinatori prende il nome una gara internazionale di cross campestre, la Cinque Mulini, che si corre ogni anno, in primavera, a San Vittore Olona. A valle di Canegrate ne rimangono pochi altri, come il mulino Gajo-Lampugnani a Parabiago, il mulino Star Qua di Nerviano e quello di Sant'Elena a Pregnana Milanese.\nRiferendoci invece al territorio di Rho, possiamo citare fra gli esempi in disuso o convertiti negli anni in moduli abitativi il molino Prepositurale, un tempo di propriet\u00e0 della Parrocchia San Vittore e oggi completamente in abbandono, seguito pi\u00f9 a valle dal mulino Cecchetti, trasformato in abitazione pur avendo conservato alcuni elementi dei macchinari in bella mostra nel giardino, oltre al molino Nuovo, posto alla confluenza con il torrente Bozzente e divenuto anch'esso residenza privata. \nArcheologia industriale.\nA partire dagli anni sessanta e settanta del XX secolo, l'industria della Valle Olona (specie il settore tessile) entr\u00f2 in una crisi irreversibile e quindi, progressivamente, la maggior parte delle fabbriche interruppe definitivamente le attivit\u00e0 produttive, lasciando lungo le aree adiacenti all'Olona un importante patrimonio di archeologia industriale.\nDotato di grande valore architettonico \u00e8 il Birrificio Angelo Poretti di Induno Olona, che \u00e8 stato fondato nel 1877. Nel 1901 questo plesso industriale fu ampliato con la costruzione di nuovi padiglioni in stile Liberty. Anche i successivi restauri e ampliamenti furono rispettosi di tale scelta architettonica. Gli edifici, tra il naturalismo, il classicismo, l'egizio e il floreale, presentano appariscenti decorazioni: mascheroni, grottesche, medaglioni, frange e gocce, conchiglie, lesene giganti e grandi festoni di luppolo. Questo stabilimento, in origine, sfruttava la gi\u00e0 citata Fontana degli Ammalati, ovvero una risorgiva la cui acqua venne utilizzata per secoli per le sue qualit\u00e0 curative.\nPi\u00f9 a valle sorge l'ex-Cotonificio Milani di Castiglione Olona. Oltre agli stabilimenti produttivi, questo plesso industriale comprende una villa padronale e alcune case operaie. Si trova nei pressi della ferrovia della Valmorea. Sempre a Castiglione Olona, sono anche presenti gli ex-stabilimenti del Pettinificio Mazzucchelli, le cui strutture sono antecedenti al 1849.\nA Lonate Ceppino sono situati l'ex-Oleificio Lepori e l'ex-Pettinificio Clerici, entrambi anteriori al 1772. A Fagnano Olona sono presenti l'ex Cotonificio Candiani, che \u00e8 dell'inizio del XX secolo, la Filatura Introizzi, che \u00e8 stata fondata prima del 1881, e gli ex-stabilimenti della cartiera Vita Mayer. Nella municipalit\u00e0 di Solbiate Olona si possono trovare gli ex-stabilimenti del Cotonificio Ponti. Questo plesso industriale \u00e8 stato fondato nel 1908 su una precedente filatura avviata nel 1823. A Olgiate Olona \u00e8 invece presente l'ex Sanitaria Ceschina, ovvero un garzificio che \u00e8 stato costruito tra il 1902 ed il 1907\nA Legnano e a Castellanza sono situati due degli ex-stabilimenti del Cotonificio Cantoni. Il primo nucleo dello stabilimento legnanese \u00e8 stato avviato nel 1830; questa fabbrica \u00e8 stata in parte demolita, e gli edifici rimasti sono stati convertiti in un centro commerciale. L'ex Cotonificio Cantoni di Castellanza \u00e8 stato invece adibito, nel 1991, a sede dell'universit\u00e0 Carlo Cattaneo.\nParchi.\nA partire dalla seconda met\u00e0 del XX secolo, sono state diverse le aree naturali protette istituite lungo le sponde dell'Olona.\nIl Parco regionale del Campo dei Fiori ha una superficie di 6.300 ettari ed \u00e8 gestito da un consorzio formato dalla Comunit\u00e0 montana Valli del Verbano, dalla Comunit\u00e0 montana del Piambello, dalla provincia di Varese e dai diciassette comuni compresi nel territorio del Parco: Barasso, Bedero Valcuvia, Brinzio, Casciago, Castello Cabiaglio, Cocquio-Trevisago, Comerio, Cunardo, Cuvio, Gavirate, Induno Olona, Luvinate, Masciago Primo, Orino, Rancio Valcuvia, Valganna e Varese. Ha sede a Brinzio ed \u00e8 stato istituito nel 1984. Dal 2010 \u00e8 attivo il progetto di recupero dell'area della sorgente principale dell'Olona alla Rasa di Varese.\nIl Parco Rile Tenore Olona, che \u00e8 stato costituito nel 2006, abbraccia un territorio caratterizzato da estesi terrazzamenti di origine fluvio-glaciale, i cosiddetti pianali morenici, ed \u00e8 ricco di siti di rilevanza storica e culturale. La tipica geologia del territorio consente la nascita di molteplici piccoli corsi d'acqua sostentati da acque risorgive e piovane. I principali sono il Rile ed il Tenore. Il parco si estende per 16 km\u00b2 e comprende i comuni di Cairate, Carnago, Caronno Varesino, Castelseprio, Castiglione Olona, Gazzada Schianno, Gornate Olona, Lonate Ceppino, Lozza, Morazzone e Oggiona con Santo Stefano. \nIl Parco Valle del Lanza, nato nel 2002, include i comuni di Malnate, Cagno, Bizzarone e Valmorea. Interessa soprattutto il territorio attraversato dal torrente Lanza (altro nome del Gaggiolo), da cui prende la denominazione. Ha un'estensione di 676 ettari.\nNel 2006 \u00e8 stato istituito anche il parco del Medio Olona, che comprende il tratto della Valle Olona tra Fagnano Olona e Marnate. Il parco include i comuni di Fagnano Olona, Gorla Maggiore, Solbiate Olona, Gorla Minore, Olgiate Olona e Marnate. Oltre alla Valle Olona, il parco comprende anche il tratto fagnanese del Tenore e i boschi ad est di Gorla Maggiore, dove scorre il Fontanile di Tradate.\nIl Parco locale del bosco di Legnano, nato nel 1976, sorge accanto al castello di Legnano, al confine con i comuni di Canegrate e San Vittore Olona. \u00c8 anche noto come \"parco castello\" o \"parco di Legnano\". Nel periodo della sua costituzione, i rimboschimenti non erano fondati sulle conoscenze delle specie locali, e dunque questa area protetta annovera molte piante non autoctone della zona. Nel 1981 \u00e8 stata realizzata una zona umida che \u00e8 frequentata da un grande numero di uccelli acquatici e che \u00e8 abitata da molte specie ittiche.\nIl Parco dei Mulini, che \u00e8 stato istituito il 20 marzo 2008, interessa le aree boschive ed agricole dei comuni di Legnano, Canegrate, San Vittore Olona, Parabiago e Nerviano. La superficie, oltre 264 ettari, \u00e8 quasi interamente impiegata ad attivit\u00e0 agricole. Nel parco sono presenti importantissime testimonianze storiche come il castello di Legnano, l'ex opificio Visconti di Modrone e sei mulini, ultima testimonianza dell'antica tradizione molitoria della zona."}
{"id": "693536", "revid": "1651633", "url": "https://it.wikipedia.org/wiki?curid=693536", "title": "Bambuseae", "text": "Bambuseae \u00e8 una trib\u00f9 di piante spermatofite monocotiledoni appartenente alla famiglia delle Poacee (ex Graminaceae) e sottofamiglia Bambusoideae.\nEtimologia.\nIl nome della trib\u00f9 deriva dal suo genere tipo \"Bambusa\" la cui etimologia fa riferimento ad un nome vernacolare malese.\nIl nome scientifico della trib\u00f9 \u00e8 stato definito dal botanico tedesco Karl Sigismund Kunth (Lipsia, 18 giugno 1788 \u2013 Berlino, 22 marzo 1850) e dal botanico, naturalista e politico belga Barth\u00e9lemy Charles Joseph Dumortier (Tournai, 3 aprile 1797 \u2013 9 giugno 1878) nella pubblicazione \"Analyse des Familles de Plantes: avec l'indication des principaux genres qui s'y rattachent. Tournay\" (Anal. Fam. Pl. 63. 1829) del 1829.\nDescrizione.\nIl portamento delle specie di questa trib\u00f9 \u00e8 arbustivo o cespuglioso (in genere questi bamb\u00f9 sono mono-cespitosi). Queste piante sempreverdi in genere sono molto vigorose, possono essere alte da pochi centimetri fino a raggiungere notevoli dimensioni (anche di altezza e 30\u00a0cm di diametro).\nLe radici in genere sono del tipo fascicolato derivate da rizomi a collo corto (pachimorfi). Fa eccezione la sottotrib\u00f9 Chusqueinae in cui i rizomi sono amfimorfi (presumibilmente un carattere derivato). La loro tipologia di sviluppo \u00e8 molto variabile; infatti sono presenti specie dove le radici si sviluppano considerevolmente in orizzontale o in verticale e si allontanano molto dal loro punto di origine ed altre invece che hanno uno sviluppo molto contenuto, con habitus cespitoso.\nI culmi sono legnosi, con portamento eretto o rampicante o pendente. Alla base sono simpodiali. \nI nodi non sono gonfi, a volte sono quasi solidi e leggermente prominenti.\nGli internodi sono affusolati, vuoti o solidi. I bamb\u00f9, essendo piante Monocotiledoni, non hanno accrescimento secondario, e quindi completata la loro crescita non si allargano di diametro di anno in anno.\nPer ogni nodo sono presenti molti rami (con 1 - 3 rami dominanti), o pochi rami a seconda della specie. I rami, in genere, sono derivati da una singola gemma.\nFogliame del culmo.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina.\nLe guaine (a volte coriacee, altre volte pelose e larghe) sono decidue o persistenti, con o senza padiglioni auricolari, e margini fimbriati (oppure no). In alcune specie le basi delle guaine sono rugose oppure sono ondulate vicino all'apice.\nLe ligule in genere sono brevi, oppure (in alcune specie) vistose; in altre specie le ligule sono membranose e cigliate. \nLe lamine delle foglie sono erette o riflesse (a volte sono erette alla base e riflesse in alto) con forme da lanceolate a lanceolato-lineari o triangolari o oblunghe; in alcune specie terminano in modo apicolato. In alcune specie sulla superficie della lama fogliare della cera \u00e8 distribuita in modo diseguale, lasciando sul lato abassiale uno stretto settore marginale con cera nulla o ridotta. Il mesofillo (strato interno della foglia tra le due epidermidi) nelle regioni intercostali \u00e8 formato da fibre sclerenchimatiche.\nLe venature sono parallelinervie con deboli venature trasversali (quelle trasversali a volte sono poco visibili o inesistenti). Le lamine normalmente non sono tessellate. Delle venature sono presenti anche nelle ligule. La venatura mediana (o centrale) \u00e8 formata da un unico fascio vascolare.\nFoglie del fogliame.\nLe guaine sono provviste o prive di padiglioni auricolari e possono essere o no fimbriate. Inoltre le guaine delle foglie del fogliame possono essere vistosamente carenate. Nelle specie di questo gruppo le lamine del fogliame sono grandi, oppure sottili e coriacee. La superficie adassiale pu\u00f2 (oppure no) contenere degli stomi. In alcune specie le foglie del fogliame possono essere assenti (in questo caso la funzione fotosintetica \u00e8 trasferita alla guaina e al culmo). Possono essere presenti dei pseudo-piccioli scuri oppure possono essere provviste di una stretta striscia (senza cera) lungo il margine abassiale.\nInfiorescenza.\nL'infiorescenza principale (sinfiorescenza o semplicemente spiga) \u00e8 per lo pi\u00f9 ramificata e ha la forma di una grande pannocchia aperta. Le spighette, sessili o pedicellate, sono disposte in grappoli ai nodi e sottese da alcune brattee (ampi profilli doppiamente carenati oppure a singola carena). In alcune specie l'infiorescenza non \u00e8 ramificata ed \u00e8 sottesa da una brattea e un profillo (i profilli, particolari brattee a protezione dell'infiorescenza, hanno in genere delle forme triangolari). Sono presenti delle pseudospighette. In alcune specie le infiorescenze non sono ramificate e sono circondate da una spata.\nL'infiorescenza secondaria (o spighetta, o pseudospighetta)prende la forma di spighette formate da alcuni fiori (fino a 28 pi\u00f9 alcuni fiori ridotti) sottesi da due-quattro brattee chiamate glume (divise in inferiori e superiori). Le spighette possono terminare all'apice con un fiore sterile (a volte quello prossimale \u00e8 sterile, mentre \u00e8 fertile quello distale). Alla base di ogni fiore sono presenti due brattee: la palea e il lemma. La disarticolazione avviene nei nodi della rachilla sopra le glume (ma non in tutti i generi). Talvolta la rachilla presenta una estensione con 1 - 3 fiori rudimentali. In particolare:\nI fiori fertili sono attinomorfi formati da 3 verticilli: perianzio ridotto, androceo e gineceo.\nPer la famiglia di queste piante viene indicata la seguente formula fiorale:\nIl perianzio \u00e8 ridotto e formato da due o tre lodicule, delle squame, poco visibili (forse relitto di un verticillo di 3 sepali). Le lodicule hanno una consistenza membranosa. In alcuni generi le lodicule sono assenti.\nL'androceo \u00e8 composto da 6 stami (2-3 in Chusqueinae e altri gruppi; in \"Ochlandra\" - sottotrib\u00f9 Melocanninae - sono numerosi da 15 a 120) ognuno con un breve filamento. I filamenti sono liberi o fusi insieme. Le antere hanno due teche. Le antere, a volte apicolate, sono basifisse con deiscenza laterale. Il polline \u00e8 monoporato.\nIl gineceo \u00e8 composto da 3-(2) carpelli connati formanti un ovario supero. L'ovario, glabro (eventualmente con apice pubescente) e portato su un gambo, ha un solo loculo con un solo ovulo subapicale (o quasi basale). L'ovulo \u00e8 anfitropo e semianatropo e tenuinucellato o crassinucellato. Lo stilo, \u00e8 unico (corto, o ridotto) con due-tre stigmi piumosi e pelosi.\nFrutti.\nI frutti sono del tipo cariosside, ossia sono dei piccoli chicchi indeiscenti, affusolati con apice peloso o sferici, nei quali il pericarpo \u00e8 formato da una parete che circonda il singolo seme. In particolare il pericarpo, carnoso e succulento, \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 provvisto di epiblasto. I margini embrionali della foglia si sovrappongono. La fessura scutellare \u00e8 assente.\nRiproduzione.\nIn generale, le erbe delle Poaceae sono impollinate in modo anemogamo. Gli stigmi piumosi sono una caratteristica importante per catturare meglio il polline aereo.\nLa fecondazione avviene fondamentalmente tramite l'impollinazione dei fiori (vedi sopra).\nI semi cadendo a terra, dopo aver eventualmente percorso alcuni metri a causa del vento (dispersione anemocora), sono dispersi soprattutto da insetti tipo formiche (disseminazione mirmecoria).\nDistribuzione e habitat.\nLa maggior parte delle specie di bamb\u00f9 sono originarie dell'Asia (dove raggiungono il limite settentrionale del loro areale a 50\u00b0 N di latitudine) e dell'America (dove raggiungono i 47\u00b0 S in Cile). Le si possono trovare ad altitudini variabili, sino ai 3000 m sull'Himalaya. Alcune specie sono spontanee in Africa (in particolare nell'Africa sub-sahariana e in Madagascar) e in Oceania. Non esistono specie spontanee in Europa.\nBiologia.\nLe radici diventano legnose a causa della crescita di densi ammassi di sclerenchima che si formano sia esternamente che internamente attorno ai fasci vascolari della radice. L'altezza dei bamb\u00f9 \u00e8 fortemente correlata alla pressione della radice, che fornisce la forza necessaria per riempire i vasi xilematici embolizzati lungo il culmo.\nLo sviluppo del culmo avviene in due fasi. Una prima fase non ramificata porta le foglie del culmo e il culmo stesso alla massima altezza di sviluppo (gli internodi si allungano indipendenti dalla fioritura). Nella seconda fase si ha lo sviluppo delle varie ramificazioni con le foglie del fogliame e successivamente la fioritura. Lo sviluppo dei rami \u00e8 acropeto (o anche bidirezionale).\nIn questa trib\u00f9 sono presenti delle pseudospighette con 2 o pi\u00f9 fiori. Le pseudospighette si formano quando il tessuto meristematico del ramo cessa di produrre foglie normali e incomincia a produrre un insieme di brattee, alcune delle quali hanno dei boccioli germinali nelle loro ascelle che poi alla fine iniziano a produrre fiori.\nLa fioritura delle specie di questa trib\u00f9 \u00e8 per lo pi\u00f9 ciclica e tardiva: le specie del genere \"Bambusa bambos\" (sottotrib\u00f9 Bambusinae) fioriscono dopo il trentaduesimo anno di et\u00e0; le specie del genere \"Dendrocalamus\" al cinquantacinquesimo; altri bamb\u00f9 al sessantacinquesimo anno di vita. In alcuni casi la fioritura di una singola specie \u00e8 sincronizzata a livello globale. Ad esempio una fioritura mondiale si \u00e8 avuta nel 1932 da parte della specie \"Bambusa nigra\" (sinonimo di \"Phyllostachys nigra\" ora descritta all'interno della trib\u00f9 Arundinarieae).\nTassonomia.\nLa famiglia di appartenenza di questa trib\u00f9 (Poaceae) comprende circa 650 generi e 9.700 specie (secondo altri Autori 670 generi e 9.500). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il gruppo di questa voce \u00e8 descritto all'interno della sottofamiglia Bambusoideae.\nFilogenesi.\nLe Bambuseae, da un punto di vista cladistico, sono monofiletiche e insieme alle trib\u00f9 Arundinarieae e Olyreae formano la grande sottofamiglia delle Bambusoideae. Bambuseae e Olyreae formano un \"gruppo fratello\" mentre le Arundinarieae si trovano in posizione \"basale\".\nLa trib\u00f9 \u00e8 suddivisa in due grandi gruppi (cladi) geografici: il \"Clade Neotropicale\" e il \"Clade Paleotropicale\". Tale suddivisione \u00e8 anche supportata dalle analisi filogenetiche del genoma del cloroplasto. Il \"Clade Paleotropicale\" \u00e8 monofiletico mentre la monofilia del \"Clade Neotropicale\" \u00e8 debolmente supportata. Alcune filogenesi sia nei cladi neotropicali che paleotropicali identificano dei geni nucleari correlati al genoma delle Arundinarieae (la prima trib\u00f9 della sottofamiglia ad essersi evoluta).\nLa sinapomorfia per questo gruppo \u00e8 rappresentata dallo sviluppo dei rami che \u00e8 acropeto (o anche bidirezionale): i culmi raggiungono la loro piena altezza senza produrre rami ma solo foglie; in seguito dai culmi si originano (raramente) dei rami e foglie di fogliame, iniziando dalla base o dal centro della pianta e procedendo in modo acropeto o bidirezionale.\nClade Neotropicale.\nIl \"Clade Neotropicale\" \u00e8 composto dalle sottotrib\u00f9 Chusqueinae, Arthrostylidiinae e Guaduinae. All'interno del clade le sottotrib\u00f9 Arthrostylidiinae e Guaduinae formano un \"gruppo fratello\" mentre Chusqueinae \u00e8 in posizione \"basale\". Il clade Arthrostylidiinae + Guaduinae\", oltre che dalle analisi del DNA \u00e8 confermato anche dalla condivisione di papille rifrattive (trasparenti alla luce) sulle cellule epidermiche fogliari.\nSinapomorfie relative alle singole sottotrib\u00f9:\nClade Paleotropicale.\nIl \"Clade Paleotropicale\" \u00e8 composto dalle sottotrib\u00f9 Bambusinae, Dinochloinae, Greslaniinae, Hickeliinae, Holttumochloinae, Melocanninae, Racemobambosinae e Temburongiinae. Buona parte delle specie di questo gruppo sono esaploidi o superiori con una storia poliploide che coinvolge antenati che erano strettamente legati all'antenato delle Arundinarieae (la trib\u00f9 \"basale\" della sottofamiglia Bambusoideae). All'interno di questo clade Bambusinae risulta \"gruppo fratello\" della sottotrib\u00f9 Holttumochloinae, che insieme alla sottotrib\u00f9 Temburongiinae probabilmente formano il \"core\" della trib\u00f9; mentre le melocannine sono chiaramente \"gruppo fratello\" di un clade formato dalle altre tre sottotrib\u00f9.\nSinapomorfie relative alle singole sottotrib\u00f9:\nCladogramma della trib\u00f9.\nIl seguente cladogramma \u00e8 tratto da uno degli ultimi studi (2017) su questa trib\u00f9.\nIl \"core\" del Clade Paleotropicale presenta ancora qualche incertezza filogenetica. Qui di seguito \u00e8 riportato un'altra rappresentazione (semplificata) del cladogramma Paleotropicale.\nEt\u00e0.\nLa seguente tabella mostra una stima dei tempi di divergenza dei nodi indicati (sono state usate diverse strategie di calibrazione includendo anche informazioni fossili).\nSottotrib\u00f9 della trib\u00f9.\nLa trib\u00f9 si compone di 11 sottotrib\u00f9 con 73 generi e 794 specie:\nGeneri della trib\u00f9.\nIncertae sedis.\nI generi \"Ruhooglandia\" (genere monotipo) e \"Temochloa\" (una specie: \"Temochloa liliana\" - Distribuzione: Tailandia) dal alcuni Autori sono considerati \"incertae sedis\".\nColtivazione.\nMolti bamb\u00f9 sono popolari come piante da giardino. Nella coltivazione, necessitano di cure per contenere il loro comportamento invasivo. Si propagano principalmente attraverso le radici e/o rizomi, i quali possono propagarsi sotto terra e lanciare nuovi culmi che spuntano in superficie. Vi sono due modi per la propagazione dei bamb\u00f9: monopodiali e simpodiali. Le specie di bamb\u00f9 monopodiali hanno una propagazione sotterranea lenta; nelle specie di bamb\u00f9 sinopodiali, invece, si riscontra un'alta variabilit\u00e0; ci\u00f2 \u00e8 riferibile ad entrambe le specie in riferimento alle condizioni di suolo e di clima.\nAlcune possono emettere ricacci per la lunghezza di svariati metri all'anno, mentre altre possono restare nella medesima area per lunghi periodi. Se trascurate, negli anni possono diventare invasive e causare problemi colonizzando aree adiacenti a villaggi, paesi o coltivazioni.\nUna volta stabilitosi come cespo, \u00e8 difficile rimuovere completamente il bamb\u00f9 senza estirpare l'intera rete di rizomi sotterranei. Se il bamb\u00f9 deve essere rimosso, un'alternativa allo scavo pu\u00f2 essere il taglio raso delle canne e il taglio successivo e ripetuto dei nuovi getti appena escono dal terreno, fino a che il sistema radicale non esaurisca la sua riserva di energia e muoia. Se si permette alle foglie di compiere la fotosintesi, il bamb\u00f9 sopravviver\u00e0 e continuer\u00e0 a propagarsi.\nEsistono due principali metodi per prevenire la propagazione dei nuovi getti di bamb\u00f9 nelle aree adiacenti l'impianto. Il primo sistema \u00e8 la bordatura o rimozione di ogni rizoma che sfugga ai confini dell'area destinata alla sua coltivazione. Gli attrezzi normalmente utilizzati sono uncini, vanghe e zappe.\nI rizomi si trovano generalmente in prossimit\u00e0 della superficie (sotto uno strato sottile di terreno), cos\u00ec che se la potatura dei rizomi viene eseguita due volte l'anno, interesser\u00e0 la maggior parte, se non tutti, i nuovi ricacci. Alcune variet\u00e0 possono avere percorsi pi\u00f9 profondi (oltre la tipica profondit\u00e0 della vanga). Queste sono pi\u00f9 difficili da controllare, e necessiteranno di tagli pi\u00f9 profondi.\nUna manutenzione frequente riveler\u00e0 le principali direttrici di crescita e la disposizione del sistema radicale. Una volta tagliati, i rizomi devono essere rimossi. L'emergenza di un getto di bamb\u00f9 all'esterno dell'area dopo la bordatura, indica la precisa posizione di un rizoma non localizzato in precedenza. Le radici fibrose che si irradiano dal rizoma non generano ulteriori getti, quindi possono essere lasciate nel terreno.\nIl secondo metodo implica il contenimento con una barriera fisica. Il cemento e il polietilene ad alta densit\u00e0 in speciali rotoli sono i materiali pi\u00f9 comuni. Questi vengono piazzati in un fossato profondo 60\u201390\u00a0cm (2-3 piedi) attorno all'impianto, con un angolo aperto verso l'alto in modo da direzionare la crescita dei rizomi verso la superficie del terreno. I rizomi pi\u00f9 forti e gli attrezzi possono forare le barriere in plastica piuttosto facilmente, quindi occorre lavorare con particolare attenzione. Il bamb\u00f9 cresciuto all'interno di tali barriere \u00e8 molto pi\u00f9 difficile da espiantare rispetto agli impianti cresciuti in libert\u00e0.\nLe barriere e la bordatura non sono necessari per bamb\u00f9 cresciuti a macchia. Le macchie di bamb\u00f9 possono essere eradicate se si espandono eccessivamente.\nUsi.\nIl bamb\u00f9 si \u00e8 meritato l'epiteto di \"acciaio vegetale\", grazie alla straordinaria resistenza meccanica sia alla compressione che alla trazione.\nIl bamb\u00f9 ha un legno cavo ma anche leggero e resistente, perci\u00f2 viene impiegato da secoli per gli usi pi\u00f9 diversi.\nEsso, come narra Marco Polo nel suo Milione, veniva impiegato nel Duecento in Cina per ottenere delle robuste corde per tirare in secca le navi. Queste stesse funi sono state anche utilizzate per la costruzione di ponti sospesi, il pi\u00f9 longevo dei quali ha collegato per oltre 1700 anni (fino al 2008) le sponde del fiume Min. Sempre nel paese estremo orientale i tronchi di bamb\u00f9 sono stati usati per costruire tubature di irrigazione per i campi di riso, le pi\u00f9 estese delle quali coprivano un'area di 5.300\u00a0km\u00b2 nella provincia del Sichuan. Altre tubazioni dello stesso materiale sarebbero state utilizzate per la distribuzione del gas naturale dai giacimenti fino ai villaggi. Sempre nella provincia del Sichuan si \u00e8 usato il legno di bamb\u00f9 per costruire abitazioni le quali hanno una notevole resistenza alle sollecitazioni dei terremoti, come dimostrato nel 1991, quando 20 case non riportarono significativi danni.\nApplicazioni diverse si possono anche incontrare nella creazione di armi, trappole (molto utilizzate dai vietcong durante la guerra del Vietnam), vele (ottenute da stuoie di bamb\u00f9), carta (tramite la riduzione in piccoli pezzi delle canne, la loro cottura e la successiva pressatura della poltiglia ottenuta per realizzare fogli compatti), tessuti, telai per biciclette, farmaci e filtri per aria e acqua.\nIn ambito ingegneristico, il bamb\u00f9 pu\u00f2 essere usato come materiale da costruzione. Infatti, grazie alle sue buone propriet\u00e0 meccaniche, il bamb\u00f9 \u00e8 un materiale che pu\u00f2 essere adottato al posto dei classici materiali strutturali quali acciaio, calcestruzzo armato e legno. Attualmente la pianta pu\u00f2 essere impiegata in quattro modi differenti nell'ambito dell'ingegneria del bamb\u00f9. Il modo pi\u00f9 naturale e pi\u00f9 antico \u00e8 quello di usare la pianta nella sua forma naturale, ovvero sfruttando la forma del culmo per realizzare pilastri e travi. Una seconda modalit\u00e0 di impiego consiste nel ricavare dal culmo lamelle di varie dimensioni e incollarle fra loro con colle idonee ottenendo un prodotto ingegnerizzato chiamato appunto bamb\u00f9 lamellare. Il culmo di bamb\u00f9 pu\u00f2, inoltre, essere usato come armatura all'interno delle membrature di calcestruzzo fornendo cos\u00ec una efficace alternativa rispetto all'acciaio. Infine, le fibre di bamb\u00f9 sono una valida risorsa per la realizzazione di materiali compositi fatti con matrici sintetiche derivanti dal petrolio o naturali (bioplastiche). Ancora oggi si possono trovare in Cina anche ponteggi costruiti in bamb\u00f9, per agevolare lavori nelle costruzioni.\nIn ambito alimentare, i germogli della pianta sono stati utilizzati come alimento e dalle foglie si sono ottenute delle particolari bevande alcoliche. Le canne sono oggi utilizzate in Cina per la fermentazione del vino. In Thailandia viene mangiata l'intera pianta.\nLa specie \"Pseudosasa amabilis\", originaria della regione del Guandong nella Cina meridionale, \u00e8 utilizzata in tutto il mondo per la costruzione delle canne per la pesca a mosca.\nLa specie \"Phyllostachys bambusoides\" (o bamb\u00f9 gigante da costruzione) \u00e8 utilizzata in mille modi diversi, fra cui la costruzione di strumenti musicali, come flauti \"shakuachi\" o \"didgeridoo\", o per la costruzione di archi giapponesi nella disciplina del Kyudo.\nIn ambito artistico, l'afghano Massoud Hassani ha utilizzato il bamb\u00f9 per realizzare l'opera Mine Kafon esposta al MOMA di New York. L'ispirazione dell'opera venne all'artista ripensando ai piccoli oggetti che costruiva a Kabul da bambino con il bamb\u00f9. Capitava irrimediabilmente che il vento trasportasse questi piccoli giocattoli sui campi minati. Tornato molto tempo dopo nel suo luogo di origine, gli venne in mente di costruire versioni 20 volte pi\u00f9 grandi di quei giochi, in modo tale che pesando di pi\u00f9 ma conservando la leggerezza potessero sminare in maniera economica le zone minate che ancora oggi sono presenti nel paese. L'opera \u00e8 una reinterpretazione artistica di questa soluzione.\nAspetti culturali.\nLa longevit\u00e0 dell'albero del bamb\u00f9 lo rende per i cinesi un simbolo di lunga vita, mentre in India \u00e8 un simbolo di amicizia. Il fatto che la fioritura avvenga raramente ha reso l'evento un segno dell'incombente arrivo di carestia alimentare. Si dice che questa credenza sia dovuta al fatto che i topi si nutrano a profusione dei fiori caduti, moltiplicandosi quindi a dismisura e di conseguenza distruggendo gran parte dei raccolti e delle riserve di cibo locali. La pi\u00f9 recente fioritura avvenne nel maggio del 2006 (vedi Mautam).\nSi dice che il bamb\u00f9 fiorisca in questo modo soltanto ogni 50 anni.\nMitologie dell'Asia ed Oceania.\nDiverse culture asiatiche, inclusa quella delle Isole Andamane, credono che l'umanit\u00e0 discenda da uno stelo di bamb\u00f9. Nel mito della creazione filippino, la leggenda narra che il primo uomo e la prima donna vennero liberati per l'apertura di un germoglio di bamb\u00f9 che emerse su un'isola creata dopo la battaglia tra le forze elementari (Cielo e Oceano). Nelle leggende della Malaysia una storia simile include un uomo che sogna una bellissima donna mentre dorme sotto una pianta di bamb\u00f9; si sveglia e rompe lo stelo di bamb\u00f9, scoprendo la donna all'interno di esso. In Giappone, molto spesso una piccola foresta di bamb\u00f9 circonda un monastero scintoista come parte della barriera sacra contro il male. In Giappone il bamb\u00f9 viene considerato come il secondo in rango nella categoria del \"legno di pino Matsu, poi il bamb\u00f9, Ume (a volte tradotto come pruno)\" e questa sequenza viene eseguita quando si ordina un pranzo a base di sushi oppure quando si prende una camera nei tradizionali alberghi ryokan.\nIl bamb\u00f9 delle Hawaii ('ohe) \u00e8 una materializzazione corporea (kinolau) del dio creatore polinesiano Kane.\nLe foglie, i germogli e gli steli soffici di bamb\u00f9, sono la maggior fonte di alimento per il panda gigante della Cina .\nAlcune specie.\nPer la lista completa delle specie: Lista delle specie di bamb\u00f9."}
{"id": "693539", "revid": "1652635", "url": "https://it.wikipedia.org/wiki?curid=693539", "title": "Omero (anatomia)", "text": "L'\u00f2mero \u00e8 un osso lungo, degli arti superiori, pari e simmetrico, e costituisce lo scheletro del braccio.\nAnatomia umana.\nL'omero \u00e8 l'unico osso del braccio, ed \u00e8 costituito da un corpo, o diafisi, e da due estremit\u00e0 dette epifisi (prossimale e distale).\nL'epifisi prossimale si articola con la scapola costituendo l'articolazione scapolo-omerale (del tipo delle enartrosi), mentre l'epifisi distale si articola con le due ossa dell'avambraccio: radio e ulna.\nEpifisi prossimale.\nLa testa dell'omero \u00e8 costituita da una grossa superficie emisferica liscia e rivestita da cartilagine, diretta medialmente ed in rapporto con la cavit\u00e0 glenoidea della scapola; la testa \u00e8 delimitata inferiormente dal \"collo anatomico\" dell'osso.\nInferiormente al collo anatomico, nella parte frontale dell'osso, si trova un rilievo diretto in avanti noto come tubercolo minore (o trochine), inserzione del muscolo sottoscapolare; superiormente e lateralmente rispetto a quello minore si trova il tubercolo maggiore (trochite o trochitere), che con le sue tre facce d\u00e0 inserzione agli altri muscoli della cuffia dei rotatori: il sopraspinato, il sottospinato e il piccolo rotondo.\nTra i due tubercoli si trova il solco bicipitale (o intertubercolare), delimitato verso la diafisi da due creste che scendono dai rispettivi tubercoli (creste del tubercolo minore e maggiore); in questo solco scorre il tendine del capo lungo del bicipite brachiale. Medialmente e lateralmente al solco bicipitale si inseriscono rispettivamente il muscolo grande rotondo e grande pettorale.\nDiafisi.\nIl punto di passaggio convenzionale tra l'estremit\u00e0 prossimale e il corpo dell'omero \u00e8 il collo chirurgico.\nLa diafisi dell'omero \u00e8 in sezione abbastanza circolare prossimalmente, mentre distalmente \u00e8 triangolare. Ha quindi tre facce e tre margini. Il margine anteriore origina dal tubercolo minore, quello laterale dalla cresta epicondiloidea laterale e quello mediale dalla cresta epicondiloidea mediale.\nSulla faccia antero-laterale, poco pi\u00f9 in alto del centro, si trova la tuberosit\u00e0 deltoidea che rappresenta il punto di inserzione del muscolo deltoide. Al di sotto di questa si pu\u00f2 intravedere invece il solco del nervo radiale, che dalla faccia posteriore si porta in quella antero-laterale. Sulla faccia anteromediale si trova invece il foro nutritizio dell'osso.\nEpifisi distale.\nL'estremit\u00e0 distale presenta una zona articolare e una zona non articolare: quella articolare \u00e8 definita lateralmente dal condilo e medialmente dalla troclea dell'omero, che ha la forma di una puleggia. Il condilo si articola con la testa del radio, mentre la troclea con l'incisura trocleare o semilunare dell'olecrano dell'ulna.\nLa porzione non articolare dell'estremit\u00e0 distale \u00e8 data dall'epicondilo laterale (poco sviluppato) e dall'epicondilo mediale, o epitroclea (molto pi\u00f9 sviluppato), al di sotto del quale si trova un solco che accoglie il nervo ulnare. Dai due epicondili si originano verso la diafisi la cresta sopracondiloidea mediale e la cresta sopracondiloidea laterale.\nAnteriormente, al di sopra del condilo, c'\u00e8 la fossetta radiale che accoglie la testa del radio durante la flessione dell'avambraccio sul braccio, sopra la troclea c'\u00e8 la fossetta coronoidea che accoglie il processo coronoideo dell'ulna sempre nella flessione dell'avambraccio sul braccio e posteriormente, al di sopra della troclea, \u00e8 presente la fossa olecranica per accogliere l'olecrano dell'ulna nell'estensione dell'avambraccio."}
{"id": "693542", "revid": "105826", "url": "https://it.wikipedia.org/wiki?curid=693542", "title": "Oracolo di Dodona", "text": ""}
{"id": "693543", "revid": "1305772", "url": "https://it.wikipedia.org/wiki?curid=693543", "title": "Volpe del deserto", "text": "Per volpe del deserto si possono intendere pi\u00f9 cose:"}
{"id": "693544", "revid": "561713", "url": "https://it.wikipedia.org/wiki?curid=693544", "title": "Bandiera di Barbados", "text": "La bandiera di Barbados \u00e8 stata adottata il 30 novembre 1966.\nLa bandiera dell'isola caraibica di Barbados ha colori, e relativo significato, assimilabili a quelli della bandiera bahamense. Infatti in questo tricolore verticale si riporta il blu del mare e il giallo ocra delle spiagge dorate, riprodotti su tre fasce di dimensioni uguali. La banda centrale gialla contiene il simbolo nazionale del tridente nero di Nettuno, quindi dell'intero mondo marittimo, che ha origine dall'antico stemma coloniale britannico. Il tridente data la forma \u00abspezzata\u00bb del suo manico, assume un significato particolare e richiama la liberazione dal colonialismo.\nStoria.\nCome colonia britannica ebbe una classica \"blue ensigne\", che possiamo datare intorno al 1880, riportante al battente il suo stemma coloniale. Questo \"badge\" rappresentava la figura allegorica di Britannia, cinta nel capo da una corona, sorretta in mare da due cavalli marini, uno bianco e l'altro scuro, e che tiene in mano un globo e nell'altra un tridente.\nNel 1966, al momento dell'indipendenza, la bandiera nazionale fu scelta per concorso pubblico vinto dal professor Grantley Winston Prescod tra pi\u00f9 di un migliaio di disegni inviati. Nella sua proposta vincente Prescod pose il simbolo coloniale del tridente al centro della bandiera ma ne disegn\u00f2 solo la parte superiore, a significare che era stato \u00abspezzato\u00bb, cos\u00ec come lo erano ormai i legami con la condizione coloniale imposta dalla Gran Bretagna."}
{"id": "693548", "revid": "117079338", "url": "https://it.wikipedia.org/wiki?curid=693548", "title": "Barre des \u00c9crins", "text": "La Barre des \u00c9crins (4.102 metri) \u00e8 la montagna pi\u00f9 alta del Massiccio des \u00c9crins e il quattromila alpino pi\u00f9 occidentale e meridionale, posto all'interno delle Alpi del Delfinato, l'unico interamente in territorio francese, tra i dipartimenti dell'Is\u00e8re e delle Alte Alpi, in localit\u00e0 Pelvoux.\nDescrizione.\nLa vetta costituisce il punto culminante di una dorsale secondaria che si stacca dalla dorsale primaria che separa la valle del V\u00e9n\u00e9on dalla valle di Ailefroide.\nLa dorsale primaria corre in direzione circa N-S dalla Meije, contornando ad est il vallone degli \u00c9tan\u00e7ons, per poi piegare verso est raggiungendo la Roche Faurio; da qui scende al Col des \u00c9crins, da dove risale verso SSW fino al D\u00f4me de neige des \u00c9crins, dove piega leggermente verso S-E fino al Pic Lory, anticima della Barre des \u00c9crins vera e propria. Dal Pic Lory la dorsale prosegue in direzione sud verso il Col des Avalanches, risale alla punta de Le Fifre, ridiscende al Col du Fifre e risale al Pic Coolidge, punto nodale da cui si dipartono diverse dorsali.\nDal Pic Lory si diparte la dorsale secondaria che culmina nella Barre des \u00c9crins, distante poco meno di 200\u00a0m dal Pic Lory in direzione Est. Dalla vetta, la dorsale piega in direzione N-E scendendo fino alla Br\u00e8che des \u00c9crins, poi risale alla Barre Noire, dove piega leggermente verso E e prosegue, tra colli e successivi picchi, fino a raggiungere la Pointe du Serre Soubeyran, da dove scende nel ghiacciaio bianco.\nI due versanti della dorsale dominano due ghiacciai. Il versante settentrionale scende sul Ghiacciaio Bianco, che scende in direzione NE fino alla Pointe du Serre Soubeyran, dove piega ad angolo retto verso SE, circondando quest'ultima montagna. Il versante meridionale domina invece il Glacier Noir, che scende in direzione circa ovest-est fino ad incontrare il vallone principale ai piedi del salto roccioso che delimita il ghiacciaio bianco. Il ghiacciaio bianco si incunea nell'anfiteatro formato da D\u00f4me de neige, Pic Lory e Barre, salendo fino alla cresta; il versante meridionale \u00e8 invece principalmente roccioso, fatta salva la presenza del Glacier des Barres, che dal ghiacciaio nero risale fin quasi alla Barre Noire, e ad altri piccolo ghiacciai secondari.\nDal punto di vista geologico, la parte sommitale \u00e8 costituita da cloritoscisti; il massiccio \u00e8 costituito essenzialmente da gneiss e scisti a diversa composizione e diverso grado metamorfico.\nLa Barre des \u00c9crins \u00e8 visibile perfino dalla zona delle Prealpi Lombarde in giornate particolarmente terse, restando comunque difficilmente riconoscibile.\nVette.\nLa Barre des \u00c9crins \u00e8 accompagnata da altre due vette vicine:\nConseguentemente il D\u00f4me, a differenza del Pic, \u00e8 visto come vetta separata ed annoverato tra i 4000 delle Alpi.\nAscensioni.\nPrima ascensione.\nLa prima ascensione alla vetta fu effettuata il 25 giugno 1864 da un gruppo composto dagli alpinisti britannici Edward Whymper, Horace Walker ed Adolphus Warburton Moore, e dalle guide Christian Almer e Michel Croz. Il gruppo part\u00ec da La B\u00e9rarde il 24 giugno, e pernott\u00f2 sul ghiacciaio della Bonne Pierre poco sotto il Col des \u00c9crins; il giorno dopo, passato il colle, risalirono la parte sommitale del Glacier Blanc, raggiungendo la cresta a nord-est della vetta; risalendo la cresta raggiunsero la sommit\u00e0. Seguirono poi la cresta in direzione ovest, per poi ridiscendere sul ghiacciaio, tornare al Col des \u00c9crins, e scendere infine per il Glacier Blanc verso Ailefroide.\nVie alpinistiche.\nVia normale.\nLa via normale alla Barre des \u00c9crins parte dal fondo della vallata d'Ailefroide, nel comune di Pelvoux. Raggiunta la localit\u00e0 \"Pre de Madame Carle\" (1874\u00a0m), si sale dapprima al Rifugio del Glacier Blanc (2.542\u00a0m) e poi al Rifugio des \u00c9crins (3.175\u00a0m). Lasciato il secondo rifugio si tratta di risalire integralmente il Ghiacciaio Bianco. Arrivati alla Br\u00e8che Lory (3974\u00a0m, punto di separazione tra la Barre ed il D\u00f4me) seguendo la cresta finale si arriva alla cima. Il grado di difficolt\u00e0 \u00e8 valutato in PD, con passaggi su roccia fino al III grado.\nDiretta Coolidge.\nAscensione di ghiaccio sovente ripetuta che sale la ripida parete nord staccandosi dalla via normale e salendo direttamente tutto lo scivolo nevoso fino in vetta, percorsa da Christian Almer padre, Ulrich Almer, W.A.B. Coolidge, Christian Gertsch, 4 luglio 1870. AD/AD+.\nPilastro sud.\nGrande classica del massiccio che percorre interamente il lungo sperone che la montagna pone al di sopra del Glacier Noire. Percorso per la prima volta da Jeanne Franco e Jean Franco, il 15 agosto 1944. Lunga ascensione di 800 m lungo uno spigolo con roccia di qualit\u00e0 alterna e che pone difficolt\u00e0 fino al V+, lunghi tratti di IV e IV+, complessivamente TD.\nArete Rouge.\nAltra grande classica del versante meridionale di difficolt\u00e0 sostenute di IV+ lungo la cresta parallela al pilastro sud, meno frequentata ma su roccia pi\u00f9 solida, sempre 800 di sviluppo sopra le terrazze dello zoccolo. Salita da Roub\u00e8ne Toumayeff e Jean Vernet, il 31 luglio 1926. Difficolt\u00e0 complessiva TD-. Combinata spesso anche con la diretta che presenta passaggi di V+ ed evita l'attraversamento della gola iniziale che stacca dal pilastro sud.\nVia Gamma.\nItinerario di estrema difficolt\u00e0 tracciato lungo le placche a destra della Cresta Rossa ed esposto alle scariche di sassi. Aperto da Michele Frigerio, Eugenio Manni, Riccardo Milani e Manuele Panzieri, dall'11 al 13 agosto 1992, presenta passaggi fino al VII+ ed uno sviluppo di 1300 m, complessivamente ED/ED+.\nVia Diagonale per lo sperone della Base ed il couloir Jumeaux.\nUna via classica aperta da Raymond Leininger, J.A. Morin, Georges e Jean Vernet, 26 e 27 agosto 1936, che sale lo sperone al centro della parete per raggiungere le grandi terrazze al centro del muro e poi sale il grande colatoio che piega a destra verso la cresta. Complessivamente D.\nVia Diagonale per le Terrazze Reynier.\nItinerario pi\u00f9 diretto del precedente che punta direttamente in vetta tramite delle rampe che puntano alla Cresta Rossa, tracciato da \u00c9douard Frendo e Paul H\u00e9raud, il 25 agosto 1941. 1400 m complessivamente D.\nVia originaria.\n\u00c8 il primo itinerario del versante sud, aperto da Auguste Reynier con Maximin Gaspard e Joseph Turc, il 9 agosto 1893, passa per le medesime terrazze degli itinerari precedenti ma punta alla cresta nord-est per un sistema di colatoi intermedio tra il Jumeaux e la via precedente, seguendo i punti deboli della parete, 1200 m complessivamente D.\nVia della Torre Ocra.\nVariante alla via classica che esce a destra della via originaria lungo la torre pi\u00f9 marcata della cresta, percorsa da Jean Franco, Kar\u00e9kine Gur\u00e9kian e Paul Revel, il 28 agosto 1941. 1300 m, D.\nDiretta al Couloir Jumeaux.\nVariante che percorre la fascia di misto al di sotto del Couloir, 1200 m, TD. Tracciata da Claude Albran, Michel Frager, Pierre Gu\u00e9nebaud e Fran\u00e7ois Labande, le 9 luglio 1967.\nPilastro Gurekian.\n\u00c8 la torre rocciosa che chiude a destra (est) le terrazze ed \u00e8 stata percorsa da Kar\u00e9kine Gur\u00e9kian, solo, il 21 luglio 1941. Ascensione di misto di 1100 m, complessivamente TD."}
{"id": "693550", "revid": "729019", "url": "https://it.wikipedia.org/wiki?curid=693550", "title": "Orecchio esterno", "text": "L'orecchio esterno \u00e8 una parte dell'orecchio, l'organo dell'udito. Costituito dal padiglione auricolare e dal condotto uditivo esterno, ha la funzione di ricevere l'informazione sonora e di convogliarla verso il timpano, con cui continua.\nRiesce ad incrementare il livello della pressione sonora di 10-12 dB per frequenze attorno ai 3000\u00a0Hz (corrispondenti al parlato), mentre ha scarso effetto risonatore per frequenze sotto i 1000\u00a0Hz e sopra i 7000\u00a0Hz.\nDisposizione e rapporti.\nEssendo formato da padiglione auricolare e condotto uditivo esterno condivide con questi i rapporti con altre strutture. Questo riguarda specialmente il meato uditivo, in quanto il padiglione ha rapporti solo con il meato stesso.\nTrae, quindi, rapporti con l'articolazione temporo-mandibolare anteriormente, le celle mastoidee posteriormente, la fossa cranica media superiormente (da cui \u00e8 separato tramite la parte squamosa dell'osso temporale) e la ghiandola parotide inferiormente.\nVascolarizzazione ed innervazione.\nLa arterie sono rami della carotide esterna o del suo ramo terminale, l'arteria mascellare.\nLe vene affluiscono alla \"vena temporale superficiale\", al \"plesso venoso periarticolare temporomandibolare\" e alle \"vene auricolari posteriori\" che si gettano nella vena giugulare esterna.\nI vasi linfatici, comuni ad entrambe le strutture, formano una rete che fa capo a tre gruppi linfonodali: \nL'innervazione proviene da rami dei nervi mandibolare, vago, trigemino, glossofaringeo, facciale e dal plesso cervicale.\nStruttura.\n\u00c8 costituito da \"padiglione auricolare\" e \"condotto uditivo esterno\".\nPadiglione auricolare.\nIl padiglione \u00e8 una struttura cartilaginea rivestita da cute presente simmetricamente ai lati della testa. Presenta una superficie molto irregolare con la presenza di solchi e depressioni.\nCondotto uditivo esterno.\nIl condotto uditivo esterno \u00e8 un canale che si estende in profondit\u00e0 per circa 24\u00a0mm. Presenta un andamento non rettilineo ed \u00e8 formato da una parte laterale cartilaginea e una mediale ossea. In profondit\u00e0 \u00e8 chiuso dalla membrana timpanica ed \u00e8 rivestito in tutto il suo decorso da cute.\nHa funzione di amplificazione del suono anche di 10-15 dB alle frequenze comprese tra i 2000\u20134000\u00a0Hz. ma non ha una buona amplificazione per le frequenze gravi comprese tra i 125\u2013500\u00a0Hz.\nDerivazione embriologica.\nIl padiglione auricolare si rende evidente intorno alla VI settimana di gestazione nel feto umano e si sviluppa da sei protuberanze tondeggianti, denominati \"tubercoli di Hiss\", derivanti dal primo e dal secondo arco faringeo. Queste tubercoli evolveranno nelle sottostrutture del padiglione auricolare e gradualmente si spostano verso l'alto e all'indietro per la loro posizione definitiva sulla testa.\nIl condotto acustico esterno si forma dall'estremit\u00e0 dorsale del I solco faringeo. Dal solco nasce un diverticolo che si dirige medialmente verso il cavo del timpano primitivo: la parte laterale forma la conca del padiglione, la parte laterale il meato acustico primitivo."}
{"id": "693551", "revid": "79227", "url": "https://it.wikipedia.org/wiki?curid=693551", "title": "I sette contro Tebe", "text": "I sette contro Tebe, o I sette a Tebe (), \u00e8 una tragedia di Eschilo, rappresentata per la prima volta ad Atene alle Grandi Dionisie del 467 a.C. L'opera si inserisce all'interno del cosiddetto Ciclo tebano, ed \u00e8 la terza ed ultima parte di una trilogia legata, ossia di una sequenza di tre tragedie che raccontavano un'unica lunga vicenda. La prima e seconda parte della trilogia, le tragedie \"Laio\" ed \"Edipo\", sono andate perdute. Alla fine della trilogia venne inoltre messo in scena il dramma satiresco \"Sfinge\", anch'esso perduto\nTrama.\nAntefatto della vicenda: Eteocle e Polinice, figli di Edipo, si erano accordati per spartirsi il potere sulla citt\u00e0 di Tebe; avrebbero regnato un anno a testa, alternandosi sul trono. Eteocle tuttavia allo scadere del proprio anno non aveva voluto lasciare il proprio posto, sicch\u00e9 Polinice, con l'appoggio del re di Argo Adrasto, aveva dichiarato guerra al proprio fratello e alla propria patria.\nAll'inizio del dramma, Eteocle appare impegnato a rincuorare la popolazione preoccupata per l'imminente arrivo dell'esercito nemico. Giunge un messaggero, che informa che gli uomini di Polinice sono nei pressi della citt\u00e0, ed hanno deciso di presidiare le sette porte della citt\u00e0 di Tebe con sette dei loro pi\u00f9 forti guerrieri. \u00c8 quindi necessario che Eteocle scelga a sua volta sette guerrieri da contrapporre a quelli nemici, ognuno a difendere una porta.\nRicevuta la notizia, il coro di giovani tebane reagisce con paura, ma Eteocle le rimprovera aspramente per questo. Torna il messaggero e riferisce che i sette guerrieri nemici, tirando a sorte, hanno deciso a quale porta essere assegnati. Eteocle viene informato sul nome e le caratteristiche principali di ognuno, e ad essi contrappone un proprio guerriero. Risulta in questa circostanza che i sette nemici sono eccessivamente confidenti nel proprio valore, a tal punto da peccare di arroganza, poich\u00e9 alcuni di essi sfidano gli dei a fermarli nel loro impeto guerriero. Quando il messaggero nomina il settimo guerriero, che \u00e8 il fratello Polinice, Eteocle capisce di essere predestinato allo scontro con lui, e che probabilmente nessuno dei due ne uscir\u00e0 vivo. Tuttavia non si tira indietro, nonostante i tentativi del coro di dissuaderlo. \nLe giovani donne del coro, in attesa di notizie sull'esito della battaglia, intonano un canto pieno di paura, al termine del quale arriva il messaggero. Questi informa che sei delle sette porte di Tebe hanno tenuto, dunque l'attacco \u00e8 stato respinto. Alla settima porta per\u00f2 i due fratelli Eteocle e Polinice si sono dati la morte l'un l'altro, com'era timore di tutti. Di fronte a questa notizia, la felicit\u00e0 per la battaglia vinta passa in secondo piano: vengono portati in scena i cadaveri dei due fratelli, ed il coro piange la loro triste sorte. Tocca ancora al coro enunciare il compimento della maledizione che grava sulla stirpe di Edipo, poich\u00e9 Eteocle\u00a0e Polinice, come del resto Antigone e Ismene, loro sorelle, sono stati maledetti da Edipo perch\u00e9 nati dal ventre di Giocasta, a sua volta madre di Edipo. La azione delle Erinni, implacabili divinit\u00e0 della vendetta, della furia e del rimorso, ha trovato compimento. Qui con ogni probabilit\u00e0 terminava l'opera scritta da Eschilo.\nIn un'ultima scena (aggiunta probabilmente dopo la morte dell'autore) entrano in azione le sorelle di Eteocle e Polinice, Antigone e Ismene, e un araldo. Quest'ultimo annuncia che il nuovo re di Tebe, Creonte, ha deciso di dare sepoltura al corpo di Eteocle, ma, per spregio, non a quello di Polinice, poich\u00e9 quest'ultimo ha aggredito la propria citt\u00e0 natale. Antigone, sentita la notizia, sfidando le parole dell'araldo, nonch\u00e9 la decisione di Creonte, dichiara che far\u00e0 di tutto perch\u00e9 anche l'altro fratello abbia degna sepoltura.\nCommento.\nI tratti di arcaismo.\nCome tutte le tragedie pi\u00f9 antiche (in particolare \"I Persiani\" e \"Le supplici\" dello stesso Eschilo), anche \"I sette contro Tebe\" sono caratterizzati da una trama relativamente semplice, da una parte assai estesa attribuita al coro e da un basso numero di personaggi. In effetti questi ultimi, se si escludono le interpolazioni aggiunte dopo la morte dell'autore, sono soltanto due: Eteocle ed il messaggero. Tuttavia tali personaggi dialogano anche col coro, o pi\u00f9 precisamente col corifeo che ne rappresenta la voce. Tali dialoghi sono frequenti nelle tragedie pi\u00f9 antiche, ed anzi rappresentano probabilmente il nucleo attorno al quale si svilupparono le prime opere teatrali.\nIl personaggio principale.\nDomina la tragedia la straripante personalit\u00e0 di Eteocle, un personaggio che si dimostra una guida molto sicura per la propria citt\u00e0, ma anche un sovrano molto solo. All'inizio dell'opera egli appare come un buon re, prodigato per rincuorare la cittadinanza preoccupata, e pronto a rimproverare senza indugi le donne del coro che appaiono eccessivamente spaventate. Il popolo appare profondamente legato al suo re, ed il sentimento \u00e8 reciproco.\nIl personaggio ha poi un forte mutamento di atteggiamento: quando vede che ad attaccare la settima porta della citt\u00e0 ci sar\u00e0 suo fratello Polinice, Eteocle comprende che i due sono predestinati a scontrarsi. Viene allora colto da una furia incontenibile e si avvia verso il proprio destino senza alcun indugio. A nulla valgono le argomentazioni del coro, che per dissuaderlo gli prospetta subito la possibilit\u00e0 che i due fratelli si uccidano a vicenda: sono cose che Eteocle sa bene. Eteocle \u00e8 stato quindi considerato, nel tempo, di volta in volta come il guerriero che si sacrifica per la patria, o come l'uomo libero che sceglie il proprio destino, per quanto rovinoso, o come un semplice strumento nelle mani di un destino spietato. Si propone insomma il tema di una stirpe maledetta, condannata a dare e a subire la morte generazione dopo generazione, cosa che doveva essere ancora pi\u00f9 messa in luce dalle altre tragedie della trilogia, che trattavano appunto le generazioni precedenti: il nonno (Laio) e il padre di Eteocle (Edipo).\nC'\u00e8 tuttavia un aspetto del rapporto tra i due fratelli che non viene quasi messo in luce all'interno dell'opera: nonostante all'inizio della tragedia Eteocle appaia come un buon sovrano, la responsabilit\u00e0 dello scoppio della guerra \u00e8 da imputare proprio a lui. \u00c8 stato infatti proprio il rifiuto di Eteocle di lasciare temporaneamente il trono al fratello ad originare la guerra. A tale colpa viene fatto solo un fugace accenno nel canto corale che chiude la tragedia (v. 881), ma \u00e8 gravida di conseguenze, poich\u00e9 nei miti greci chi porta su di s\u00e9 una colpa originaria alla fine finisce sempre per pagarne le conseguenze.\nLa trilogia.\nCome gi\u00e0 accennato, la prima e la seconda parte della trilogia erano le tragedie \"Laio\" ed \"Edipo\", andate perdute. Purtroppo nulla sappiamo di queste opere, e sarebbe azzardato ipotizzarne la trama solo a partire dal titolo, sia perch\u00e9 Eschilo potrebbe aver modificato il mito originale, sia perch\u00e9 il nostro giudizio sarebbe certamente influenzato dall\"Edipo re\" di Sofocle, anch'esso non completamente scevro da rimaneggiamenti rispetto al mito (raccontato nell\"Edipodia\" e, probabilmente, nella \"Tebaide\", poemi epici oggi perduti).\nPossiamo per\u00f2 fare una riflessione: le tre tragedie raccontavano le vicende di tre generazioni successive della famiglia di Edipo (la cosiddetta \"Saga dei Labdacidi\"). Laio era infatti padre di Edipo, che a sua volta era padre di Eteocle e Polinice. In questo modo veniva evidentemente messa in luce la predestinazione negativa, la maledizione che colpiva, generazione dopo generazione, i Labdacidi. Non sappiamo per\u00f2, in mancanza delle prime due tragedie, se Eschilo intendesse evidenziare l'orrenda sorte di una famiglia contaminata da una colpa originaria, o se piuttosto volesse porre l'attenzione sui comportamenti individuali, sempre riaffermati, di violenza e delitto.\nIl finale.\nLa parte finale dell'opera (in particolare i vv. 861-874 e 1011-1084), in cui vengono introdotti i personaggi di Antigone, Ismene e dell'araldo, \u00e8 ritenuta non originale, ossia non scritta da Eschilo. Probabilmente tali versi furono aggiunti dopo la morte dell'autore, in occasione di una replica della tragedia, con l'intento di ricollegarsi ad altre tragedie, ad esempio l\"Antigone\" di Sofocle. Gli indizi, in proposito, sono i seguenti:\nVoci correlate.\nAltre tragedie greche del ciclo tebano:"}
{"id": "693554", "revid": "399", "url": "https://it.wikipedia.org/wiki?curid=693554", "title": "Orecchio", "text": "L'orecchio \u00e8 l'organo del corpo umano preposto alla funzione uditiva: permette di rilevare onde sonore dai 20 hertz ai 20 kHz e di mantenere l'equilibrio grazie all'azione del sistema vestibolare contenuto nella porzione interna.\nLa funzione uditiva viene assolta da componenti presenti nell'orecchio esterno, medio e interno; la funzione vestibolare \u00e8 appannaggio dell'orecchio interno.\nTutte e tre le porzioni dell'orecchio sono anatomicamente posizionate all'interno dall'osso temporale del cranio.\nAnatomia dell'orecchio umano.\nL'orecchio umano \u00e8 suddivisibile in tre parti:\nOrecchio esterno.\nL'orecchio esterno \u00e8 formato dal padiglione auricolare, dal condotto uditivo esterno e dalla superficie laterale o esterna della membrana timpanica. Il padiglione auricolare \u00e8 costituito da cartilagine rivestita dalla pelle che risulta strettamente adesa alla sottostante membrana di tessuto connettivo, il pericondrio, che a sua volta avvolge completamente, fornendo loro il supporto nutritizio vascolare, le cartilagini elastiche del condotto e del padiglione. La sua funzione \u00e8 quella di raccogliere i suoni per inviarli all'orecchio medio. Il condotto uditivo \u00e8 un tunnel dalle pareti lisce provvisto di peli e di ghiandole sebacee e ghiandole ceruminose, il cui secreto ricco di cere ha una funzione protettiva.\nOrecchio medio.\nAl termine del condotto uditivo si trova la membrana del timpano, che \u00e8 una sottile membrana sensibile alle onde sonore che vengono a infrangersi su di essa. Le vibrazioni cos\u00ec raccolte vengono trasmesse a tre ossicini, i pi\u00f9 piccoli del corpo umano: il martello, direttamente a contatto con la membrana del timpano, l'incudine e la staffa. Questa prende contatto col labirinto. I tre ossicini dell'udito sono contenuti in una cavit\u00e0, la cassa del timpano, che comunica all'esterno attraverso un piccolo canale lungo 3-4 cm, la tromba di Eustachio, che sbocca nella faringe. In questo modo l'orecchio \u00e8 collegato con la faringe. Ci\u00f2 permette di mantenere in equilibrio la pressione dell'aria al di l\u00e0 e al di qua del timpano.\nOrecchio interno.\nL'orecchio interno \u00e8 la parte interna dell'apparato stato-acustico, divisibile in due porzioni, definite \"labirinti\":\nTra le due porzioni di labirinto \u00e8 presente un liquido, definito perilinfa, mentre internamente agli organi del labirinto membranoso \u00e8 presente l'endolinfa.\nCircuito osseo.\nIl circuito osseo presenta una parte centrale cava, detta scala vestibolare, comunicante anteriormente con la coclea e posteriormente con i tre canali semicircolari (anteriore, superiore e laterale) in cui trovano alloggio i recettori dell'equilibrio, chiamati recettori stato-cinetici. La scala vestibolare, inoltre, presenta due aperture:\nCoclea.\nLa coclea presenta due strutture, una ossea e una membranacea:\nLabirinto membranoso.\nIl labirinto membranoso \u00e8 costituito da tre componenti:\nRecettori.\nRecettori dell'equilibrio o stato-cinetici.\nL'apparato stato-cinetico \u00e8 costituito da cinque organi presenti al livello dell'orecchio interno:\nL'epitelio dell'orecchio transita da epitelio di rivestimento a epitelio recettivo-sensoriale di II tipo.\nSulle ciglia dei recettori \u00e8 presente un gel, la cupola, che sotto il flusso dell'endolinfa provocato dal movimento corporeo, percepisce il movimento del corpo. I prolungamenti dendritici del ganglio dello Scarpa innervano i recettori. A livello dell'utricolo e nel sacculo si ha una struttura analoga, in cui sono presenti anche sali di calcio, definiti otoliti, sulla sommit\u00e0 della cupola, capaci di percepire le accelerazioni a cui il corpo \u00e8 soggetto. Dalla scala vestibolare emergono i gangli vestibolari che convogliano l'impulso alla branca vestibolare.\nLa via vestibolare origina da neuroni bipolari presenti nel ganglio dello Scarpa. I prolungamenti centrali di tali neuroni raggiungono i nuclei vestibolari posti nel midollo allungato."}
{"id": "693556", "revid": "125194206", "url": "https://it.wikipedia.org/wiki?curid=693556", "title": "Batolite", "text": "I batoliti (dal Greco \u03b2\u03b1\u03b8\u03cd\u03c2 = profondo + \u03bb\u03af\u03b8\u03bf\u03c2 = pietra) sono enormi strutture costituite da rocce ignee intrusive. Costituiscono i tipi di corpi intrusivi pi\u00f9 grandi: possono raggiungere anche decine di migliaia di km\u00b2 di estensione e migliaia di km3 in volume. Sono irregolari nella forma, i loro fianchi divergono l'uno rispetto all'altro e si estendono talora verticalmente per diversi km. Possono possedere al tetto delle protuberanze verticali di pochi km3 che vengono chiamate apofisi. La formazione dei batoliti \u00e8 comunemente associata all'orogenesi, cio\u00e8 ai processi di costruzione delle montagne. \nI batoliti, generalmente costituiti da graniti e granodioriti; si formano nella crosta terrestre dove si creano condizioni pi\u00f9 favorevoli per l'incremento di pressione e temperatura.\nQuesta situazione si crea in particolare nell'ambito dei margini convergenti delle placche, che si dividono in margini di subduzione (ove avviene lo scontro fra placca oceanica e placca continentale con relativa compressione) e collisionali (quando si scontrano due masse continentali, che avendo entrambe una densit\u00e0 simile, creano la situazione ideale per la creazione di grandi catene montuose come l'Himalaya).\nFormazione dei batoliti.\nNell'ambito dei margini collisionali, nella placca sovrascorrente - formata da litosfera continentale - si ha un notevole incremento di temperatura per effetto dell'ispessimento crostale; a ci\u00f2 si aggiunge l'abbassamento della temperatura di fusione delle rocce, causato dall'acqua gassosa proveniente dalla disidratazione dei sedimenti della placca subducente, risalita attraverso il mantello per gradiente di densit\u00e0. Si creano cos\u00ec le condizioni ideali per la fusione parziale di vaste aree della crosta continentale profonda. Magmi acidi, prevalentemente granitici e granodioritici, si accumulano all'interno di grandi camere magmatiche incassate nelle rocce intrusive e metamorfiche di alto grado da cui si originano. Questi fusi in tempi lunghissimi (centinaia di migliaia o milioni di anni) si consolidano in loco o alimentano la risalita di numerose masse plutoniche successive, una a fianco dell'altra. Il risultato di questi lunghissimi processi \u00e8 la formazione di batoliti.\nI sollevamenti crostali connessi alle fasi finali di formazione di una catena montuosa alimentano una rapida erosione delle rocce soprastanti ai batoliti, portando questi ad affiorare per vastissime estensioni.\nDunque, per riassumere, i batoliti sono il risultato di un lungo processo, che ha origine nei fenomeni di anatessi delle rocce metamorfiche, il che porta alla loro liquefazione nello stadio di magma; cristallizzatosi quest'ultimo, e in seguito risalito al di sopra della superficie della crosta, la nuova roccia si espone ai fenomeni di erosione."}
{"id": "693557", "revid": "1728", "url": "https://it.wikipedia.org/wiki?curid=693557", "title": "Reitia", "text": "Reitia era un'antica divinit\u00e0 femminile venerata dalle antiche popolazioni venete dell'alto Adriatico.\nLa dea.\nReitia, definita con l'epiteto \"potnia theron\" (signora o dominatrice degli animali), era una dea molto venerata dagli antichi Veneti.\nEssa ha tratti in comune con le divinit\u00e0 classiche Demetra, Persefone e Artemide/Diana: era legata al culto della Natura, della fertilit\u00e0, a quello della guarigione/salute e dell'\"aldil\u00e0\", ma anche del commercio.\nIn tempi romani il suo culto fu sostituito o associato a quello di Minerva.\nLa sua rappresentazione potrebbe essere associata a figure femminili antropomorfe con arti superiori terminanti in protomi ornitomorfe o teste di equidi. Questa raffigurazione, sotto forma di oggetti votivi, sono di frequente ritrovamento nei luoghi di culto e nei santuari. Un'altra rappresentazione la descrive con un velo sulla testa, circondata da animali, e con una chiave in mano. Dai ritrovamenti sul santuario del Monte Summano, sappiamo che era raffigurata in epoca tarda seduta in trono con serpenti, con a fianco un giovane compagno armato, che riuniva le figure di Ercole e Adone.\nIl nome \"Reitia\" potrebbe essere collegato a quello della popolazione dei Reti che abitava nella zona Alpina.\nLuoghi di culto.\nEste.\nTracce di un luogo di culto a lei dedicato sono state trovate a \"Baratella\" di Este (Padova).\nIl santuario si trova a circa 1\u00a0km a sud-est di Este, e fu scoperto nel 1880 a seguito della costruzione di un canale idrico. I 14.000 reperti ivi trovati sono conservati al Museo archeologico nazionale di Este. Nel 1986-87 un nuovo scavo, finanziato da \"Deutsche Forschungsgemeinschaft\" (\"Societ\u00e0 di ricerca tedesca\") ha recuperato 5.000 nuovi reperti databili tra il VII secolo a.C. ed il II-III secolo a.C.\nAltre localit\u00e0.\nAltri templi erano collocati a Vicenza, a Monte Magr\u00e8 (nei pressi di Schio), Montebelluna (Tv) e a Lagole, in territorio di Calalzo di Cadore. In questi santuari era presente una classe sacerdotale, per lo pi\u00f9 femminile.\nCitazioni contemporanee.\nReitia \u00e8 figura molto citata nell'opera di Andrea Zanzotto (si veda \"Fil\u00f2\", ma anche \"Il Galateo in Bosco\"). La si trova pure nei tre romanzi del ciclo degli Antichi Veneti di Federico Moro (si tratta di \"La voce della Dea\", \"La custode dei segreti\", \"Il coraggio degli Antichi Veneti\"), dove diventa figura centrale del pantheon antico-veneto e simbolo dell'eterno fluire del destino umano."}
{"id": "693558", "revid": "453768", "url": "https://it.wikipedia.org/wiki?curid=693558", "title": "Antenore", "text": "Ant\u00e9nore \u00e8 un personaggio della mitologia greca il cui nome \u00e8 legato a vari miti.\nI miti.\nFiglio del re Dardano, Capi (oppure di un troiano di nome Aesiete), Antenore viene descritto nell'Iliade come un vecchio eminente e saggio troiano che implora i suoi concittadini affinch\u00e9 essi restituiscano Elena al marito, Menelao, per scongiurare il conflitto con gli Achei. Tale richiesta rester\u00e0 inascoltata, per il prevalere del partito favorevole alla guerra, riunitosi intorno all'altro consigliere di Priamo, Antimaco.\nAntenore spos\u00f2 Teano, adottando Mimante, il bimbo nato da un precedente matrimonio della moglie, e da lei ebbe poi numerosi figli, tutti maschi, che presero parte alla difesa di Troia: a Coone, il maggiore, seguirono Glauco, Agenore (padre di Echeclo, pure lui guerriero bench\u00e9 ancora giovinetto), Archeloco, Acamante, Achelao, Eurimaco, Elicaone, Demoleonte, Laodamante, Laodoco, Anteo, Polibo, e Ifidamante, l'ultimogenito. Una versione lo dice padre pure di Laocoonte.\nSi un\u00ec anche ad una schiava, dalla quale ebbe un figlio di nome Pedeo, allevato con affetto dalla sua moglie legittima. Nei cinquanta giorni di guerra narrati nell\"Iliade\", Antenore perde sette figli e il nipote Echeclo.\nDa molti autori classici e medievali Antenore \u00e8 indicato come un traditore. Ad esempio secondo le versioni di Ellanico, Servio Mario Onorato o Ditti Cretese, Antenore trad\u00ec i Troiani, consegnando ad Ulisse e Diomede il Palladio, talismano della invincibilit\u00e0 troiana, avendo in cambio salva la vita per s\u00e9 e la propria famiglia. Dopo la distruzione di Troia, Antenore raggiunse il nord Italia (\u00e8 considerato il fondatore di Padova e il capostipite dei Veneti) . Secondo Tito Livio, invece, Antenore ottenne la libert\u00e0 dagli Achei grazie al ruolo moderato che avrebbe svolto durante la guerra. Comunque siano andate le cose, egli giunse nel Veneto con la moglie, i figli superstiti e alcuni alleati dei Troiani (i Meoni di Mestle e i Paflagoni rimasti senza guida dopo la morte del loro comandante Pilemene), e fond\u00f2 Antenorea, denominata in seguito Padova, dove poi mor\u00ec. Qui sorgerebbe anche la sua tomba.\nLetteratura postclassica.\nDante Alighieri nomin\u00f2 \"Antenora\" la zona dell'Inferno (IX girone) dove sono puniti i traditori della patria prendendo spunto da leggende medievali legate al suo nome."}
{"id": "693559", "revid": "767487", "url": "https://it.wikipedia.org/wiki?curid=693559", "title": "Valerio Abbondio", "text": "Biografia.\nDopo gli studi secondari ad Ascona e al Liceo di Lugano, si laure\u00f2 in lettere nell'Universit\u00e0 di Friburgo e in lingue nell'Universit\u00e0 Statale di Milano. Insegnante di lingua francese nel Liceo di Lugano dal 1914 al 1952, pubblic\u00f2 raccolte di poesie: \"Betulle\", nel 1922, \"L'eterna veglia\", nel 1928, \"Campanule\", nel 1932, \"Il mio sentiero\", nel 1936, \"L'intimo cielo\", nel 1940, \"Silenzi\", nel 1943, \"Cerchi d'argento\", nel 1944, \"Cuore notturno\", nel 1947.\nLa sua poesia intimista \u00e8 connotata da un delicato sentimento religioso e da un'attenta e affettuosa osservazione della natura."}
{"id": "693560", "revid": "74801", "url": "https://it.wikipedia.org/wiki?curid=693560", "title": "Berenice Abbott", "text": "Gli anni giovanili.\nBerenice Abbott nacque a Springfield, nell'Ohio dove crebbe con la madre divorziata. Inizi\u00f2 gli studi alla Ohio State University, che per\u00f2 abbandon\u00f2 agli inizi del 1918.\nNello stesso anno si trasfer\u00ec con i suoi amici dell'universit\u00e0 al Greenwich Village di New York, dove venne ospitata dall'anarchico Hippolyte Havel. \nLa Abbott condivise una grande casa nella Greenwich Avenue insieme ad altre persone, tra le quali la scrittrice Djuna Barnes, il filosofo Kenneth Burke, ed il critico letterario Malcolm Cowley. Mentre studiava scultura conobbe Man Ray e Sadakichi Hartmann. Nel 1919 rischi\u00f2 di morire a causa della pandemia di influenza spagnola.\nAnche se la Abbott non discusse mai pubblicamente della sua sessualit\u00e0, la relazione pi\u00f9 lunga della sua vita fu con un'altra donna (Elizabeth McCausland), ed \u00e8 stata descritta come una lesbica. All'inizio della sua carriera, la Abbott fu aperta, all'interno della comunit\u00e0 artistica, circa la sua sessualit\u00e0, ma pi\u00f9 tardi nel corso della sua vita, divenne pi\u00f9 appartata e prudente.\nEuropa: fotografia e poesia.\nLa Abbott si rec\u00f2 in Europa nel 1921, passando due anni a studiare scultura a Parigi e Berlino. In questo periodo adott\u00f2 lo spelling francese del suo nome, \"Berenice\", su suggerimento di Djuna Barnes.\nOltre al suo lavoro nelle arti visive, la Abbott pubblic\u00f2 anche delle poesie nella rivista di letteratura sperimentale \"transition\".\nL'interesse della Abbott nella fotografia nacque nel 1923, quando Man Ray, che era alla ricerca di qualcuno che non sapesse assolutamente niente di fotografia e facesse quindi solo quello che gli veniva detto, la assunse come assistente alla camera oscura nel suo studio di Montparnasse. In seguito la Abbott scrisse: \"Mi avvicinai alla fotografia come un'anatra si avvicina all'acqua. Non ho mai voluto fare niente altro.\" Ray fu impressionato dai suoi lavori e le permise di usare il suo studio. Nel 1926 la Abbott tenne la sua prima mostra personale (nella galleria \"Au Sacre du Printemps\") e avvi\u00f2 un suo studio, in Rue du Bac. Dopo un breve periodo passato a studiare fotografia a Berlino, fece ritorno a Parigi nel 1927 e avvi\u00f2 un secondo studio, in Rue Servandoni.\nBerenice Abbott si concentr\u00f2 sulle persone del mondo artistico e letterario: francesi (Jean Cocteau), espatriati (James Joyce), e persone di passaggio in citt\u00e0. Secondo Sylvia Beach, \"Essere \"fotografati\" da Man Ray o Berenice Abbott significava che eri qualcuno\". I lavori della Abbott vennero messi in mostra a Parigi assieme a quelli di Man Ray, Kert\u00e9sz e altri, nel \"Salon de l'Escalier\" \u2014 o pi\u00f9 formalmente il \"Premier Salon Ind\u00e9pendant de la Photographie\", sulla scalinata del Th\u00e9\u00e2tre des Champs-\u00c9lys\u00e9es. La sua ritrattistica era insolita nelle mostre dei fotografi modernisti che si svolsero nel 1928\u20139 a Bruxelles e in Germania.\nNei primi anni 1920 ebbe una relazione con l'artista Thelma Ellen Wood. \nNel 1925 venne introdotta da Man Ray alla fotografia di Eug\u00e8ne Atget. Divenne cos\u00ec una grande ammiratrice delle opere di Atget, pi\u00f9 di quanto lo fossero Ray e la sua cerchia, e nel 1927 riusc\u00ec a convincerlo a posare per un ritratto. Atget mor\u00ec poco tempo dopo. Anche se il governo aveva acquisito gran parte dei suoi archivi \u2014 Atget aveva venduto 2.621 negativi nel 1920, e il suo amico ed esecutore testamentario Andr\u00e9 Calmettes ne aveva venduti altri 2.000 subito dopo la sua morte \u2014 La Abbott fu in grado di acquistare i negativi rimanenti nel giugno 1928, e inizi\u00f2 rapidamente a lavorare alla loro promozione. Un primo e tangibile risultato fu nel 1930 il libro \"Atget, photographe de Paris\", nel quale compare come redattore fotografico. Il lavoro della Abbott a vantaggio di Atget sarebbe continuato fino alla vendita del suo archivio nel 1968. Oltre al suo libro \"The World of Atget\" (1964), forn\u00ec le fotografie per \"A Vision of Paris\" (1963), pubblic\u00f2 un portfolio, \"Twenty Photographs\", e scrisse dei saggi. Grazie ai suoi sforzi continui aiut\u00f2 Atget ad ottenere un riconoscimento internazionale.\n\"Changing New York\".\nBerenice Abbott inizi\u00f2 a documentare New York nel 1929.\nNel 1935 la Abbott si trasfer\u00ec in un loft al Greenwich Village, con la critica d'arte Elizabeth McCausland, con la quale visse fino alla morte di questa nel 1965. Le due collaborarono a un lavoro sostenuto dal Federal Art Project e pubblicato nel 1939 in forma di libro col titolo di \"Changing New York\". Usando una macchina fotografica a grande formato, la Abbott fotograf\u00f2 New York City con la stessa attenzione ai dettagli e la diligenza che aveva appreso dalla carriera di Eug\u00e8ne Atget. La sua opera ha fornito una cronaca storica di molti edifici e isolati oggi demoliti di Manhattan. \nOpere scientifiche.\nLo stile diretto della sua fotografia aiut\u00f2 la Abbott a dare un importante contributo alla fotografia scientifica. Nel 1958 produsse una serie di fotografie per un libro di testo di fisica per le scuole superiori. \nNon solo la Abbott era una fotografa, ma nel 1947 diede anche vita alla \"House of Photography\", per promuovere e vendere alcune delle sue invenzioni. Tra queste un cavalletto per distorsioni, che creava effetti insoliti nelle immagini sviluppate in camera oscura, e la lampada telescopica, oggi nota a molti fotografi di studio come Autopole, alla quale le luci possono essere attaccate a qualsiasi altezza. A causa del marketing carente, la House of Photography perse rapidamente soldi, e con la morte dei due designer, la societ\u00e0 and\u00f2 a picco.\nOltre New York City.\nNel 1934 Henry-Russell Hitchcock chiese alla Abbott di fotografare due soggetti: l'architettura prebellica e l'architettura di H. H. Richardson.\nDue decenni dopo la Abbott e la McCausland viaggiarono lungo la US 1 dalla Florida al Maine, e la Abbott fotograf\u00f2 le piccole cittadine e la crescente architettura legata all'automobile. Il progetto produsse oltre 2.500 negativi. Poco dopo la Abbott sub\u00ec un intervento ai polmoni. Le venne detto che a causa dell'inquinamento dell'aria sarebbe stato nel suo interesse allontanarsi da New York. Compr\u00f2 una casa diroccata nel Maine per soli mille dollari e vi rimase fino alla sua morte nel 1991.\nIl lavoro di Berenice Abbott nel Maine continu\u00f2 anche dopo la fine di quel progetto e il suo trasferimento in tale stato, e produsse il suo ultimo libro \"A Portrait of Maine\" (1968).\nApproccio alla fotografia.\nLa Abbott fece parte del movimento della straight photography, che sottolineava l'importanza di avere fotografie non manipolate n\u00e9 per quanto riguarda il soggetto, n\u00e9 per quanto riguarda il processo di sviluppo. Era inoltre contro i pittorialisti come Alfred Stieglitz, che avevano guadagnato molta popolarit\u00e0 durante un notevole periodo della sua carriera, e che quindi lasciarono il suo lavoro senza supporto da parte di questa particolare scuola di fotografi.\nNel corso di tutta la sua carriera, la fotografia della Abbott consistette molto nel mettere in mostra l'aumento dello sviluppo nella tecnologia e nella societ\u00e0. Le sue opere documentano e lodano il panorama di New York. Tutto ci\u00f2 fu guidato dalla sua convinzione che un'invenzione moderna come la macchina fotografica meritasse di documentare il XX secolo."}
{"id": "693564", "revid": "729019", "url": "https://it.wikipedia.org/wiki?curid=693564", "title": "Osso etmoide", "text": "L'osso etmoide (dal greco \u1f20\u03d1\u03bc\u03cc\u03c2, \"ethm\u00f2s\", \u00abcolo, setaccio\u00bb) \u00e8 un osso impari e mediano, solitamente classificato come facente parte del neurocranio, posto al confine con lo splancnocranio. La lamina cribrosa va a costituire una piccola porzione rostrale della base cranica e separa la cavit\u00e0 nasale dalla scatola cranica. Le lamine papiraceae prendono parte alla formazione della parete mediale della cavit\u00e0 orbitaria, mentre le strutture poste presso il piano sagittale mediano partecipano a costituire la porzione superiore della cavit\u00e0 nasale. L'osso, di forma pressoch\u00e9 cubica, \u00e8 leggero a causa della sua struttura, che presenta numerose cavit\u00e0 (seni etmoidali).\nAspetto.\nL'etmoide \u00e8 costituito da:\nLa lamina verticale, posta lungo il piano sagittale mediano, \u00e8 incrociata ortogonalmente dalla lamina cribrosa, risultando cos\u00ec suddivisa in due parti:\nLa lamina cribrosa deve il suo nome alla presenza di numerosi forellini, attraverso cui penetrano nella scatola cranica i filuzzi del nervo olfattivo. \u00c8 suddivisa dalla lamina perpendicolare in due porzioni simmetriche. Superiormente esse prendono il nome di \"docce olfattive\" ed ospitano i bulbi olfattivi. Inferiormente costituiscono parte del tetto della cavit\u00e0 nasale, essendo ricoperte dalla mucosa olfattiva. La lamina cribrosa prende posto nella \"incisura etmoidale\" dell'osso frontale, articolandosi con esso.\nAl di sotto della lamina cribrosa pendono due masse laterali (una per parte), di forma cuboide, dette anche labirinti etmoidali. Essi sono costituiti da un numero variabile di \"cellette etmoidali\" (da 8 a 12), ossia cavit\u00e0 pneumatiche (contenenti aria), distinguibili in: anteriori, medie e posteriori. Le prime due comunicano con il meato nasale medio, le ultime con quello superiore.\n\u00c8 possibile distinguere sei facce nelle masse laterali:\nL'etmoide si articola con tredici ossa:\nOssificazione.\nL'ossificazione dell'etmoide avviene a partire da tre centri nella capsula nasale cartilaginea: uno per la lamina perpendicolare e uno per ciascuna massa laterale. Si sviluppa per ossificazione endocondrale dalla capsula nasale cartilaginea.\nI labirinti etmoidali sono i primi a svilupparsi: i loro centri di ossificazione appaiono nella regione della lamina papiracea tra il quarto e il quinto mese di vita intrauterina, estendendosi quindi a formare i cornetti.\nAlla nascita, l'osso consiste delle due masse laterali, che sono piccole e sono a malapena sviluppate. Durante il primo anno di vita, la lamina perpendicolare e la crista galli iniziano ad ossificare a partire da un singolo centro e si uniscono ai due labirinti etmoidali attorno all'inizio del second'anno di vita.\nLa lamina cribrosa si ossifica parzialmente a partire dalla lamina perpendicolare e parzialmente dai labirinti.\nLo sviluppo delle cellette etmoidali inizia gi\u00e0 \"in utero\" e si completa entro i 12 anni di et\u00e0.\nLesioni.\nLa natura porosa, fragile, dell'osso etmoide lo rende particolarmente suscettibile alle fratture. La causa pi\u00f9 frequente \u00e8 l'applicazione al naso di una forza verso l'alto. Questo pu\u00f2 accadere colpendo il cruscotto dell'automobile durante un incidente stradale o cadendo per terra in avanti. La frattura dell'etmoide pu\u00f2 generare frammenti ossei che, penetrando nella lamina cribrosa, possono causare perdita di liquido cefalorachidiano all'interno della cavit\u00e0 nasale. Queste aperture permettono ai batteri opportunisti, presenti nelle fosse nasali, di invadere l'ambiente solitamente sterile del sistema nervoso centrale.\nFratture della lamina papiracea rendono possibile la comunicazione tra la cavit\u00e0 nasale e l'orbita omolaterale, attraverso la parete inferomediale della cavit\u00e0 orbitaria, causando enfisema orbitale. Un aumento della pressione all'interno della cavit\u00e0 nasale come quello che si pu\u00f2 avere durante uno starnuto, causa un esoftalmo temporaneo.\nUna frattura dell'etmoide pu\u00f2 anche troncare il nervo olfattivo. Questa lesione causa anosmia, la perdita del senso dell'olfatto. Una riduzione dell'abilit\u00e0 di percepire i sapori \u00e8 un altro effetto collaterale, perch\u00e9 \u00e8 fortemente basata sull'olfatto.\nMagnetocezione.\nAlcuni uccelli ed altri animali migratori posseggono depositi di magnetite biologica nelle loro ossa etmoidi, che permette loro di sentire la direzione del campo magnetico terrestre (magnetocezione). Gli uomini posseggono simili depositi di magnetite, che si ritiene essere vestigia."}
{"id": "693566", "revid": "2166030", "url": "https://it.wikipedia.org/wiki?curid=693566", "title": "Bitinia", "text": "La Bitinia \u00e8 un'antica regione, che fu regno autonomo e provincia romana, situata nella parte nord-occidentale dell'Asia Minore, delimitata dalla Propontide, il Bosforo Tracio e il Ponto Eusino (oggi Mar Nero).\nTerritorio.\nSecondo Strabone la Bitinia confinava ad est con il fiume Sangarius (il moderno Sakarya), ma per le definizioni pi\u00f9 comuni la Bitinia si estendeva ancora pi\u00f9 ad oriente fino al Parthenius, che la separava dalla Paflagonia; in questo modo rientravano nella regione anche i territori abitati dai Mariandyni. Ad ovest e sud-ovest era separata dalla Misia dal fiume Rhyndacus, mentre a sud confinava con la Frigia, l'Epitteto e la Galazia.\nIl territorio \u00e8 prevalentemente montuoso, con molte foreste, ma sono presenti anche valli e zone costiere molto fertili. La maggiore catena montuosa \u00e8 quella del cosiddetto \"Olimpo di Misia\" che raggiunge circa i 2.300 metri, troneggia sopra la citt\u00e0 di Bursa ed \u00e8 visibile da Istanbul, distante 113\u00a0km. Le sue cime sono ricoperte di nevi per la maggior parte dell'anno.\nAd est di questa formazione montuosa, un'altra catena montuosa, quella dell'Ala-Dagh, si estende ad est per oltre 160\u00a0km, dal Sangarius alla Paflagonia. Entrambe formano un bordo di formazioni montuose che circondano il grande altopiano turco in Anatolia. L'ampio tratto che si proietta a occidente fino alle coste del Bosforo, \u00e8 caratterizzato dalla presenza di colline coperte fittamente da foreste, e per questo chiamate \"l'Oceano di alberi\" (in turco \"A\u011fa\u00e7 Denizi\").\nLa costa occidentale \u00e8 frastagliata e caratterizzata dalla presenza di due profondi golfi, il pi\u00f9 settentrionale dei quali, il golfo di Izmit corrispondente all'antico Golfo di Astacus, penetra verso l'interno per circa 65-80\u00a0km, fino alla citt\u00e0 di \u0130zmit, l'antica Nicomedia, separata dal Mar Nero da un istmo, lungo all'incirca solo 40\u00a0km. Il secondo, il golfo di Mudania, si estende per circa 40\u00a0km. Ad una sua estremit\u00e0 si trova la citt\u00e0 di Gemlik, l'antica Cius, all'imbocco di una valle che comunica con il lago di Iznik, dove si trovava l'antica Nicea.\nI fiumi principali sono il Sangarius, che attraversa la provincia da nord a sud; il Rhyndacus che separava la Bitinia dalla Misia e il Billaeus (Filiyas), che nasce nell'Alada\u011f, a circa 80\u00a0km dal mare, e dopo essere passato vicino all'odierna Bolu (che corrisponde all'antica citt\u00e0 di Bithynion-Claudiopolis), sfocia nel Mar Nero, vicino alle rovine dell'antica Tium, a circa 64\u00a0km a nord-est di Heraclea Pontica (l'odierna Karadeniz Ere\u011fli), dopo aver percorso pi\u00f9 di 160\u00a0km. Il Parthenius, l'odierno Bart\u0131n, verso il confine orientale della Bitinia, \u00e8 pi\u00f9 che altro un piccolo corso d'acqua.\nLe valli prossime al Mar Nero abbondano di frutti di ogni genere, mentre quelle del fiume Sangarius e della piana vicino a Bursa e Iznik sono fertili e ben coltivate. Estese piantagioni di gelso, forniscono la seta per la quale Bursa \u00e8 stata a lungo celebrata e che viene utilizzata in grande quantit\u00e0 dalle industrie locali.\nPrincipali citt\u00e0.\nDiverse antiche citt\u00e0 della regione si trovavano lungo le fertili coste della Propontide (ora nota come Mar di Marmara): Nicomedia, Calcedonia, Cio ed Apamea di Bitinia. La Bitinia comprendeva anche Nicea, famosa perch\u00e9 vi si tenne il primo concilio di Nicea e perch\u00e9 vi fu formulato il credo niceno-costantinopolitano.\nLe citt\u00e0 pi\u00f9 importanti, che si disputavano il rango di capitale, erano Nicomedia e Nicea. Entrambe erano state fondate da Alessandro Magno, anche se molto tempo prima i greci avevano fondato la colonia di Cius. Altre citt\u00e0 importanti erano Calcedonia (l'odierna Kad\u0131k\u00f6y) all'entrata del Bosforo, all'incirca di fronte a Costantinopoli, ed Heraclea Pontica (la moderna Karadeniz Ere\u011fli), sull'Eusino a circa 190\u00a0km ad est del Bosforo. Tutte queste citt\u00e0 si svilupparono grazie ai fiorenti traffici commerciali. Oggigiorno altre citt\u00e0 importanti sono \u0130zmit e Scutari, l'odierna Scutari.\nStoria.\nSecondo gli antichi autori Erodoto (VII, 75), Senofonte, Strabone i Bitini erano trib\u00f9 immigrate dalla Tracia. \u00c8 certa l'esistenza in Tracia di una trib\u00f9 chiamata \"Thini\" e le due trib\u00f9 parenti dei Tini e dei Bitini sembrano essersi stanziate assieme in quella parte dell'Asia dalla quale espulsero i Misi, i Cauconi e altre trib\u00f9 minori mentre i soli Mariandini mantennero le regioni del nord-est. Erodoto menziona i Thyni e i Bithini come abitanti fianco a fianco ma, alla fine, sembra che questi ultimi abbiano prevalso sui primi come starebbe a significare il nome dato al regno.\nLa Bitinia fu incorporata dal re Creso di Lidia, assieme a questa cadde sotto il dominio persiano nel 546 a.C. e fu inclusa nella satrapia della Frigia che comprendeva tutte le terre fino all'Ellesponto e al Bosforo.\nIl regno.\nGi\u00e0 prima della conquista della Persia da parte di Alessandro Magno, i Bitini avevano raggiunto nuovamente l'indipendenza e, in seguito, la mantennero sotto il principe Bas e suo figlio Zipoite I che nel 297 a.C. assunse il titolo di re (basileus).\nIl figlio di Zipoite, Nicomede I, fond\u00f2 Nicomedia che divenne una citt\u00e0 prospera. Durante il suo lungo regno (dal 278 a.C. al 255 a.C. e durante quello dei suoi successori Prusia II e Nicomede II (dal 182 a.C. al 91 a.C. i re di Bitinia ebbero grande rinomanza fra le monarchie minori dell'Anatolia. Nel 182 a.C. vi mor\u00ec Annibale inseguito dai Romani e abbandonato da tutti. Il re Prusia I stava per consegnarlo ai romani essendo incapace di resistere militarmente alla loro potenza.\nL'ultimo re Nicomede IV, per\u00f2, non riusc\u00ec a resistere agli attacchi di Mitridate VI re del Ponto e fu sconfitto. Rimesso sul trono per intervento dei Romani, alla sua morte, nel 74 a.C., lasci\u00f2 il regno in eredit\u00e0 a Roma che ne fece una provincia. Dall'82 a.C. al 78 a.C., durante il regno di Nicomede IV alla corte di Bitinia risiedette, quale legato, Gaio Giulio Cesare, nipote di Gaio Mario, in fuga da Roma dove imperversavano i partigiani di Lucio Cornelio Silla.\nProvincia romana (74 a.C. - VII secolo d.C.).\nCome provincia romana, i confini della Bitinia cambiarono frequentemente, e generalmente fu unita per scopi amministrativi con la provincia del Ponto. Questo era lo stato delle cose al tempo di Traiano, quando Plinio il giovane fu nominato governatore della regione (dal 111 al 112), circostanza questa per la quale oggigiorno si conosce molto riguardo l'amministrazione provinciale romana.\nSotto l'impero bizantino la Bitinia fu nuovamente suddivisa in due province, separate dal fiume Sangarius; la provincia occidentale mantenne il nome di Bitinia. La regione era importante soprattutto per le sue strade e per la sua posizione strategica tra le frontiere del Danubio a nord, e quelle dell'Eufrate a sud-est. Le truppe spesso svernavano a Nicomedia.\nIl 18 ottobre si celebra in Bitinia il natale di Luca evangelista."}
{"id": "693567", "revid": "123970923", "url": "https://it.wikipedia.org/wiki?curid=693567", "title": "Uremia", "text": "L'uremia \u00e8 lo stadio terminale dell'insufficienza renale. Il nome deriva dall'accumulo nel sangue di sostanze azotate, in particolare di urea, a causa dell'incapacit\u00e0 da parte dei reni di eliminarle.\nEziologia.\nSecondo la vecchia teoria di Frerichs, la sintomatologia uremica sarebbe dovuta a un'intossicazione sistemica causata dall'aumento dei livelli circolanti di urea, la quale, in una reazione catalizzata da enzimi, viene convertita in carbonato d'ammonio.\nIn realt\u00e0 l'urea, pur essendo effettivamente neurotossica, non \u00e8 l'unica responsabile del complesso sintomatologico dell'uremia, che \u00e8 dovuto anche ad altri fattori, originati dal venir meno della funzionalit\u00e0 dei reni. Il rene infatti \u00e8 un organo non solo preposto all'escrezione di cataboliti, ma interviene anche in numerosi processi fra i quali l'equilibrio idro-elettrolitico, la regolazione della pressione arteriosa, la produzione di sostanze che regolano la produzione di globuli rossi (eritropoietina) e il metabolismo fosfo-calcico.\nDiagnosi.\nLa valutazione della funzione renale si ottiene con il dosaggio della creatinina nel sangue (i valori di riferimento, che mediamente si attestano tra 0,5 e 1,1 mg/dL, variano in funzione di et\u00e0, sesso, condizioni cliniche particolari e fattori legati alle metodiche di laboratorio) e della clearance della creatinina o del calcolo della velocit\u00e0 di filtrazione glomerulare ottenuto con particolari formule a partire dal valore plasmatico della creatinina. Si parla di uremia quando la velocit\u00e0 di filtrazione glomerulare (VFG) scende sotto i 15 mL/min (vedi insufficienza renale).\nPresentazione clinica.\nUna perdita graduale e lenta della funzione renale \u00e8 meglio tollerata di una perdita rapida. Pertanto i segni e sintomi dell'uremia possono evidenziarsi a diversi livelli di insufficienza renale, secondo le modalit\u00e0 con cui essa progredisce.\nSegni pi\u00f9 frequenti sono:\nNaturalmente possono essere in varia misura presenti i segni delle alterazioni idro-elettolitiche tipiche dell'uremia:\nTerapia.\nTutte queste complicanze sono identificabili dallo specialista e trattabili con opportuna terapia medica che ne attenua la gravit\u00e0 e allontana il momento in cui \u00e8 necessario eseguire una terapia sostitutiva della funzione renale: dialisi o trapianto renale."}
{"id": "693571", "revid": "126257", "url": "https://it.wikipedia.org/wiki?curid=693571", "title": "Burebista", "text": "Biografia.\nBurebista unific\u00f2 i popoli della Dacia (dall'odierna Moravia al fiume Bug, dai Carpazi a Dionisopoli), scegliendo come sua capitale (chiamata Argedava o Sargedava) un qualche luogo nei pressi di Coste\u0219ti, nei monti Or\u0103\u015ftie in Romania sud-occidentale.\nEgli riusc\u00ec infatti ad unificare le trib\u00f9 daciche, dando vita ad una societ\u00e0 che occupava un territorio molto vasto, compreso tra il medio corso del Danubio e i Balcani. Questo regno che si and\u00f2 a costituire rappresent\u00f2 una minaccia per la Repubblica romana che a quel tempo aveva occupato la Macedonia.\nIl centro spirituale e religioso del suo regno era Kogaion (o \"Kagaion\", cio\u00e8 \"la montagna sacra\"), secondo Strabone, che andrebbe localizzata nei monti Bucegi. Secondo i \"Getica\" di Jordanes, il sacerdote pi\u00f9 importante nonch\u00e9 consigliere del re, era Deceneo, che aveva \"quasi poteri regali\" e che insegn\u00f2 ai Daci le leggi, l'etica e la scienza fisica e astronomica.\nA sud del fiume Danubio, il proconsole della provincia romana della Macedonia, il generale Marco Terenzio Varrone Lucullo, durante la guerra contro Mitridate VI del Ponto (74 a.C.-72 a.C.) occup\u00f2 le citt\u00e0 greche sulla costa del Mar Nero, da Apollonia al delta del Danubio. Gli abitanti di queste citt\u00e0 chiesero allora l'aiuto di Burebista, che nei pressi di Istria sconfisse l'esercito di Gaio Antonio Ibrida. Cos\u00ec le citt\u00e0 greche di Tomi, Callate, Dionisopoli e Apollonia accettarono di entrare a far parte dei domini del re dei daci. Burebista continu\u00f2 poi le sue incursioni nella regione, conquistando la celtica Aliobrix (Cartal, Bessarabia meridionale, nell'odierna Ucraina), Tira e Odessa e distruggendo Olbia.\nNel 48 a.C., Burebista si inser\u00ec nella guerra civile tra Cesare e Pompeo, alleandosi con quest'ultimo. Tre anni dopo, per\u00f2, Cesare sconfisse Pompeo e pianific\u00f2 un attacco punitivo contro Burebista, ma fu assassinato in Senato il (15 marzo del 44 a.C.) prima della battaglia decisiva.\nPoco dopo anche Burebista mor\u00ec assassinato.\nEpigoni.\nAlla morte di Burebista si dissolse anche l'unit\u00e0 del suo regno, diviso fra quattro\u00a0\u2013 o forse cinque \u2013 epigoni, la cui consistenza storica \u00e8 poco pi\u00f9 che una pallida \u00abombra\u00bb: Coson, Cotisone e Comosico si insediarono nella parte sud-occidentale del regno, mentre a \"Dicomes\" spett\u00f2 la parte sud-orientale."}
{"id": "693572", "revid": "554814", "url": "https://it.wikipedia.org/wiki?curid=693572", "title": "Svezzamento", "text": "Lo svezzamento o divezzamento o meglio ancora alimentazione complementare, nei mammiferi, \u00e8 il processo di sostituzione dell'alimentazione esclusiva a base di latte (allattamento), tipica delle prime fasi di vita, con quella caratterizzata dall'assunzione di altri liquidi e solidi.\nLo svezzamento del neonato.\nFino a qualche anno fa la pediatria si \u00e8 impegnata a dare alle madri indicazioni precise per lo svezzamento dei lattanti in merito alla tempistica, alla qualit\u00e0 e alla quantit\u00e0 dei cibi, tale pratica sta decadendo in quanto non sono mai stati prodotti studi scientifici a supporto di questo metodi. \nL'Organizzazione mondiale della sanit\u00e0 (OMS) in una direttiva del 1998, pur non prendendo posizioni precise ed univoche sul tema, segnala come \"\u00e8 praticamente impossibile dare sufficienti quantit\u00e0 di ferro attraverso alimenti complementari non fortificati, se si vogliono rispettare le raccomandazioni (LARN/RDI/RDA) del periodo 6-11 mesi di vita, a meno di non somministrare al bambino quantit\u00e0 molto alte e totalmente irrealistiche di alimenti carnei\".\nUna delle tendenze attuali \u00e8 quindi quella di evitare indicazioni precise, ma di invitare le madri (o chi si prende cura del bambino) ad ascoltare e seguire il proprio bambino, che meglio saprebbe ci\u00f2 di cui ha bisogno, sia nei ritmi che nei cibi. Sulla stessa linea di tendenza si pone l'invito a non utilizzare alimenti speciali per lattanti, quali omogeneizzati, liofilizzati o simili. Resta fondamentalmente valido, qualunque sia il modello scelto, il consiglio derivato da OMS e UNICEF di non anticipare l'inizio dell'alimentazione complementare prima dei 5-6 mesi, momento in cui sotto diversi punti di vista - fisiologia gastrointestinale, maturazione immunitaria, sviluppo psicomotorio - il bambino \u00e8 pronto all'introduzione di alimenti diversi dal latte materno; va tuttavia segnalato che, in contrasto a ci\u00f2, altre organizzazioni, sia scientifiche (come l'ESPGHAN, European Society for Paediatric Gastroenterology, Hepatology and Nutrition) che governative (come l'EFSA, European Food Safety Authority), considerano sicuro, non dannoso e perfino consigliabile un inizio anticipato al periodo 4-6 mesi.\nUso del sale da cucina nello svezzamento del neonato.\nNon esiste nessuna controindicazione all'uso del sale nella dieta del bambino, il cloruro di sodio oltretutto \u00e8 di per s\u00e9 gi\u00e0 naturalmente contenuto negli alimenti naturali.\nPer l'alimentazione del bambino l'Organizzazione Mondiale della Sanit\u00e0 consiglia l'uso del sale da cucina nelle medesime quantit\u00e0 utilizzate comunemente per insaporire le pietanze.\nTest di laboratorio hanno dimostrato che anche in alte quantit\u00e0 il sale nei primi mesi di vita non innesca nessun meccanismo ipertensivo.\nNonostante ci\u00f2, i medici pediatri solitamente raccomandano cautela nell'utilizzo di sale da cucina aggiunto nei cibi dei neonati e dei bambini dei primi anni di vita: sia perch\u00e9 il meccanismo di sensibilit\u00e0 al sodio \u00e8 dose-dipendente (per lo stesso motivo sono da consigliare dentifrici privi di sodio), ci\u00f2 significa che alimenti per noi \"normalmente salati\" risultano \"troppo salati\" per le prime fasce d'et\u00e0, sia per motivi di educazione alimentare. \nLo svezzamento in psichiatria.\nIn psichiatria, il termine indica le pratiche di disintossicazione che tendono a eliminare in un individuo l'assuefazione a sostanze (naturali o sintetiche) che hanno generato una tossicodipendenza."}
{"id": "693573", "revid": "327773", "url": "https://it.wikipedia.org/wiki?curid=693573", "title": "Surrene", "text": "Il surrene (o ghiandola surrenale) \u00e8 un organo di tutti i vertebrati composto da due ghiandole ad attivit\u00e0 endocrina, esse sono pi\u00f9 o meno diverse a seconda dell'apparato endocrinale animale a cui si fa riferimento. Queste ghiandole endocrine sono in grado di produrre una variet\u00e0 di ormoni, tra cui l'adrenalina e gli steroidi aldosterone e cortisolo. Esse sono posizionate sopra i reni. Ogni ghiandola possiede una parte corticale esterna, deputata alla produzione di ormoni steroidei, e una parte midollare interna. La corticale surrenale \u00e8 divisa in tre zone: zona glomerulare, zona fascicolata e zona reticulata.\nLa corticale surrenale produce tre tipi principali di ormoni steroidei: mineralcorticoidi, glucocorticoidi e androgeni. I mineralcorticoidi (come l'aldosterone) prodotti nella zona glomerulare contribuiscono nella regolazione della pressione sanguigna e dell'equilibrio elettrolitico. I glucocorticoidi (cortisolo e corticosterone) vengono sintetizzati nella zona fascicolata e le loro funzioni comprendono la regolazione del metabolismo e la soppressione del sistema immunitario. Lo strato pi\u00f9 interno della corteccia, la zona reticulata, produce androgeni che vengono convertiti in ormoni sessuali completamente funzionali nelle gonadi e in altri organi bersaglio. La produzione di ormoni steroidei si chiama steroidogenesi e comporta diverse reazioni e processi che avvengono nelle cellule corticali. La parte midollare produce le catecolamine adrenalina e noradrenalina che servono per avere una risposta rapida di tutto l'organismo nelle situazioni di stress.\nDisfunzioni delle ghiandole surrenali comportano numerose malattie endocrine. Ad esempio, la sovrapproduzione di cortisolo porta alla sindrome di Cushing, mentre una produzione insufficiente \u00e8 associata alla malattia di Addison. L'iperplasia surrenale congenita \u00e8 una malattia genetica prodotta dalla disregolazione dei meccanismi di controllo endocrino. Una variet\u00e0 di tumori pu\u00f2 derivare dal tessuto surrenalico e vengono comunemente diagnosticati osservando immagini biomediche ottenute nella ricerca di altre malattie.\nAnatomia comparata.\nPesci.\nNei gruppi tassonomici riconducibili ai pesci le ghiandole surrenali si posizionano variamente: nei condroitti, i noduli tissutali midollari si dispongono dispersi lungo il corpo in senso sagittale, e la porzione corticale viene di solito a trovarsi, condensata, a livello renale la parte corticale si trova in posizione pi\u00f9 cefalica e nodulare, o avvolge le vene cardinali; la parte midollare pu\u00f2 essere separata o inglobata nei noduli corticali.\nAnfibi.\nNegli Anuri, coesistono oltre alle due componenti midollari e corticali, le cellule di Stilling, a funzione di regolazione osmotica\nNegli Anfibi, i due tessuti si uniscono a formare cordoni situati sulla superficie ventrale del rene.\nAnatomia umana.\nAnatomia macroscopica.\nDal punto di vista anatomico, il surrene \u00e8 un organo pari posizionato a livello dell'ultima vertebra toracica (T12) ed \u00e8 irrorato da tre gruppi di arterie surrenali, superiori, medie e inferiori. Di forma triangolare, \u00e8 posizionato nei pressi della sommit\u00e0 del rene, come dice il nome, ma da esso \u00e8 clivato per mezzo di tessuto adiposo. Il surrene di sinistra \u00e8 localizzato antero-medialmente e non cranialmente al polo superiore del rene sinistro, mentre a destra il surrene \u00e8 subito al di sopra del polo renale, posteriormente alla vena cava inferiore.\nAnatomia microscopica.\nCiascuna ghiandola surrenale consta di due organi strutturalmente e funzionalmente diversi. In modo simile all'ipofisi, la ghiandola surrenale \u00e8 formata da una parte ghiandolare (corteccia) e da una parte di tessuto nervoso (midollare). La sostanza midollare \u00e8 situata al centro, ed \u00e8 avvolta dalla sostanza corticale che contiene tre diverse zone cellulari.\nParte corticale.\nLa corteccia \u00e8 suddivisa, proseguendo dalla capsula verso la midollare, in:\nLa zona glomerulare deve il suo nome alla particolare organizzazione del tessuto ghiandolare in cordoni cellulari avvolti su s\u00e9 stessi a formare strutture arrotondate (\"glomeruli\"). I mineralcorticoidi, soprattutto aldosterone, sono prodotti nella zona pi\u00f9 esterna della corteccia. Come indica il loro nome, i mineralcorticoidi sono importanti per la regolazione del contenuto minerale (ossia dei sali) del sangue, in modo particolare della concentrazione degli ioni sodio e potassio. Il loro bersaglio \u00e8 rappresentato dai tubuli renali che riassorbono in modo selettivo i minerali oppure lasciano che siano eliminati dall'organismo con l'urina. Quando il livello ematico dell'aldosterone aumenta, le cellule dei tubuli renali trattengono il sodio e fanno perdere potassio con le urine.\nDal momento che l'acqua segue il sodio che viene riassorbito, i mineralcorticoidi intervengono nel regolare anche il volume dal sangue (volemia) oltre che l'equilibrio elettrolitico dei fluidi corporei. Il rilascio di aldosterone \u00e8 stimolato da fattori umorali come basse concentrazioni di ioni sodio o elevate concentrazioni di ioni potassio nel sangue e, in minor misura, dell'ormone adrenocorticotropo (ACTH). La renina, un enzima prodotto dai reni quando la pressione sanguigna si abbassa, provoca il rilascio di aldosterone mediante l'innesco di una serie di reazioni che portano alla formazione di angiotensina II, un potente stimolatore del rilascio di aldosterone. Il \"peptide natriuretico atriale\", prodotto dal cuore, inibisce il rilascio di aldosterone, con il risultato di ridurre il volume del sangue e quindi la pressione sanguigna.\nHa cellule disposte a cordoni paralleli radiali. La zona corticale intermedia produce glucocorticoidi, il cortisolo. I glucocorticoidi favoriscono il normale metabolismo cellulare e aumentano le resistenze organiche nei lavori di lunga durata, sostanzialmente aumentando la glicemia. Quando i livelli ematici dei glucocorticoidi sono elevati, i grassi e anche le proteine sono demoliti all'interno delle cellule e convertiti in glucosio, che viene rilasciato nel sangue. Per questo motivo i glucocorticoidi sono considerati \"ormoni iperglicemizzanti\". I glucocorticoidi, inoltre, controllano la maggior parte degli effetti spiacevoli dell'infiammazione riducendo l'edema e inibendo le prostaglandine, molecole responsabili dell'insorgenza del dolore. Per le loro propriet\u00e0 antinfiammatorie, i glucocorticoidi sono spesso prescritti come farmaci ai pazienti affetti da artrite reumatoide. I glucocorticoidi sono rilasciati dalla corteccia surrenale in risposta all'aumento dei livelli ematici di ACTH. \nLa zona reticolata produce in entrambi i sessi, per tutta la vita, quantit\u00e0 relativamente piccole di ormoni sessuali sia maschili sia femminili; va per\u00f2 precisato che la zona interna della corteccia produce prevalentemente androgeni (ormoni sessuali maschili) e solo piccole quantit\u00e0 di estrogeni (ormoni sessuali femminili).\nParte midollare.\nLa midollare del surrene, come il lobo posteriore dell'ipofisi, \u00e8 di origine nervosa. Quando i neuroni del sistema nervoso simpatico stimolano la midollare, le sue cellule rilasciano nel circolo sanguigno due ormoni chimicamente simili: \nQuesti ormoni sono complessivamente denominati catecolamine. Dal momento che anche la maggior parte dei neuroni simpatici gangliari rilasciano noradrenalina come neurotrasmettitore, la midollare del surrene \u00e8 spesso considerata come un \"ganglio del sistema nervoso simpatico dislocato dentro un organo endocrino\" (praticamente un'appendice del cervello distanziatasi da esso nel corso dell'evoluzione). In condizioni di stress fisico o psichico, \u00e8 il sistema nervoso simpatico a mettere in atto la risposta \"lotta o fuga\" per fronteggiare la situazione di stress, e il principale organo stimolatore \u00e8 la midollare del surrene, che pompa letteralmente i suoi ormoni nel circolo sanguigno per potenziare e prolungare gli effetti dei neurotrasmettitori prodotti dal sistema nervoso simpatico.\nLe catecolamine: \nQuindi determinano una serie di eventi destinata ad aumentare la quantit\u00e0 di ossigeno e di glucosio nel sangue e ad accelerare la circolazione sanguigna soprattutto negli organi pi\u00f9 direttamente coinvolti nello stress: encefalo, muscoli e cuore. Ne consegue che l'organismo acquisisce maggiore capacit\u00e0 di affrontare un evento stressante improvviso, come dover affrontare una lotta o l'inizio di un processo infiammatorio, e viene anche allertato per acuire la capacit\u00e0 di ragionare. In sintesi, le catecolamine della midollare del surrene mettono l'organismo in condizioni di fronteggiare una situazione altamente stressante improvvisa o di breve durata, e inducono il cosiddetto \"periodo di allarme\" nella risposta allo stress.\nAl contrario, i glucocorticoidi prodotti dalla corticale del surrene sono pi\u00f9 importanti nel sostenere l'organismo a fronteggiare situazioni stressanti prolungate o continue, come la morte di un familiare o un importante intervento chirurgico. I glucocorticoidi agiscono soprattutto durante il \"periodo di resistenza\" nella risposta allo stress. Se riescono a proteggere l'organismo, il problema alla fine si risolver\u00e0 senza postumi permanenti del corpo, ma se lo stress persiste per lungo tempo, la corteccia surrenale semplicemente pu\u00f2 esaurirsi, il che di solito porta alla morte.\nSignificato clinico.\nLa normale funzione della ghiandola surrenale pu\u00f2 essere compromessa da alcune condizioni patologiche come infezioni, tumori, malattie genetiche e malattie autoimmuni, o come effetto collaterale di terapie mediche. Questi disturbi colpiscono direttamente la ghiandola (come le infezioni o le malattie autoimmuni) o come risultato della disregolazione della produzione ormonale (come in alcuni tipi di sindrome di Cushing) che porta ad un eccesso o ad una insufficienza di ormoni surrenali e dei sintomi correlati a ci\u00f2.\nSovrapproduzione di corticosteroidi.\nSindrome di Cushing.\nLa sindrome di Cushing \u00e8 la manifestazione di un eccesso di glucocorticoidi. Pu\u00f2 essere causata da un trattamento prolungato con gli stessi glucocorticoidi o da una patologia sottostante che comporta alterazioni nell'asse ipotalamo-ipofisi-surrene o nella produzione di cortisolo. Le cause possono essere ulteriormente classificate in ACTH-dipendenti o ACTH-indipendenti. La causa pi\u00f9 comune della sindrome di Cushing endogena \u00e8 un adenoma pituitario che comporta una produzione eccessiva di ACTH. La malattia produce un'ampia variet\u00e0 di segni e sintomi che includono obesit\u00e0, diabete, aumento della pressione sanguigna, eccessiva peluria del corpo (irsutismo), osteoporosi, depressione e, pi\u00f9 distintamente, smagliature nella pelle causate dal suo progressivo assottigliamento.\nAldosteronismo primario.\nQuando la zona glomerulosa produce aldosterone in eccesso si viene ad instaurare un iperaldosteronismo primario. Le cause di questa condizione sono l'iperplasia bilaterale (eccessiva crescita dei tessuti) delle ghiandole o adenomi che producono aldosterone (una condizione chiamata sindrome di Conn). L'aldosteronismo primario produce ipertensione e squilibrio elettrolitico, aumentando la diminuzione di potassio e la ritenzione di sodio.\nInsufficienza surrenalica.\nL'insufficienza surrenalica (carenza di glucocorticoidi) si verifica in circa 5 persone su 10.000 nella popolazione generale. Le malattie classificate come insufficienza surrenalica primaria (compresa la malattia di Addison e le cause genetiche) colpiscono direttamente la corticale surrenale. Se un problema che interessa l'asse ipotalamo-ipofisi-surrene sorge fuori dalla ghiandola, si tratta di un'insufficienza surrenalica secondaria.\nMalattia di Addison.\nCon il termine \"malattia di Addison\" ci si riferisce all'ipoadrenalismo primario, che \u00e8 una carenza nella produzione di glucocorticoidi e mineralcorticoidi da parte della ghiandola surrenale. Nel mondo occidentale, la malattia di Addison \u00e8 pi\u00f9 comunemente una condizione autoimmune in cui l'organismo produce anticorpi contro le cellule della corticale surrenale. In tutto il mondo, la malattia \u00e8 pi\u00f9 frequentemente causata da un'infezione, in particolare a seguito della tubercolosi. Una caratteristica distintiva della malattia di Addison \u00e8 l'iperpigmentazione della pelle, che si presenta con altri sintomi non specifici come la fatica.\nUna complicazione osservata nella malattia di Addison non trattata e in altri tipi di insufficienza surrenalica primaria \u00e8 la crisi surrenalica, un'emergenza medica in cui bassi livelli di glucocorticoidi e mineralcorticoidi determinano uno shock ipovolemico e sintomi come vomito e febbre. Una crisi surrenalica pu\u00f2 portare progressivamente allo \"stupor\" e al coma. Il trattamento di questa condizione implica iniezioni di idrocortisone.\nInsufficienza surrenalica secondaria.\nNell'insufficienza surrenalica secondaria, una disfunzione dell'asse ipotalamo-ipofisi-surrene porta a una diminuzione della stimolazione della corticale surrenale. Oltre alla soppressione dell'asse mediante terapia con glucocorticoidi, la causa pi\u00f9 comune dell'insufficienza surrenalica secondaria sono i tumori che influenzano la produzione di ormone adrenocorticotropo (ACTH) da parte della ghiandola pituitaria. Questo tipo di insufficienza surrenalica di solito non influisce sulla produzione di mineralcorticoidi, che sono invece regolati dal sistema renina-angiotensina-aldosterone.\nIperplasia surrenale congenita.\nL'iperplasia surrenale congenita \u00e8 una malattia congenita in cui le mutazioni degli enzimi che producono ormoni steroidei determinano una carenza di glucocorticoidi e un malfunzionamento del circuito di feedback negativo dell'asse ipotalamo-ipofisi-surrene. In tale asse, il cortisolo (un glucocorticoide) inibisce il rilascio di CRH e ACTH, ormoni che a loro volta stimolano la sintesi di corticosteroidi. Poich\u00e9 il cortisolo non pu\u00f2 essere sintetizzato, questi ormoni vengono rilasciati in quantit\u00e0 elevate tanto da stimolare la produzione di altri steroidi surrenali. La forma pi\u00f9 comune di iperplasia surrenale congenita \u00e8 dovuta al deficit di steroide 21-monoossigenasi. Il 21-idrossilasi \u00e8 necessario per la produzione sia di mineralcorticoidi che di glucocorticoidi, ma non di androgeni. Pertanto, la stimolazione ACTH della corticale surrenale induce il rilascio di quantit\u00e0 eccessive di androgeni surrenali, che possono portare allo sviluppo di genitali e caratteri sessuali secondari ambigui."}
{"id": "693576", "revid": "1851848", "url": "https://it.wikipedia.org/wiki?curid=693576", "title": "Richiard Vanigli", "text": "Carriera.\nGiocatore.\nVarese, Cosenza, Lecce e Castel Di Sangro.\nCresciuto nelle giovanili della Sammartinese (ora Polisportiva Tre Martiri) di San Martino in Strada e successivamente nel Forl\u00ec, \u00e8 passato giovanissimo al Milan. Viene scoperto dal che lo acquista dal (C/2) e lo fa debuttare in Serie B. Resta in maglia rossobl\u00f9 per tre stagioni, tutte disputate tra i cadetti. Nel 1996 passa al Lecce dove conquista subito la promozione in Serie A. L'anno successivo con la squadra pugliese ha solo il tempo di esordire nella massima serie (il 21 settembre 1997 in -Lecce 3-1), perch\u00e9 a dicembre scende nuovamente di categoria venendo acquistato dal Castel di Sangro.\nLivorno ed Empoli.\nDal 1998 al 2004 gioca nel Livorno. Con gli amaranto conquista, nella stagione 2001-2002, una promozione in Serie B attesa da 32 anni, e nel 2003-2004 anche quella in Serie A, che a Livorno mancava da 55 campionati. Con i labronici gioca in totale 192 partite di campionato mettendo a segno 4 reti. Aggiungendo le 20 presenze in Coppa Italia, ha indossato complessivamente pi\u00f9 di 200 volte la maglia amaranto.\nNell'agosto del 2004 viene acquistato dall'Empoli e anche qui conquista la promozione in Serie A, restando in maglia azzurra anche nei tre successivi campionati disputati nella massima serie. \nIl 19 febbraio 2006, durante -Empoli, \u00e8 autore del grave fallo sulla gamba sinistra di Francesco Totti in seguito al quale il capitano riporta un grave infortunio al perone ed ai legamenti del piede, che avrebbe potuto precludergli la successiva spedizione Mondiale. \nNella stagione 2007-2008, l'ultima con l'Empoli, contribuisce alla retrocessione del club toscano in Serie B.\nAncona e Forl\u00ec.\nNell'agosto del 2008, all'et\u00e0 di 37 anni, viene acquistato dall' neopromossa in Serie B. In 26 partite mette a segno due reti, rispettivamente contro e Cittadella. Il suo contratto con la societ\u00e0 dorica termina il 30 giugno 2009 e non viene rinnovato.\nSvincolatosi, ad ottobre 2009 viene ingaggiato dal Forl\u00ec con cui conquista subito la promozione in Serie D e vince il campionato di 2011-2012. Al termine di tale stagione si ritira dal calcio giocato.\nAllenatore.\nDal 2012 al 2014 \u00e8 stato il vice prima di Attilio Bardi e poi di Roberto Rossi sulla panchina del . Il 30 dicembre 2014 diventa il nuovo allenatore del , ma l'8 marzo 2015 viene esonerato.\nPer la stagione 2015-2016 viene ingaggiato dal Tuttocuoio in qualit\u00e0 di vice allenatore. Il 26 aprile 2016 viene esonerato insieme al resto dello staff, formato dall'allenatore Lucarelli, dal collaboratore tecnico Conticchio e dal direttore sportivo Protti.\nSegue l'ex attaccante livornese anche al , al Catania, e al Livorno, insieme al collaboratore tecnico Conticchio e al Match Analyst Ivan Francesco Alfonso."}
{"id": "693577", "revid": "124420468", "url": "https://it.wikipedia.org/wiki?curid=693577", "title": "Cellula del Sertoli", "text": "Le cellule di Sertoli sono cellule di sostegno che si trovano nel connettivo che circonda i tubuli seminiferi dei testicoli. La loro principale funzione \u00e8 quella di guidare le cellule germinali attraverso i passaggi della spermatogenesi. Sono inoltre responsabili del mantenimento di un certo numero di spermatogoni che, essendo cellule staminali, assicurano sia la propria omeostasi (il mantenimento di un numero fisso di spermatogoni) sia il differenziamento in cellule mature, fino al rilascio degli spermatozoi. Hanno inoltre la funzione di produrre ormoni. Le cellule di Sertoli sono state scoperte da Enrico Sertoli.\nMorfologia.\nLe cellule del Sertoli sono distinguibili dalle cellule della linea germinale al microscopio ottico per la forma pressoch\u00e9 triangolare, nucleo ovalare e citoplasma chiaro; al microscopio elettronico mostrano un citoplasma con reticolo endoplasmatico liscio (REL), largamente diffuso che circonda gocce lipidiche; si caratterizzano per la presenza di reticolo endoplasmatico rugoso (RER) a ridosso delle giunzioni narrow o tight basali; la caratteristica che ci consente il riconoscimento \u00e8 anche la presenza di un nucleo con involucro nucleare frastagliato o irregolare e contiene un nucleolo con un anello di eterocromatina che visto al TEM in sezione longitudinale si presenta ai lati con due corpi cromatinici noti come \"corpuscoli satelliti\".\nNel citoplasma sono ritrovati anche endosomi che accolgono il citoplasma espulso dallo spermatide in fase di allungamento (spermioistogenesi); di recente al TEM sono stati scoperte nel citosol della cellule del Sertoli delle strutture cristalline note col nome di \"Cristalli di Charcot Boettcher\" di composizione e funzione non note. \nRicorrendo inoltre alla microscopia elettronica a trasmissione (TEM) \u00e8 possibile individuare un'ulteriore particolarit\u00e0 morfologica delle cellule del Sertoli, ovvero la presenza di giunzioni strette (zonulae occludens) basali (non poste all'apice come avviene nelle cellule epiteliali) tra le cellule del Sertoli, note con il nome di \"giunzioni Narrow\".Queste ultime sono composte da diversi complessi proteici: \nNotare bene che laddove le membrane delle cellule del Sertoli sono accollate, sul versante citosolico si rinviene una componente granulare del reticolo endoplasmatico invece pi\u00f9 centralmente sono ritrovabili cisterne del REL. Le giunzioni narrow sono componenti essenziali della barriera emato-testicolare, struttura che suddivide il tubulo seminifero contorto in una porzione basale e adluminale, prevenendo eventuali reazioni automimmuni.\nFunzioni.\nCome menzionato prima le cellule del Sertoli sono coinvolte nel processo di spermatogenesi. Il processo \u00e8 stimolato dall'FSH secreto dall'adenoipofisi, per cui le cellule del Sertoli esprimono recettori specifici.\nDurante la vita fetale precoce queste cellule secernono l'ormone antimulleriano (AMH), in tal modo concorrono alla degenerazione del \"dotto di M\u00fcller\" (o \"dotto paramesonefrico\") e alla differenziazione in senso maschile delle gonadi indifferenziate. Dopo la pubert\u00e0, le cellule del Sertoli secernono gli ormoni inibina e attivina.\nSecernono anche \"proteine leganti gli androgeni\" (ABP, \"androgen binding protein\") e il fattore neurotrofico delle cellule derivate della linea gliale (GDNF), che \u00e8 stato dimostrato avere un effetto proliferativo sugli spermatogoni indifferenziati, che assicurano l'auto-rinnovamento di tali cellule staminali durante il periodo perinatale. Produce inoltre altri fattori, come ERM (\"Ets related molecule\", fattore di trascrizione), per il mantenimento degli spermatogoni staminali anche nel testicolo adulto.\nUna funzione fondamentale delle cellule del Sertoli \u00e8 quella di formare la barriera emato-testicolare. Questa barriera \u00e8 prodotta della giunzioni occludenti (o \"tight junction\") tra una cellula del Sertoli e l'altra appena al di sopra gli spermatogoni che appoggiano sulla membrana basale contigua alla membrana limitante il tubulo. Questo fatto \u00e8 fondamentale non solo per il controllo dell'entrata e dell'uscita di nutrienti, ormoni e sostanze chimiche dal sangue al compatimento luminale del tubulo seminifero; ma soprattutto per la difesa delle cellule in spermatogenesi. Difatti, gli spermatogoni, diploidi, esprimono le medesime molecole di membrana delle altre cellule dell'organismo, mentre gli spermatidi e poi gli spermatozoi, aploidi, sono diversi dalle altre cellule self e potrebbero innescare una risposta del sistema immunitario che ne provocherebbe la distruzione. \nSembra inoltre che le cellule del Sertoli fagocitino i residui (citoplasmatici) del differenziamento degli spermatozoi.\nLe cellule del Sertoli derivano dalle \"cellule pre-Sertoli\", o \"sostentacolari\", che sotto l'azione di TDF (fattore di determinazione testicolare), espresso dal gene SRY (sul cromosoma Y), si differenziano dai \"cordoni sessuali primitivi\" (nella gonade indifferenziata), trasformandoli in \"cordoni seminiferi\", chiusi fino alla pubert\u00e0, quando svilupperanno il lume centrale.\nUna volta totalmente differenziate, le cellule del Sertoli non sono in grado di proliferare. Quindi, una volta che la spermatogenesi \u00e8 iniziata, non vengono create nuove cellule del Sertoli. Tuttavia, recentemente, alcuni scienziati hanno trovato una via per fare proliferare nuovamente queste cellule in vitro. Ci\u00f2 aumenta la possibilit\u00e0 di curare alcuni difetti che causano l'infertilit\u00e0 maschile. Recentemente uno studio pubblicato su Research and Report in Urology ha riportato il caso di un uomo di 30 anni affetto da SCOS che, trattato con rFSH per due cicli lunghi di terapia, ha maturato spematozoi che hanno permesso una tecnica di PMA giunta a buon fine con la nascita di una bambina."}
{"id": "693578", "revid": "2114010", "url": "https://it.wikipedia.org/wiki?curid=693578", "title": "Andromaca (Euripide)", "text": "Andromaca (\u1f08\u03bd\u03b4\u03c1\u03bf\u03bc\u03ac\u03c7\u03b7) \u00e8 una tragedia di Euripide. Il personaggio principale \u00e8 Andromaca, della quale viene narrata l'esistenza da prigioniera negli anni successivi alla guerra di Troia.\nTrama.\nDopo l'uccisione del marito Ettore e del figlio Astianatte, Andromaca viene fatta prigioniera da Neottolemo, re dell'Epiro e figlio di Achille. Dopo aver avuto un figlio (chiamato Molosso) con il re, Andromaca incorre nella gelosia di Ermione, sposa di Neottolemo. Costretta a fuggire con il figlio, si rifugia nel tempio di Teti.\nUna schiava informa Andromaca del pericolo che corre, dato che Menelao, padre di Ermione, \u00e8 partito alla sua ricerca con l'intenzione di ucciderla. Andromaca invia una schiava con un messaggio di aiuto per l'anziano re Peleo, nonno di Neottolemo e fa nascondere suo figlio presso degli amici. In questo momento arriva Ermione e accusa Andromaca di essere la causa della sua sterilit\u00e0 e, di conseguenza, dell'odio che suo marito le porta. Andromaca replica che la ragione di questo odio non dipende che dall'orgoglio di Ermione e dalle sue gelosie. Ermione, col fine di ucciderla, istiga Andromaca ad uscire dal recinto sacro. Menelao appare con il figlio di Andromaca e questa, per salvare la vita di Molosso, finalmente esce allo scoperto e viene catturata.\nArriva l'anziano Peleo, che prende le difese di Andromaca e di suo figlio. Ne scaturisce una discussione con Menelao, al quale rimprovera di essersi lasciato rubare una poco di buono come Elena e di aver scatenato per lei una guerra, di cui molte famiglie greche ancora portano il lutto. Menelao risponde che Andromaca \u00e8, a conti fatti, moglie di Ettore. Ma Peleo libera le mani di Andromaca dai legacci che le stringono e Menelao, lungi dall'impedirglielo, annuncia la sua partenza per Sparta, promettendo per\u00f2 di ritornare quando Neottolemo sar\u00e0 in casa per potergli chiedere di castigare Andromaca.\nErmione, tra la partenza del padre e il timore di essere ripudiata una volta che Neottolemo sapr\u00e0 del suo tentativo di eliminare Andromaca, cerca di togliersi la vita. A questo punto arriva Oreste, figlio di Agamennone e Clitennestra, che si dirige all'oracolo di Dodona. Di passo per Ftia, Oreste cerca notizie di Ermione, che gli era stata promessa da Menelao, prima che cambiasse opinione e la desse a Neottolemo. Ermione cerca e trova la sua protezione, mentre Oreste pianifica di far uccidere suo marito.\nLa notizia della morte di Neottolemo arriva con un messaggero che ne informa Peleo. Oreste aveva fatto circolare la voce tra la popolazione di Delfi che il figlio di Achille aveva l'intenzione di distruggere il tempio di Apollo. Quando Neottolemo arriva a Delfi per offrire sacrifici al dio, vi \u00e8 trucidato dalla popolazione inferocita. Finalmente appare Teti che ordina a Peleo di farsi forza e di dedicarsi alla propria discendenza che riunisce il sangue di tre dinastie (quella di Zeus, di Ilio e di Peleo stesso). Il re andr\u00e0 a Delfi per inumare suo nipote Neottolemo, Andromaca si sposer\u00e0 con Eleno (un figlio di Priamo che era scampato al massacro di Troia) e andr\u00e0 a vivere col figlio in Molossia. A Peleo viene annunciato che, quando finir\u00e0 i suoi giorni, raggiunger\u00e0 Teti in fondo al mare per essere assunto a divinit\u00e0.\nDatazione.\nEsistono varie teorie riguardo alla datazione dell'opera: tradizionalmente la si colloca durante la guerra del Peloponneso nel periodo tra il 431 e il 424 a.C. adducendo come causa il tono antispartano che permea l'opera. Secondo altre ipotesi l'opera risalirebbe 428 a.C., anno dell'alleanza con i Molossi, oppure alla mancata restituzione di Anfipoli a seguito della pace di Nicia, attorno al 421/420 a.C. Altre date considerate possibili sono il 418 a.C. o il 411 a.C.\nLuciano Canfora ipotizza che l'opera sia stata scritta dopo la presa di Melo cos\u00ec come \"Le troiane\". L'astio presente nell'opera nei confronti degli spartani non sarebbe infatti adducibile alla sola mancata restituzione della citt\u00e0 tracica (furono infatti i suoi abitanti e non gli spartani a rifiutare di tornare nella lega) ma si riferirebbe al mancato aiuto di Sparta a Melo nel 416 a.C. Andromaca infatti sarebbe un riferimento alle donne di Melo che ricevettero la stessa sorte delle donne troiane del mito ed in particolare allo scandalo di Alcibiade, il quale prese una di queste schiave e la costrinse ad essere sua concubina cos\u00ec come Neottolemo fece con la principessa troiana. Ci\u00f2 spiegherebbe l'astio verso gli spartani espresso da Andromaca e in particolare il verso 449 dell'opera che definisce gli Spartani \"troppo fortunati in Grecia\" e pertanto evidenzia una voluta analogia tra i fatti presenti e l'opera."}
{"id": "693581", "revid": "116067792", "url": "https://it.wikipedia.org/wiki?curid=693581", "title": "Quebracho (legno)", "text": "Quebracho \u00e8 il nome commerciale di un legname ottenuto da piante di varie famiglie, come le Moraceae, le Santalaceae, le Anacardiaceae, le Apocynaceae, le Caesalpinaceae.n\nUtilizzato nel settore della \"concia al vegetale\" delle pelli e nella tintoria nella variet\u00e0 Schinopsis lorentzii.\nIl nome deriva dallo spagnolo \"quiebra hacha\", che rompe l'ascia."}
{"id": "693582", "revid": "729019", "url": "https://it.wikipedia.org/wiki?curid=693582", "title": "Osso iliaco", "text": "L'osso iliaco (dal latino \"\u012blia\", \u00abfianchi\u00bb), noto anche come osso dell'anca o osso coxale (in latino \"os coxae\"), \u00e8 un osso pari e simmetrico che costituisce lo scheletro del bacino insieme al sacro e al coccige.\nL'osso deriva dalla sinostosi, completa all'et\u00e0 di 25 anni, di tre abbozzi distinti: l'ilio o ileo, l'ischio e il pube.\nOrigine e parti.\nL'osso iliaco risulta composto nell'infanzia da tre ossa distinte, l'ilio, il pube e l'ischio. Le tre ossa si articolano tra loro, per interposta cartilagine articolare, al centro dell'acetabolo, cavit\u00e0 articolare dell'osso dell'anca per la testa del femore.\nLa completa ossificazione encondrale delle cartilagini articolari dell'acetabolo ed ischio-pubica forma l'osso dell'anca adulto.\nIlio.\nL'ilio o ileo \u00e8 l'osso pi\u00f9 grande dei tre. Osso piatto situato superiormente a pube ed ischio, offre alla descrizione un corpo, che forma la porzione superiore del cercine dell'acetabolo, e un'ala, la porzione pi\u00f9 espansa dell'osso, che si apre superiormente al corpo.\nNell'ala distinguiamo una superficie mediale, che costituisce la fossa iliaca, ed una laterale, che costituisce la superficie glutea dell'osso dell'anca, mentre il margine superiore prende il nome di cresta iliaca. La superficie inferiore del corpo si articola col corpo del pube, anteriormente, e con il corpo dell'ischio, posteriormente, mediante una cartilagine articolare.\nIschio.\nL'ischio, situato posteriormente al pube ed inferiormente all'ilio, offre anch'esso alla descrizione un corpo e due branche o rami, dei quali uno ascendente ed uno discendente, a formare una \"L\" con l'angolo diretto indietro e in basso.\nDistinguiamo nel corpo dell'ischio una superficie laterale che costituisce la porzione posteriore del cercine e della fossa dell'acetabolo, una superficie antero-superiore, che si articola con ileo e pube mediante cartilagine articolare, ed una superficie inferiore, dalla quale si spicca il ramo discendente dell'ischio. Questo, spesso e robusto, si prolunga inferiormente e presenta sulla superficie posteriore la possente tuberosit\u00e0 ischiatica, che regge il peso del corpo in posizione seduta. Dall'estremo inferiore del ramo discendente si spicca anteriormente il ramo ascendente dell'ischio che, pi\u00f9 fine e breve del ramo discendente, si porta superiormente e medialmente raggiungendo il ramo inferiore del pube, col quale si articola mediante cartilagine articolare.\nPube.\nIl pube, situato anteriormente all'ischio e inferiormente all'ilio, offre alla descrizione un corpo e due branche o rami, dei quali uno superiore ed uno inferiore. Distinguiamo nel corpo una superficie laterale, che costituisce la porzione anteriore del cercine e della fossa dell'acetabolo, una superficie postero-superiore, che si articola con ileo ed ischio mediante una cartilagine articolare, ed una superficie mediale, dalla quale si spicca il ramo superiore del pube. Questo, proiettandosi medialmente, si articola con l'omologo eterolaterale nella sinfisi pubica. Dall'estremo mediale del ramo superiore del pube si prolunga inferiormente, obliquando in senso medio-laterale ed antero-posteriore, il ramo inferiore dell'osso pube che, raggiungendo il ramo dell'ischio, si articola con esso mediante cartilagine articolare.\nDescrizione macroscopica.\nL'osso iliaco offre alla descrizione due facce, delle quali una mediale o interna ed una laterale o esterna, e quattro margini, dei quali uno superiore, uno inferiore, uno anteriore ed uno posteriore.\nIn base alle ossa da cui hanno origine, si \u00e8 soliti distinguere nell'osso iliaco una porzione superiore iliaca e una inferiore ischiopubica, legate da un restringimento centrale che porta sulla superficie esterna la cavit\u00e0 articolare dell'acetabolo e su quella interna la linea arcuata.\nSuperficie laterale o esterna.\nLa superficie esterna dell'osso iliaco si presenta divisa in una porzione superiore o iliaca ed una inferiore o ischiopubica dalla cavit\u00e0 articolare del cotile, noto anche come acetabolo.\nL'acetabolo o cotile \u00e8 un incavo osseo con la forma di una scodella che funge da cavit\u00e0 articolare per l'articolazione coxofemorale. Offre alla descrizione una cavit\u00e0 centrale, da cui origina il legamento rotondo della testa del femore e detta fossa dell'acetabolo, e un margine rilevato, rivestito di cartilagine e detto ciglio dell'acetabolo o cercine dell'acetabolo. Nella sua porzione inferiore il cercine dell'acetabolo si presenta interrotto costituendo l'incisura acetabolare sui cui margini si tende il legamento trasverso dell'acetabolo.\nLa porzione iliaca della superficie esterna dell'osso iliaco, rivolta posteriormente e lateralmente, si presenta convessa e cosparsa di fori nutrizi, offre inserzione ai muscoli glutei ed \u00e8 per questo detta superficie glutea dell'osso iliaco.\nL'inserzione dei muscoli glutei disegna sulla superficie glutea dell'osso iliaco tre linee semicircolari dette linee glutee. Distinguiamo una linea glutea inferiore, a concavit\u00e0 inferiore, posta al di sopra dell'acetabolo, una linea glutea anteriore, a convessit\u00e0 anteriore, decorre nel mezzo della superficie glutea, ed una linea glutea posteriore, anch'essa a concavit\u00e0 anteriore, decorre presso il margine posteriore dell'osso iliaco. Tra linea glutea inferiore e linea glutea anteriore si inserisce il muscolo piccolo gluteo, tra linea glutea anteriore e linea glutea posteriore si inserisce il muscolo gluteo medio e posteriormente alla linea glutea posteriore si inserisce il muscolo grande gluteo.\nLa porzione ischiopubica della superficie esterna dell'osso iliaco, rivolta anteriormente e lateralmente, si presenta anch'essa concava e offre alla descrizione l'ampia apertura del forame otturato chiuso dalla membrana otturatoria. Similmente a quanto avviene sulla superficie interna dell'osso iliaco, la superficie inferiore del ramo superiore del pube \u00e8 insolcata dal passaggio del nervo otturatore e dei vasi otturatori prima che attraversino la membrana otturatoria.\nSuperficie mediale o interna.\nLa superficie interna dell'osso iliaco si presenta divisa in una porzione superiore o iliaca ed una inferiore o ischiopubica da una linea trasversale detta linea arcuata o linea innominata che, medialmente, si continua sul corpo del pube nella cresta pettinea e nella cresta pubica.\nLa porzione iliaca della superficie interna dell'osso iliaco, rivolta anteriormente e medialmente, offre alla descrizione una porzione anteriore, pi\u00f9 ampia, che costituisce la fossa iliaca ed una posteriore che costituisce la superficie auricolare o superficie articolare sacrale dell'osso iliaco.\nLa fossa iliaca, concava e liscia, si continua medialmente sul corpo del pube nella superficie pettinea, una piccola superficie di forma triangolare da cui origina il muscolo pettineo. La superficie presenta un apice rivolto medialmente che punta verso il tubercolo pubico e la cresta pubica, una base delimitata dal rilievo dell'eminenza ileopettinea, un margine posteriore costituito dalla cresta pettinea ed un margine anteriore costituito dal margine anteriore del ramo superiore del pube.\nLa superficie articolare sacrale, anche detta superficie auricolare dell'osso iliaco per la sua forma che ricorda quella di un'orecchia, si presenta convessa e rivestita di cartilagine. Essa contribuisce, assieme alla corrispondente superficie auricolare sull'osso sacro, a formare l'articolazione sacroiliaca. Posteriormante alla superficie auricolare dell'osso iliaco \u00e8 inoltre presente la tuberosit\u00e0 iliaca su cui si inseriscono i fasci del legamento sacroiliaco interosseo.\nLa porzione ischiopubica della superficie interna dell'osso iliaco, rivolta posteriormente e medialmente, si presenta concava e offre alla descrizione l'ampia apertura del forame otturato, detto cos\u00ec dal momento che nel vivente risulta chiuso quasi completamente da una membrana fibrosa detta membrana otturatoria. Di forma pressoch\u00e9 triangolare, il forame otturatorio \u00e8 delimitato superiormente dal ramo superiore del pube, posteriormente dal ramo discendente dell'ischio e inferiormente dalla branca ischiopubica dell'osso dell'anca. La membrana otturatoria si inserisce lungo tutto il margine del forame otturato tranne che nella porzione superiore, dove delimita assieme al ramo superiore del pube un piccolo foro detto canale otturatorio. Quest'ultimo d\u00e0 passaggio al nervo otturatore e ai vasi otturatori che passando sulla superficie inferiore del ramo superiore del pube lasciano un solco che viene detto doccia otturatoria.\nMargine anteriore.\nIl margine anteriore dell'osso iliaco, dapprima verticale lungo il margine anteriore dell'ala dell'ilio e poi orizzontale lungo il margine anteriore del ramo superiore del pube, si delinea tra la spina iliaca anteriore superiore e la cresta pubica.\nIl passaggio dal margine superiore a quello anteriore \u00e8 segnato da un processo osseo che si proietta anteriormente ed \u00e8 detto spina iliaca anteriore superiore. Al di sotto della spina iliaca anteriore superiore fa seguito un'incisura delimitata inferiormente da un secondo processo osseo, detto spina iliaca anteriore inferiore, situato poco al di sopra dell'acetabolo. All'altezza dell'acetabolo il margine anteriore si piega medialmente, divenendo orizzontale, e si continua col margine anteriore del pube che, smusso, delimita anteriormente la superficie pettinea. All'apice della superficie pettinea il margine anteriore si solleva nel tubercolo pubico, importante rilevanza nella regione inguinale che d\u00e0 attacco al legamento inguinale e ai pilastri del canale inguinale. Medialmente il tubercolo pubico si continua in una cresta, posta sulla superficie superiore del ramo superiore del pube e detta cresta pubica, che giunge fino all'angolo pubico.\nMargine posteriore.\nIl margine posteriore dell'osso iliaco, pressoch\u00e9 verticale, si delinea, lungo il margine posteriore dell'ala dell'ilio e lungo il margine posteriore del ramo discendente dell'ischio, tra la spina iliaca postero superiore e la tuberosit\u00e0 ischiatica.\nSimilmente a quanto avviene per il margine anteriore, il passaggio dal margine superiore a quello posteriore \u00e8 segnato da un processo osseo appuntito che si proietta posteriormente ed \u00e8 detto spina iliaca posteriore superiore. Al di sotto della spina iliaca posteriore superiore fa seguito una piccola incisura, situata posteriormente alla superficie auricolare e alla tuberosit\u00e0 sacroiliaca dell'osso iliaco e delimitata inferiormente da un secondo processo osseo appuntito, detto spina iliaca posteriore inferiore. Al di sotto della spina iliaca posteriore inferiore vi \u00e8 poi una seconda incisura molto ampia e detta grande incisura ischiatica o grande incisura sciatica che viene limitata inferiormente dal rilievo triangolare della spina ischiatica. Al di sotto della spina ischiatica vi \u00e8 infine un'ultima incisura, pi\u00f9 piccola della precedente e detta piccola incisura ischiatica o piccola incisura sciatica che \u00e8 delimitata inferiormente dalla tuberosit\u00e0 ischiatica, possente tuberosit\u00e0 situata al confine tra ramo ascendente e ramo discendente dell'ischio.\nLa grande incisura ischiatica e la piccola incisura ischiatica vengono trasformate rispettivamente in grande forame sciatico o grande forame ischiatico e piccolo forame sciatico o piccolo forame ischiatico dai legamenti sacrospinoso e sacrotuberoso.\nMargine superiore.\nIl margine superiore dell'osso iliaco, detto cresta iliaca, si presenta curvo a convessit\u00e0 rivolta superiormente e si delinea lungo il margine superiore dell'ala dell'ileo tra la spina iliaca anteriore superiore e la spina iliaca posteriore superiore.\nNella cresta iliaca possiamo distinguere una porzione posteriore, situata al di sopra della superficie articolare sacrale dell'osso iliaco e che d\u00e0 attacco al muscolo sacrospinale, ed una anteriore, situata al di sopra della fossa iliaca e nella quale \u00e8 possibile riconoscere un margine interno detto labbro interno, un margine esterno detto labbro esterno ed una superficie intermedia detta linea intermedia.\nSul terzo posteriore del labbro esterno si inserisce il muscolo grande dorsale mentre sui due terzi anteriori si inserisce il muscolo obliquo esterno. Contemporaneamente sul terzo posteriore del labbro interno si inserisce il muscolo quadrato dei lombi mentre sui due terzi anteriori si inserisce il muscolo trasverso dell'addome. Infine sulla linea intermedia si inserisce il muscolo obliquo interno.\nLa cresta iliaca, specialmente nell'addome di persone magre o ben allenate, risulta ben evidente e palpabile. Ci\u00f2, assieme al fatto che in questo punto \u00e8 possibile trovare midollo rosso emopoietico, rende la cresta iliaca sito d'elezione per il prelievo di midollo osseo ai fini del trapianto.\nMargine inferiore.\nIl margine inferiore, costituito dalla superfici inferiore del ramo ischiopubico, \u00e8 diretto inferiormente e lateralmente in senso anteroposteriore e si delimita tra la tuberosit\u00e0 ischiatica e la faccetta articolare sinfisiana, faccetta articolare situata all'angolo tra ramo superiore e ramo inferiore del pube che si articola con la corrispondente faccetta articolare eterolaterale nella sinfisi pubica.\nAnatomia comparata.\nIl pube \u00e8 la porzione infero-ventrale dell'area iliaca, sostenuta da due ossa pari e simmetriche, a loro volta chiamate pube, che, unitamente all'ileo e all'ischio, concorrono a formare la cintura pelvica dei tetrapodi. Tranne che negli uccelli e negli arcosauri, i due pubi sono uniti tra loro da una sinfisi che in alcune specie pu\u00f2 interessare gli ischi e il cui legamento interosseo, nelle femmine di mammifero, si rammollisce durante la gravidanza e si rilascia durante il parto.\nLo scheletro degli uccelli assomiglia a quella dei rettili pi\u00f9 che a quello dei mammiferi.\nL'orientamento del pube \u00e8 cambiato nel corso dell'evoluzione e l'orientamento parallelo all'ischio negli uccelli si riconduce ad un simile orientamento gi\u00e0 nell'ordine dei dinosauri ornithischia.\nL'osso pelvico che supporta l'elemento posteriore comprende un lungo e sottile ramo, diretto obliquamente all'indietro, parallelo all'ischio ed alla porzione acetabolare dell'osso dell'anca: all'incrocio di queste tre parti del bacino si trova l'acetabolo, con la sede per la testa del femore. "}
{"id": "693584", "revid": "1320609", "url": "https://it.wikipedia.org/wiki?curid=693584", "title": "Giornata internazionale per l'eliminazione della violenza contro le donne", "text": "La Giornata internazionale per l'eliminazione della violenza contro le donne \u00e8 una ricorrenza istituita dall'Assemblea generale delle Nazioni Unite, tramite la risoluzione numero 54/134 del 17 dicembre 1999. L'Assemblea generale delle Nazioni Unite ha designato il 25 novembre come data della ricorrenza e ha invitato i governi, le organizzazioni internazionali e le ONG a organizzare in quel giorno attivit\u00e0 volte a sensibilizzare l'opinione pubblica sul problema della violenza contro le donne.\nLa data della Giornata internazionale per l'eliminazione della violenza contro le donne segna anche l'inizio dei \"16 giorni di attivismo contro la violenza di genere\" che precedono la Giornata mondiale dei diritti umani il 10 dicembre di ogni anno, promossi nel 1991 dal Center for Women's Global Leadership (CWGL) e sostenuti dalle Nazioni Unite, per sottolineare che la violenza contro le donne \u00e8 una violazione dei diritti umani. Questo periodo comprende una serie di altre date significative, tra cui il 29 novembre, il Women Human Rights Defenders Day (WHRD), il 1\u00ba dicembre, la Giornata mondiale contro l'AIDS e il 6 dicembre, anniversario del massacro del Politecnico di Montr\u00e9al, quando 14 studentesse di ingegneria furono uccise da un venticinquenne che afferm\u00f2 di voler \"combattere il femminismo\". Il colore arancione \u00e8 utilizzato come colore di identificazione della campagna, ogni anno concentrata su un tema particolare. Dal 2014 ha assunto come slogan \"Orange the World\".\nIn molti paesi, come l'Italia, il colore esibito in questa giornata \u00e8 il rosso e uno degli oggetti simbolo \u00e8 rappresentato da scarpe rosse da donna, allineate nelle piazze o in luoghi pubblici, a rappresentare le vittime di violenza e femminicidio. L'idea \u00e8 nata da un'installazione dell'artista messicana Elina Chauvet, \"Zapatos Rojos\", realizzata nel 2009 in una piazza di Ciudad Juarez, e ispirata all'omicidio della sorella per mano del marito e alle centinaia di donne rapite, stuprate e assassinate in questa citt\u00e0 di frontiera nel nord del Messico, nodo del mercato della droga e degli esseri umani. L'installazione \u00e8 stata replicata successivamente in moltissimi paesi del mondo, fra cui Argentina, Stati Uniti, Norvegia, Ecuador, Canada, Spagna e Italia.\nLa campagna in Italia viene in particolar modo portata avanti dal Centro antiviolenza e dalle Associazioni di donne impegnate nell'ambito della Violenza contro le donne.\nLa risoluzione delle Nazioni Unite del 1999.\nNella risoluzione 54/134 del 17 dicembre 1999 viene precisato che si intende per violenza contro le donne \"qualsiasi atto di violenza di genere che si traduca o possa provocare danni o sofferenze fisiche, sessuali o psicologiche alle donne, comprese le minacce di tali atti, la coercizione o privazione arbitraria della libert\u00e0, sia che avvengano nella vita pubblica che in quella privata\". La violenza contro le donne \u00e8 ritenuta una manifestazione delle \"relazioni di potere storicamente ineguali\" fra i sessi, uno dei \"meccanismi sociali cruciali\" di dominio e discriminazione con cui le donne vengono costrette in una posizione subordinata rispetto agli uomini per impedirne il loro avanzamento.\nRichiamando quanto deliberato nella Terza e nella Quarta Conferenza mondiale sulle donne svoltesi a Nairobi nel 1985 e a Pechino nel 1995 con la partecipazione di rappresentanti di 140 nazioni, la risoluzione inserisce questo tema nella pi\u00f9 ampia questione dei diritti umani, sottolineando come la violenza contro le donne sia un ostacolo al raggiungimento dell'uguaglianza, dello sviluppo e della pace, e come si renda necessaria l'adozione di misure volte a prevenire ed eliminare tutte le forme di discriminazione, specie per le donne maggiormente vulnerabili (appartenenti a gruppi minoritari, indigeni, donne rifugiate, donne migranti, donne che vivono in comunit\u00e0 rurali o remote, donne indigenti, anziane, con disabilit\u00e0, e donne che si trovano in situazioni di conflitto armato).\nStoria.\nIl 25 novembre 1960, nella Repubblica Dominicana, furono uccise tre attiviste politiche, le sorelle Mirabal (Patria, Minerva e Maria Teresa) per ordine del dittatore Rafael Le\u00f3nidas Trujillo. Quel giorno le sorelle Mirabal, mentre si recavano a far visita ai loro mariti in prigione, furono bloccate sulla strada da agenti del Servizio di informazione militare. Condotte in un luogo nascosto nelle vicinanze furono stuprate, torturate, massacrate a colpi di bastone e strangolate, per poi essere gettate in un precipizio, a bordo della loro auto, per simulare un incidente.\nNel 1981, nel primo incontro femminista latinoamericano e caraibico svoltosi a Bogot\u00e0, in Colombia, venne deciso di celebrare il 25 novembre come la Giornata internazionale della violenza contro le donne, in memoria delle sorelle Mirabal.\nNel 1991 il Center for Global Leadership of Women (CWGL) avvi\u00f2 la Campagna dei 16 giorni di attivismo contro la violenza di genere, proponendo attivit\u00e0 dal 25 novembre al 10 dicembre, Giornata internazionale dei diritti umani. \nNel 1993 l'Assemblea generale delle Nazioni Unite ha approvato la Dichiarazione per l'eliminazione della violenza contro le donne ufficializzando la data scelta dalle attiviste latinoamericane.\nViolenza sulle donne: dati a livello globale.\nLa prima grande rilevazione globale, con dati provenienti da tutto il mondo, \u00e8 stata promossa dall'Organizzazione Mondiale della Sanit\u00e0 e pubblicata nel 2013, con l'obbiettivo di rilevare dati su due distinte forme di violenza contro le donne - quella compiuta da un partner e quella compiuta da un diverso soggetto (amici, conoscenti, estranei, altri membri della famiglia) - e di documentarne gli effetti sulla salute psicofisica delle donne vittime di violenza. Il risultato ha messo in luce un dato sorprendente: nel mondo mediamente il 35,6% delle donne aveva subito violenza fisica e/o sessuale da parte del proprio partner, o violenza sessuale da parte di un non partner. In particolare, il 38% degli omicidi a danno di donne erano stati compiuti da loro partner. I dati hanno anche messo in luce la portata endemica del fenomeno, pervasivo a livello globale, pur nella diversa gradazione delle percentuali locali e regionali, dal 37,7% delle regioni del sud est asiatico, al 24,6% delle regioni del Pacifico occidentale. A livello di conseguenze sulla salute, l'inchiesta ha stabilito che le donne vittima di violenza, rispetto alle altre donne, hanno il doppio di probabilit\u00e0 di soffrire di depressione, pi\u00f9 del doppio di avere problemi mentali o di soffrire di alcolismo; sono pi\u00f9 soggette a malattie virali e maggiormente esposte a tentativi di suicidio. \nUno studio globale sugli omicidi di donne correlati al genere (o \"femminicidi\", laddove le legislazioni nazionali prevedano questo termine) pubblicato nel 2019 dall'Ufficio delle Nazioni Unite per il controllo della droga e la prevenzione del crimine (UNODOC) sulla base delle statistiche degli omicidi fornite dalle diverse nazioni, comprensive della segnalazione dei rapporti tra la vittima e l'autore del reato e/o il movente, ha rilevato che nel 2017 sono morte nel mondo ogni giorno 137 donne per mano del partner o di un familiare: circa 50.000 (58%), ossia circa 6 donne su dieci, su un totale di 87.000 uccise intenzionalmente, percentuale in crescita dell'11% rispetto alla rilevazione 2012. A livello globale le vittime degli omicidi compiuti all'interno della famiglia sono per il 64% di sesso femminile; l'82% se a compiere l'omicidio \u00e8 il partner.\nItalia.\nL'indagine ISTAT del 2014 ha rilevato che il 31,5% delle donne italiane tra i 16 e i 70 anni ha sub\u00ecto nel corso della propria vita una qualche forma di violenza fisica o sessuale. Un rapporto del 2018 relativo alle molestie sul luogo di lavoro ha messo in luce che nel corso della loro vita, 1.100.000 donne (pari al 7,5% delle lavoratrici) ha subito ricatti sessuali per ottenere un lavoro, per mantenerlo o per ottenere progressioni nella carriera.\nConfrontando gli omicidi volontari di donne nel 2018 (133 omicidi, pari allo 0,43 per 100.000 donne), l'ISTAT ha collocato l'Italia fra i paesi europei con una pi\u00f9 bassa percentuale, dietro solo a Grecia e Cipro; ai primi posti Lettonia e Lituania. \u00c8 stato tuttavia evidenziato come mentre la serie storica rilevi un notevole calo degli omicidi di uomini nel corso di 25 anni (da 4,0 per 100.000 maschi nel 1992 a 0,8 nel 2016), il numero di donne uccise registrate nello stesso periodo (da 0,6 a 0,4 per 100.000 femmine) rimanga perlopi\u00f9 stabile.\nNell'opuscolo pubblicato dalla Direzione Centrale Anticrimine del Dipartimento della Pubblica Sicurezza, a sostegno della campagna \"\u2026questo NON \u00c8 AMORE\" per aiutare le vittime di violenza a vincere la paura di denunciare, i dati parlano di un aumento delle vittime di sesso femminile dal 2016 (68%) al 2019 (71%). Sia le vittime che gli autori di questi reati sono in alta percentuale di nazionalit\u00e0 italiana: nel 2018 erano italiani il 73% dei soggetti segnalati all'autorit\u00e0 giudiziaria dalle forze di polizia, nel 2019 il dato \u00e8 salito al 74%. Nel 2018-2019 tra le donne straniere sono le romene a denunciare pi\u00f9 di altre di aver subito maltrattamenti in famiglia, percosse, violenze sessuali e atti persecutori. Nel 2018 l'82% degli autori di omicidi femminili \u00e8 un familiare.\nNel novembre 2018, alla vigilia della Giornata internazionale per l'eliminazione della violenza contro le donne, viene inaugurata a Roma, nel Parco Grandi al Collatino, una stele in memoria di Nicole Lelli e di tutte le vittime del femminicidio.\nSecondo il Rapporto EURES sul femminicidio in Italia, tra il 2000 e il 31 ottobre 2020 sono 3.344 le donne uccise in Italia, pari al 30% degli 11.133 omicidi volontari complessivamente censiti. Nel 2019 sono state uccise 99 donne, 85 in ambito familiare. Nei primi 10 mesi del 2020 le vittime registrate sono 91, con un leggero calo nella percentuale di donne straniere. Per quanto riguarda la distribuzione territoriale, viene rilevata una flessione del numero di femminicidi al centro-sud e un aumento al nord: in Lombardia e Piemonte si concentra il 36% dei casi nazionali.\nLa rilevazione ISTAT sul numero delle chiamate al numero verde 1522 contro la violenza e lo stalking durante periodo di emergenza COVID-19 ha evidenziato che la quantit\u00e0 delle chiamate \u00e8 pi\u00f9 che raddoppiata rispetto allo stesso periodo dell'anno precedente (+119,6%). Le vittime che hanno chiesto aiuto nel periodo 1. marzo-16 aprile sono state 2.013 (+59%).\nLa Commissione parlamentare di inchiesta sul femminicidio ha confermato come durante il lockdown, secondo quanto evidenziato dai dati forniti dal Ministero dell'Interno, a fronte di un calo complessivo dei reati contro la persona, la violenza di genere sia aumentata in forma sommersa a causa delle maggiori difficolt\u00e0 delle donne a denunciare: l'ISTAT ha riportato un calo del 43,6% delle denunce per maltrattamenti in famiglia nel periodo marzo-aprile 2020. Dai dati forniti dall'Associazione Nazionale D.i.Re - Donne in Rete contro la violenza che riunisce pi\u00f9 di 80 associazioni che gestiscono centri antiviolenza e case rifugio su tutto il territorio italiano, il numero delle donne che si sono rivolte a un Centro antiviolenza della rete della Rete D.i.Re per chiedere sostegno nel periodo 6 aprile - 3 maggio 2020 risulta aumentato del 79,9% rispetto all'anno 2018.\nIl 25 novembre 2021 il Ministero dell'interno fornisce i dati relativi all'anno in corso: 109 donne uccise (erano 101 l'anno precedente), di cui 93 in ambito familiare/affettivo. Nel corso della giornata televisioni e radio hanno dedicato vari servizi e riportato i messaggi, tra gli altri, del presidente Sergio Mattarella (\u00abnumeri intollerabili [...] , la violenza contro le donne \u00e8 un fallimento della nostra societ\u00e0 nel suo insieme\u00bb e di Papa Francesco \u00abLe varie forme di maltrattamento che subiscono molte donne sono una vigliaccheria e un degrado per gli uomini e per tutta l\u2019umanit\u00e0\u00bb."}
{"id": "693585", "revid": "15756", "url": "https://it.wikipedia.org/wiki?curid=693585", "title": "Dentizione umana", "text": "La dentizione \u00e8 il processo di sviluppo e collocazione dei denti all'interno del cavo orale degli animali vertebrati.\nI denti parzialmente formati durante l'odontogenesi crescono verticalmente sviluppando le proprie radici grazie al processo di cementogenesi, fino a comparire in arcata. Contemporaneamente cresce anche l'osso alveolare, su cui \u00e8 impiantato ogni dente, contribuendo al sollevamento del dente verso la superficie della cavit\u00e0 orale; viceversa la cresta alveolare che sovrasta i germi dentali si abbassa, favorendo la fuoriuscita del dente. La dentizione termina con il combaciamento degli antagonisti e la completa maturazione del dente.\nNell'uomo, cos\u00ec come in altri mammiferi, sono presenti due tipi di dentizione, una primaria, detta \"decidua (denti di latte)\", e una secondaria, detta \"permanente\".\nDentatura decidua.\nI denti della prima dentizione, detti anche \u201cdenti di latte\u201d o \"temporanei\", si compongono di 20 denti, disposti in numero di 5 per ogni semiarcata.\nOgni cinquina \u00e8 composta da:\nL'eruzione dei denti decidui avviene dai 6 mesi e mezzo fino ai due anni e mezzo, ed ogni dente fuoriesce in tempi diversi, che possono essere influenzati da fattori individuali. Orientativamente, si pu\u00f2 dire che l'eruzione avviene in questo ordine e con questi tempi:\nNel corso della permuta il gruppo frontale deciduo viene sostituito con il gruppo frontale permanente, i\nmolaretti decidui lasciano il posto ai premolari permanenti e nello spazio che si verr\u00e0 a creare con lo\nsviluppo della mandibola eromperanno i molari permanenti, che vengono detti \"monofisari\" poich\u00e9 la loro eruzione non sostituisce alcun dente deciduo (infatti se per ogni semiarcata dei decidui il numero di elementi dentari \u00e8 5, con la dentatura permanente questo numero diventa 8).\nDentatura permanente.\nLa seconda dentizione comprende 32 denti. La dentatura permanente per ciascuna semiarcata si compone di:\nI primi cinque sono denti \"succedanei\", ovvero sostituiscono i rispettivi denti di latte. I molari invece sono\ndenti \"supplementari\" alla dentizione decidua: bisogna infatti considerare la crescita ossea della mandibola\ne della mascella. Entrambe aumentano le loro dimensioni nel corso dell'et\u00e0 adolescenziale e questo permette la formazione di uno spazio maggiore sulle arcate, che verr\u00e0 riempito dai futuri molari. \nI denti permanenti erompono attraverso un \"iter dentis\", rappresentato da un tessuto connettivo lasso che\nunisce il germe dentale alla sottomucosa gengivale, favorendo la fuoriuscita del dente.\nI denti permanenti erompono da un periodo che va dai 6 anni fino ad arrivare a 18 o anche 30 anni e anche qui i momenti dell'eruzione dei diversi denti sono indicativi:\nIl primo molare permanente viene facilmente interpretato e trascurato come dente di latte.\nAll'et\u00e0 di sei anni un bambino ha gi\u00e0 formati, all'interno delle ossa mascellari, quasi tutti i denti definitivi,\ncon l'esclusione degli ultimi molari. Questi, detti anche denti del giudizio, possono comparire fino a\nun'et\u00e0 di 30 anni, o possono non comparire mai.\nDenti seminclusi, inclusi e ritenuti.\nQuando un dente compare parzialmente nel cavo orale, mostrando soltanto alcune parti della corona va considerato \"semincluso\". \nQuando un dente non compare totalmente nel cavo orale, trascorso il normale periodo per l'eruzione, questo viene considerato \"incluso\". \nUn dente incluso che presenta una radice ancora immatura \u00e8 definito \"ritenuto\".\nLa costruzione di oggetti offensivi e difensivi e la scoperta del fuoco hanno sensibilmente ridotto le funzioni originarie dei denti, soprattutto dei terzi molari (detti anche denti del giudizio). I denti, infatti, venivano utilizzati per cacciare, mangiare cibi crudi e combattere i nemici.\nDifferenze tra denti decidui e denti permanenti.\nCi sono molte differenze tra i due tipi di dentizione: \nI momenti della dentizione.\nLa dentizione, sia primaria che secondaria, si compone di 7 fasi: \nNon sempre, per\u00f2, le fasi seguono rigorosamente questo ordine, perch\u00e9 la successione pu\u00f2 essere influenzata da fattori di carattere individuale.\nProliferazione iniziale.\nConsiste in un inspessimento dell'ectoderma e nella formazione dei primi \"bottoni\" di cellule, generati dalla primitiva lamina dentaria, che diventeranno i futuri denti. \nQuesta fase si sviluppa dalla fine della terza settimana di vita dell'embrione per i denti decidui e dalla fine della quarta settimana per i denti permanenti.\nIstodifferenziazione e morfodifferenziazione.\nSono due momenti della dentizione che avvengono contemporaneamente. \nL'istodifferenziazione si caratterizza per una diversificazione delle cellule del \"bottone\" nelle componenti dello smalto e della dentina, e nella sostituzione della forma a \"bottone\" con una forma a \"cappello\", tipica dell'istodifferenziazione.\nLa morfodifferenziazione riguarda invece l'organizzazione delle cellule differenziate, in modo che siano pronte a formare i futuri germi dentari, che saranno diversi tra loro a seconda del dente che andranno a realizzare e della loro funzione. Tipica della morfodifferenziazione \u00e8 la forma a \"campana\", che rappresenta il germe dentario nella sua completezza.\nMineralizzazione.\nSi compone di due momenti: \nLa mineralizzazione dei denti decidui comincia verso la sesta settimana di vita, dopo che l'istodifferenziazione e la morfodifferenziazione sono giunte a compimento. La mineralizzazione dei permanenti comincia fra gli zero e i tre anni.\nEmergenza.\n\u00c8 l'ultima fase di spostamento del dente all'interno della mascella, che culmina con la sua fuoriuscita sulla cresta gengivale. Non \u00e8 ancora chiaro quale sia il meccanismo che regola questa fase; sicuramente lo spostamento del dente \u00e8 dovuto agli stessi fattori genetici che causano lo spostamento degli organi interni, durante lo sviluppo dell'embrione. \nL'emergenza dei decidui avviene tra il sesto e il trentesimo mese; quella dei permanenti tra il sesto e il dodicesimo anno. Solitamente, in entrambe le dentizioni, i primi denti a comparire sono quelli dell'arcata inferiore. Inoltre, nelle femmine l'emergenza avviene prima che nei maschi.\nIn questa fase, un eventuale agente patogeno pu\u00f2 intervenire sul normale spostamento del dente, causando una Dislocazione ectopica.\nEruzione.\nL'eruzione del dente e la sua disposizione nel cavo orale sono influenzate da fattori diversi, che agiscono sin dalla prima emergenza del dente: la muscolatura di guance e lingua, la presenza di denti contigui, l'inadeguatezza dello spazio e l'opposizione esercitata dai denti antagonisti.\nIn caso questi fattori esercitassero la loro influenza in modo sproporzionato, si possono verificare diversi fenomeni di anomalia di posizionamento, tra cui l'Anchilosi dentaria.\nEruzioni precoci.\nAlla nascita, si possono presentare fenomeni di eruzione precoce sia dei decidui sia dei permanenti, dovuti a un'emergenza precoce. Non raramente, infatti, i neonati possiedono un incisivo inferiore deciduo gi\u00e0 dopo il parto (quasi sempre \u00e8 l'incisivo inferiore deciduo poich\u00e9 questo \u00e8 il primo dente deciduo ad erompere). Questa condizione crea notevoli problemi per quanto attiene l'alimentazione del neonato (in quanto la presenza di questi elementi dentari provoca lesioni del capezzolo materno con conseguenti ragadi) e sulla sua salute orale, poich\u00e9 il trauma degli incisivi sul frenulo della lingua, sulla porzione intraorale delle labbra, e sulla gengiva dell'arcata alveolare mascellare, pu\u00f2 creare sugli stessi una caratteristica lesione di tipo ulcerativo, che prende appunto il nome di Morbo (o sindrome) di Riga-Fede. Tuttavia l'eruzione precoce di elementi dentari nel cavo orale \u00e8 indipendente dal normale proseguimento della dentizione. Talvolta \u00e8 presente un abbozzo dentario in posizione centrale nell'arcata superiore: potrebbe trattarsi di un \"mesiodens\", un dente soprannumerario, che separer\u00e0 i futuri incisivi centrali determinando un diastema osseo. \nI denti prematuri, posti sull'arcata inferiore, prendono il nome di \"Denti natali\", e la loro estrazione pu\u00f2 portare a futuri problemi di spazio lungo l'arcata dentaria. Le formazioni dentarie che invece emergono al primo mese di vita prendono il nome di \"Denti neonatali\". Sono anche possibili fenomeni di \"Emergenza tardiva.\"\nRizolisi fisiologica.\nLa rizolisi \u00e8 un processo che avviene alla fine della dentizione primaria e consiste in un riassorbimento della radice del dente, per permettere la sostituzione con il corrispondente dente permanente di rimpiazzo, il quale \u00e8 ormai prossimo all'emergenza.\nIl riassorbimento della radice ha inizio due anni dopo la sua emergenza e avviene attraverso fasi successive, che portano gradualmente alla scomparsa della radice e quindi alla caduta del dente. \nLa Rizolisi fisiologica dura in media da due a tre anni, ma non sempre la caduta del dente \u00e8 seguita da un'immediata eruzione del permanente di rimpiazzo: l'intervallo di permuta (il tempo che intercorre tra la caduta del deciduo e l'emersione del permanente) pu\u00f2 andare da zero a sei mesi e anche oltre, soprattutto per i premolari. \nUn'anomalia nel riassorbimento radicolare pu\u00f2 causare fenomeni di caduta precoce o ritardata del dente.\nMaturazione.\nIl fenomeno di maturazione viene prodotto dalla polpa dentaria e si articola su due piani, uno microscopico e uno macroscopico: \nQuesti fenomeni durano dai due ai tre anni e iniziano dopo l'emergenza del dente. \nUna qualsiasi malattia o danno arrecato alla polpa dentaria pu\u00f2 portare ad alterare la rimodellazione del dente o addirittura a una sua interruzione.\nAnomalie della dentizione.\nNella dentizione, a seconda della fase in cui va a intervenire la malattia, si possono riscontrare diversi tipi di anomalie:\nPer quanto riguarda i difetti di calcificatura, nella prima dentizione sono dovuti a cause che hanno agito durante lo sviluppo embrionale. Nella seconda dentizione, invece, possono avere origine sia dalle stesse cause che colpiscono i denti decidui, sia da altre intervenute dopo la nascita, come la mancanza di vitamine, di calcio, di fosforo e di fluoro.\nSviluppo delle arcate dentarie.\nContemporaneamente allo sviluppo dei denti si ha anche lo sviluppo delle arcate dentoscheletriche, che modificano e accrescono la loro forma con il passare dalla dentatura decidua a quella permanente. Nel normale combaciamento delle due arcate, ogni dente superiore entra in contatto con due denti inferiori, il suo diretto antagonista e il dente contiguo pi\u00f9 distante dalla radice dell'antagonista.\nIl combaciamento delle arcate permanenti segue il modello delle decidue; di conseguenza, qualsiasi malocclusione della prima dentizione si ripercuoter\u00e0 anche sulla seconda.\nIn base ad alcuni parametri, come i rapporti tra i molari decidui, tra le cuspidi dei canini e tra gli incisivi centrali, \u00e8 possibile individuare quattro tipi di combaciamento delle arcate decidue:\nLe ultime due sono delle vere e proprie malocclusioni. Anche la dentatura permanente presenta una classificazione in quattro tipologie, detta classificazione di \"Angle\".\nUn altro tipo di malocclusione \u00e8 il Morso incrociato, in cui le arcate dentarie non combaciano perfettamente a causa di un palato troppo stretto.\nSi possono individuare vari tipi di Morso incrociato:\nIn alcuni casi, le anomalie di posizionamento possono essere causa di infezioni parodontali. Per esempio, in casi di sovraffollamento: una dentatura affollata \u00e8 pi\u00f9 difficile da pulire e questo pu\u00f2 portare a un accumulo di placca, con un conseguente aumento dell'infezione. Anche gli spostamenti dei denti che avvengono nel corso del tempo portare allo sviluppo contemporaneo di una parodontite.\nInvece, fenomeni le malocclusioni causati da una parodontite sono ancora oggetto di discussione: possibili cause possono essere uno sbilanciamento nella perdita dei denti, parafunzioni come il bruxismo, abitudini professionali, e utilizzo di strumenti a fiato.\nLa cura del dente.\nPer favorire una la buona crescita dei denti, l'uso delle tettarelle in et\u00e0 infatile \u00e8 sconsigliato, cos\u00ec come bisogna correggere il vizio di molti bambini di succhiarsi il pollice. Questi atteggiamenti possono portare alla formazione di malocclusioni, specialmente alla proiezione in avanti dei denti superiori (Morso aperto anteriore). \u00c8 importante, invece, per la salute del dente e per evitare la formazione di future carie, la pulizia eseguita dopo ogni pasto. Attraverso lo spazzolino, usato con movimenti verticali, si evita il deposito di residui di cibo e, soprattutto, di zuccheri. Anche l'assunzione di paste al fluoro pu\u00f2 essere utile per la prevenzione delle carie e in molti paesi ha anche assunto una certa importanza: per esempio, in Germania, nelle scuole vengono distribuite gratuitamente paste al fluoro che possono essere disciolte in acqua; negli Stati Uniti \u00e8 stata eseguita una fluorizzazione delle acque ritenute povere di fluoro; mentre in Svizzera si \u00e8 provveduto alla fluorizzazione del latte."}
{"id": "693588", "revid": "547992", "url": "https://it.wikipedia.org/wiki?curid=693588", "title": "John O'Shea (calciatore 1981)", "text": "Caratteristiche tecniche.\nCalciatore dotato di buona resistenza fisica, veniva solitamente schierato come terzino ma, per la sua versatilit\u00e0, poteva essere schierato anche come difensore centrale o come mediano.\nCarriera.\nClub.\nNato a Waterford, Irlanda, O'Shea trascorse due anni nelle giovanili del Manchester United e firm\u00f2 un contratto da professionista il 3 agosto 1998 all'et\u00e0 di diciassette anni. Nonostante questo, O'Shea ha dichiarato di essere tifoso del Liverpool, i rivali dello United per eccellenza.\nDebutt\u00f2 il 13 ottobre 1999 al Villa Park contro l'Aston Villa in Carling Cup, all'et\u00e0 di diciotto anni.\nNel 2000 e nel 2001 trascorse due periodi in prestito, rispettivamente a Bournemouth ed Anversa. Poi ritorn\u00f2 al Manchester United a lottare per un posto in squadra.\nDopo una stagione da comprimario (2001-2002), divent\u00f2 titolare nella stagione 2002-2003 dimostrando grande duttilit\u00e0 tattica; la stagione si concluse per lui con 32 presenze in campionato e la conquista del titolo nazionale. Roy Keane afferm\u00f2 che O'Shea avrebbe dovuto far parte della selezione irlandese per la Coppa del mondo 2002.\nNella stagione 2003-2004, il Manchester dovette fare a meno di Rio Ferdinand sospeso per aver saltato un test anti doping; O'Shea prese il suo posto al centro della difesa aiutando il Manchester United a vincere la FA Cup contro il .\nNella stagione 2004-2005, O'Shea non parve particolarmente in forma e sembr\u00f2 vicino a dare l'addio ai \"Red Devils\". L'episodio pi\u00f9 ragguardevole di O'Shea in questa stagione fu il gol in casa dell'Arsenal che sigill\u00f2 la vittoria per 4-2; si tratt\u00f2 tra l'altro di un bel gol: un pallonetto incrociato sul secondo palo che batt\u00e9 Manuel Almunia in uscita.\nNella stagione 2005-2006, l'infortunio di Gary Neville gli spalanc\u00f2 le porte di un posto da titolare. Si sparse in seguito la voce che il capitano Roy Keane lo avesse criticato aspramente in un'intervista insieme ad altri giovani della squadra.\nLa stagione 2006-2007 fu per O'Shea proficua: riusc\u00ec a scansare le critiche su di lui e termin\u00f2 la stagione con un totale di 49 presenze e 5 gol. Il 27 ottobre 2006, nella partita di Champions League contro l'FC Copenaghen O'Shea segn\u00f2 il suo primo gol in ambito europeo. In questa stagione fu anche protagonista di un insolito episodio: il 4 febbraio 2007 durante una partita di campionato contro il Tottenham, si ciment\u00f2 nel ruolo di portiere sostituendo nei minuti finali l'infortunato Van Der Sar poich\u00e9 la sua squadra aveva gi\u00e0 effettuato le 3 sostituzioni a disposizione. In questa occasione neg\u00f2 il gol al compagno di Nazionale Robbie Keane con un intervento da portiere esperto; i tifosi del Manchester United intonarono il coro \"Ireland's number one\" (Il numero uno d'Irlanda) rivolto ad O'Shea.\nUn mese pi\u00f9 tardi, il 3 marzo 2007, fece gioire i tifosi dello United segnando il gol vittoria ad Anfield contro il Liverpool al novantesimo minuto: questo risultato avvi\u00f2 il Manchester alla conquista del titolo.\nIl 7 aprile 2007 segn\u00f2 contro il , gol per\u00f2 inutile dato che i \"Red Devils\" persero la partita per 2-1.\nSalv\u00f2 il Manchester United anche il 28 aprile 2007 contro l'Everton. Segn\u00f2 su una respinta sbagliata del portiere Iain Turner in seguito ad un calcio d'angolo battuto da Giggs e diede il via alla rimonta del Manchester che era sotto di due gol. Questo gol fu ancora pi\u00f9 decisivo del precedente in ottica campionato poich\u00e9 il pareggi\u00f2 2-2 con il Bolton scivolando a 5 punti dai \"Red Devils\" con sole due partite ancora da giocare.\nIn questa stagione O'Shea si dimostr\u00f2 nuovamente un giocatore duttile e utile infatti ebbe una precisione tiro del 100% e una percentuale di gol realizzati dell'80% in base alle occasioni avute.\nDurante la stagione 2007-2008, O'Shea venne utilizzato addirittura come attaccante d'emergenza a causa dei tanti infortunati in attacco. Questo, oltre ad aver per l'ennesima volta sottolineato la versatilit\u00e0 del giocatore, gli diede il simpatico primato di aver giocato in ogni posizione di campo per il Manchester United. Il 26 settembre 2007 O'Shea indoss\u00f2 per la prima volta la fascia di capitano in Carling Cup contro il Coventry City e il 23 novembre 2007 O'Shea prolung\u00f2 il suo contratto con i \"Red Devils\" fino al 2012.\nLa stagione si concluse con la vittoria di campionato e Champions League; O'Shea per\u00f2 rimase in panchina nella finale di Mosca contro il Chelsea.\nNella stagione 2008-2009, complici gli infortuni a lungo termine di Gary Neville e Wes Brown, O'Shea fu utilizzato quasi sempre titolare. Il 20 gennaio 2009, O'Shea segn\u00f2 il suo primo gol stagionale contro il Derby County nella semifinale di Carling Cup. Il 29 aprile 2009, nella gara d'andata della semifinale di Champions League contro l'Arsenal, O'Shea segn\u00f2 il gol vittoria, suo secondo gol in questa competizione. Il 21 maggio 2009 dichiar\u00f2 che sarebbe pronto a cambiare squadra in caso non facesse parte dei piani di Alex Ferguson. Il 27 maggio 2009 gioc\u00f2 a Roma la finale di Champions League persa contro il Barcellona.\nLa stagione 2009-2010 inizi\u00f2 male, con la sconfitta ai rigori contro il Chelsea, al Wembley Stadium, nel Community Shield, il 9 agosto 2009. In questa partita O'Shea venne schierato nella tradizionale posizione di terzino destro. In Premier League, invece, il cammino di O'Shea inizi\u00f2 bene: debutt\u00f2 alla prima giornata contro il Birmingham City con la fascia di capitano al braccio. Spostato al centro della difesa, O'Shea propizi\u00f2 l'azione del gol vittoria di Rooney con un preciso lancio lungo. Ha segnato il primo gol stagionale al Britannia Stadium in data 26 settembre 2009 contro lo Stoke City.\nIl 18 novembre 2009, durante lo spareggio tra e per il , O'Shea si \u00e8 procurato un infortunio alla coscia; in seguito a complicazioni dovute alla coagulazione del sangue, \u00e8 costretto ad un lungo periodo fuori dai campi di gioco. Dopo quattro mesi e mezzo di stop, \u00e8 rientrato nel mese di aprile e ha giocato per la prima volta il 7 aprile 2010 nella partita di ritorno dei quarti di finale Champions League contro il , partita terminata 3-2 per i \"Red Devils\" ma culminata con l'eliminazione degli stessi per la regola dei gol fuori casa.\nIl 7 luglio 2011 lascia dopo 10 anni il Manchester United e torna al club che lo ha lanciato nel calcio professionistico, il Sunderland.\nNazionale.\nDebutt\u00f2 con la nazionale irlandese il 15 agosto 2001 contro la Croazia e segn\u00f2 il suo primo gol il 19 agosto 2003 in amichevole contro l'Australia.\nNegli incontri di qualificazione al Mondiale 2010 \u00e8 partito titolare otto volte su dieci.\n\u00c8 stato regolarmente convocato dal CT Giovanni Trapattoni che lo ha schierato indifferentemente nei ruoli di difensore centrale e terzino destro.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 5 maggio 2019.\"\nCronologia presenze e reti in nazionale.\n "}
{"id": "693589", "revid": "1961055", "url": "https://it.wikipedia.org/wiki?curid=693589", "title": "Enrico Gamba", "text": "Biografia.\nFratello minore di Francesco Gamba, entr\u00f2 dodicenne all'Accademia Albertina delle Belle arti di Torino, dove fu allievo di Cusa, Marghinotti e Arienti.\nNel 1850 si rec\u00f2 in Germania, dove frequent\u00f2 lo St\u00e4delsche Kunstinstitut di Francoforte sul Meno. Al termine degli studi comp\u00ec un viaggio nel nord Europa con il pittore inglese Frederic Leighton, e significativi furono gli incontri con gli artisti Kaulbach, Cornelius e Bendemann.\nTra il 1854 e il 1855 present\u00f2 due opere alla mostra della Promotrice di Torino (con l'opera \"Santa Teresa\", 1854), e all'Esposizione di Brera (\"I funerali di Tiziano\", 1855). Ambedue i quadri verranno acquistati da casa Savoia.\nIl consenso dei reali apr\u00ec a Gamba le porte dell'insegnamento all'Accademia Albertina.\nNel 1855 Gamba si rec\u00f2 in visita a Parigi dal suo amico Leighton, dove ebbe l'opportunit\u00e0 di conoscere i pittori Montfort, H\u00e9bert, Robert-Fleury, Scheffer, Couture.\nNel 1860 ebbe l'incarico da parte del Ministero della Pubblica Istruzione di dipingere il quadro \"Vittorio Amedeo II soccorre i danneggiati dalla guerra\"; l'opera, terminata nel 1864, venne presentata tre anni dopo all'Esposizione di Parigi.\nDopo l'unit\u00e0 d'Italia, Gamba divent\u00f2 pittore istituzionale realizzando principalmente soggetti a carattere storico-risorgimentale o paesaggistico; nel 1872 present\u00f2 l'opera \"Goldoni\", studiando dal vero all\"Esposizione Internazionale\" di Venezia.\n\u00c8 stato anche maestro dei pittori Luigi Giovanni Vitale Capello, Giovanni Battista Quadrone, Federico Pastoris e Carlo Cussetti.\nOpere.\nGenova - Nervi, Galleria d'Arte Moderna.\nIl pittore inoltre collabor\u00f2 con Gastaldi nel restauro del Duomo di Chieri e realizz\u00f2 tra il 1882-1883 alcune stazioni della \"via crucis\" per la chiesa di San Gioacchino a Torino."}
{"id": "693590", "revid": "115931866", "url": "https://it.wikipedia.org/wiki?curid=693590", "title": "Le stagioni (Haydn)", "text": "Le stagioni (in tedesco: \"Die Jahreszeiten\") \u00e8 un oratorio profano in tedesco di Joseph Haydn (Hob. XXI:3), su libretto di Gottfried van Swieten, derivato dal poema \"The Seasons\" di James Thomson. Accanto alla \"Sch\u00f6pfungsmesse\" (1801) e alla \"Harmoniemesse\" (1802) fu uno degli ultimi lavori significativi del compositore.\nL'opera si compone di 4 parti, ciascuna dedicata a una stagione, e comprende 44 numeri tra recitativi secchi e accompagnati, arie, duetti, terzetti e cori. Fu eseguito per la prima volta privatamente a Vienna nel Palazzo Schwarzenberg il 24 aprile 1801 e pubblicamente presso la Redoutensaal nella Hofburg di Vienna il 29 maggio. Nel 1808 avviene la prima all'Universit\u00e0 di Vienna diretta da Antonio Salieri.\nNel 1811 avviene la prima nel Conservatorio Giovanni Battista Martini di Bologna con Gioachino Rossini maestro al cembalo, nel 1935 nel Teatro della Pergola di Firenze diretto da Vittorio Gui con Maria Caniglia, nel 1943 nel Teatro La Fenice di Venezia diretta da Gui con Gabriella Gatti, Francesco Albanese e Luciano Neroni, nel 1989 nel Teatro Verdi, nel 1990 nel Teatro Comunale di Firenze e nel 2000 nell'Auditorium della RSI di Lugano.\nOrganico orchestrale.\nLa partitura di Haydn prevede l'utilizzo di:\nPer i recitativi secchi:"}
{"id": "693594", "revid": "18323", "url": "https://it.wikipedia.org/wiki?curid=693594", "title": "Campagna del Fiocco Bianco", "text": "La campagna del Fiocco Bianco (\"White Ribbon Campaign\") \u00e8 una campagna internazionale di sensibilizzazione promossa da uomini contro la violenza alle donne.\nIl movimento che contrasta la violenza sulle donne.\nDopo il massacro di Montreal del 6 dicembre 1989, in cui 14 donne furono uccise da un antifemminista, in Canada nacque un movimento in cui si vestiva un fiocco bianco per manifestare la propria opposizione alla violenza contro le donne.\nLa campagna del Fiocco Bianco inizi\u00f2 nel 1991 in seguito a questo movimento. Lanciata da politici di Toronto, tra cui l'attuale leader del Nuovo Partito Democratico Jack Layton, \u00e8 oggi diffusa in pi\u00f9 di 50 paesi in tutto il mondo. Il principio di base \u00e8 l'importanza che uomini e ragazzi alzino la voce contro qualsiasi forma di violenza contro le donne.\nIn Canada \u00e8 il 6 dicembre la giornata internazionale per l'eliminazione della violenza contro le donne (National Day of Remembrance and Action on Violence Against Women), mentre nell'altra parte del mondo si celebra il 25 novembre di ogni anno.\nLa campagna.\nLa campagna si protrae in genere per due settimane, dal 25 novembre al 7 dicembre, durante cui gli uomini manifestano la propria adesione con un gesto semplice ma significativo indossando un piccolo fiocco bianco.\nLa manifestazione si svolge con modalit\u00e0 molto diverse nelle diverse Nazioni e nelle diverse citt\u00e0, fermi restando il fiocco bianco e la finalit\u00e0.\nProteste in Russia del 2011.\nIl fiocco bianco nell'ottobre del 2011 \u00e8 diventato simbolo di protesta e di opposizione in Russia contro il primo ministro Vladimir Putin, il suo partito Russia Unita, e i brogli elettorali riscontrati durante le elezioni parlamentari in Russia del 2011. Il nastro \u00e8 stato attaccato dai manifestanti russi sulle automobili, sui loro vestiti e su altri oggetti, e il nastro \u00e8 apparso anche su RuNet e su Twitter."}
{"id": "693599", "revid": "287204", "url": "https://it.wikipedia.org/wiki?curid=693599", "title": "Fortuna (divinit\u00e0)", "text": "Fortuna \u00e8 una figura della religione romana, la dea del caso e del destino, festeggiata come \"Fors Fortuna\" il 24 giugno dai romani .\nDivinit\u00e0 romana.\nFortuna era una divinit\u00e0 antica, forse precedente alla fondazione di Roma anche se i romani ne attribuivano l'introduzione del culto a Servio Tullio, il re che pi\u00f9, fra tutti, fu favorito dalla Fortuna, alla quale dedic\u00f2 ben ventisei templi nella capitale, ciascuno con un'epiclesi diversa.\nSi racconta anche che ella l'avesse amato, bench\u00e9 egli non fosse che un mortale e avesse l'abitudine di entrare a casa sua attraverso una finestrella.\nUna statua del re Servio Tullio si ergeva nel tempio della Dea.\nLa Fortuna era una dea dal carattere doppio, ma sempre positivo (altrimenti si parlava di \"Sors\", la sorte):\nLa dea veniva venerata con diversi attributi:\nIl suo corrispettivo nella mitologia greca \u00e8 la dea Tyche.\nLa Fortuna nel Medioevo.\nNell'opera \"De consolatione philosophiae\" del VI secolo di Severino Boezio, scritta mentre attendeva la sua esecuzione, il celebre filosofo e statista riflette sulla visione teologica del \"casus\", i cui casuali e spesso rovinosi mutamenti sono in realt\u00e0 tanto inevitabili quanto provvidenziali, per cui persino i pi\u00f9 inspiegabili e accidentali eventi fanno parte del nascosto piano di Dio a cui nessuno pu\u00f2 resistere o pu\u00f2 cercare di opporsi. Secondo questa concezione, gli eventi, le decisioni umane e persino l'influsso degli astri fanno tutti parte della volont\u00e0 divina.\nL'immagine iconografica della ruota della fortuna che accompagna l'immaginario medioevale ma non solo, \u00e8 una diretta eredit\u00e0 attinta dal secondo libro dell'opera di Boezio. La sua immagine appare cos\u00ec ovunque, dalle miniature dei manoscritti alle vetrate delle cattedrali, di cui c'\u00e8 un bellissimo esempio nella cattedrale di Amiens, e persino nel gioco dei Tarocchi.\nLa Fortuna nel Rinascimento.\nDalla fine del Quattrocento in avanti l'iconografia della Fortuna si presenta con una quantit\u00e0 straordinaria di varianti con le quali incisori e pittori volevano sottolineare i pi\u00f9 diversi comportamenti della dea. Lo studioso Giordano Berti ha individuato le seguenti tipologie:"}
{"id": "693602", "revid": "122494059", "url": "https://it.wikipedia.org/wiki?curid=693602", "title": "Ippolito (Euripide)", "text": "Ippolito \u00e8 una tragedia di Euripide, rappresentata per la prima volta ad Atene, alle Grandi Dionisie del 428 a.C., dove vinse il primo premio. Il suo titolo completo \u00e8 Ippolito coronato ( / \"Hipp\u00f3lytos stephanoph\u00f3ros\"), per distinguerla da una precedente tragedia euripidea (oggi perduta), l\"'Ippolito velato\", di cui il \"Coronato\" \u00e8 un rifacimento.\nTrama.\nIppolito, figlio di Teseo, re di Atene, e della regina delle Amazzoni, \u00e8 un giovane che si dedica esclusivamente alla caccia e al culto di Artemide, trascurando completamente tutto ci\u00f2 che riguarda la vita comunitaria e la sessualit\u00e0, andando anzi orgoglioso della propria verginit\u00e0. Per tale motivo Afrodite decide di punirlo suscitando in Fedra (seconda moglie di Teseo e quindi matrigna di Ippolito) una insana passione per il giovane.\nQuesto sentimento fa apparire Fedra sconvolta e malata agli occhi degli altri. Dietro le insistenze della Nutrice perch\u00e9 riveli la causa del suo malessere, Fedra \u00e8 costretta a rivelare il suo segreto. La Nutrice, tentando in buona fede di aiutare Fedra, lo rivela a Ippolito, imponendogli il giuramento di non farne parola con nessuno. La reazione del giovane \u00e8 rabbiosa e offensiva, al punto che Fedra, sentendosi umiliata, decide di darsi la morte. Prima di impiccarsi lascia, per salvare il suo onore, un biglietto in cui accusa Ippolito di averla violentata.\nQuando Teseo, tornato da fuori citt\u00e0, scopre il cadavere della moglie e il biglietto, invocando Poseidone lancia un anatema mortale nei confronti di Ippolito. Il giovane dice al re di non avere alcuna responsabilit\u00e0, ma non pu\u00f2 raccontare l'intera storia perch\u00e9 vincolato dal giuramento fatto alla Nutrice. Teseo non gli crede e lo bandisce da Atene. Mentre Ippolito sta lasciando la citt\u00e0 su un carro con i suoi compagni, la maledizione puntualmente si compie: un toro mostruoso uscito dal mare fa imbizzarrire i cavalli, che fanno schiantare il carro contro le rocce.\nIppolito viene riportato agonizzante a Trezene, dove appare Artemide \"ex machina\". La dea espone a Teseo la verit\u00e0 sui fatti, dimostrando quindi l'innocenza di Ippolito. Il re si rivolge allora al figlio, ottenendone in punto di morte il perdono.\nCommento.\nL'antisocialit\u00e0 di Ippolito e Fedra.\nTanto Ippolito quanto Fedra (personaggi che, pur determinando l'uno le vicende dell'altro, non si incontrano mai) pongono in essere atteggiamenti che mettono in discussione il valore fondante della famiglia, e sono dunque entrambi destinati ad una sorte infausta.\nI due vengono traditi da coloro che hanno di pi\u00f9 caro e fidato: Fedra dalla nutrice e Ippolito da Teseo e Artemide, a sottolineare l'inconsistenza delle pur poche certezze umane sulla vita. In particolare, il tradimento di Teseo \u00e8 una colpa di incomunicabilit\u00e0, che Euripide volle mettere in evidenza con la caratterizzazione inedita del classico eroe ateniese come portatore di un comportamento dagli altissimi rischi sociali. Il tradimento di Artemide sta invece nell'indifferenza con cui la dea accoglie la morte del suo devoto Ippolito: essa lascia la scena, perch\u00e9 la visione di un decesso non si addice a una divinit\u00e0 e con ci\u00f2 rimarcando la sostanziale distanza degli dei dal mondo degli uomini.\nIl testo contiene anche un messaggio antisocratico, in antitesi rispetto all'intellettualismo etico propugnato da Socrate secondo cui chi conosce il bene non pu\u00f2 che farlo. Alla rivelazione di Fedra riguardo alla propria passione illecita, la Nutrice osserva: \u00ab\"Anche le persone sagge e virtuose, non per loro volere, ma amano il male\"\u00bb (358-59). Euripide organizza attorno all'eros un nucleo di esperienze e di forze psichiche per cui valgono norme diverse da quelle razionali.\nNella misoginia di Ippolito e nella sua invettiva contro il genere femminile si legge una critica a un atteggiamento diffuso nella Grecia del V secolo a.C. che screditava le donne. Spesso \u00e8 stato attribuito un giudizio del genere allo stesso Euripide, ma nei suoi drammi egli attribuisce sempre discorsi misogini a personaggi negativi (Ippolito o il Giasone della Medea), mentre nelle trame dei suoi drammi attua invece una difesa appassionata delle donne e una critica alla loro situazione sociale.\nLa polarit\u00e0 corpo-spirito e la follia di Fedra.\nLa bellezza poetica del personaggio di Fedra \u00e8 una tra le pi\u00f9 sconvolgenti dell'intera letteratura greca, per profondit\u00e0 ed introspezione. Il sentimento amoroso di Fedra diviene il simbolo della negazione dello spirito, il primo dei due poli fondamentali entro i quali si muove la natura dell'essere umano. Il principio antagonista trova invece completa rappresentazione drammatica nel personaggio di Ippolito, che rifiuta la corporeit\u00e0. Anche in questo caso Euripide descrive una umanit\u00e0 mutila e irreale: Euripide non identifica Fedra con il male ed Ippolito con il bene, perch\u00e9 entrambe le forme di allontanamento dalla completezza umana sono per Euripide ugualmente colpevoli. Il male, dunque, risiede nella mutilazione spirituale, nel volontario rifiuto di uno dei due poli necessari all'equilibrio della natura. Esiste piuttosto, nell'Ippolito, un terzo personaggio, cui \u00e8 affidato il compito di impersonare il bene: \u00e8 Teseo, nel quale Euripide ha condensato tutti i valori positivi della natura umana, che toccano il loro vertice nella generosa accettazione dell'errore. \nL'amore di Fedra per Ippolito \u00e8 un amore folle, a cui ella pu\u00f2 sottrarsi solo con la morte. Fedra afferma disperatamente: \nQuando Fedra parla con la nutrice dell'amore, questo per lei \u00e8 solo dolore: \nQuando parla alle donne di Trezene, il proposito di suicidarsi \u00e8 ormai chiaro nella sua mente:\nFedra per riscattarsi accusa di stupro Ippolito, che non ha compassione per il tormento della matrigna, ma anzi la ferisce profondamente. \nIl motivo di Potifar.\nL'argomento trattato dalla tragedia riprende un argomento ricorrente in molti racconti folklorici, il cosiddetto \"motivo di Potifar\" (da un episodio biblico della Genesi, in cui la moglie dell'egiziano Potifar, respinta da Giuseppe, lo accusa di averle usato violenza). Euripide tuttavia sviluppa in maniera originale tale motivo, poich\u00e9 l'attenzione non viene posta tanto sul tentativo di seduzione, quanto sul tormento interiore della donna.\nPersonaggi.\nFedra.\nNon si conosce letteratura precedente alla tragedia euripidea sul mito di Fedra, mentre sono meglio noti nella mitologia altri illustri componenti della sua famiglia: il padre Minosse, re di Creta, la madre Pasifae, la sorella Arianna. Fa parte di una famiglia di maghe, discendenti della stirpe del Sole (sua zia \u00e8 Circe, sua cugina Medea), ma Euripide non fa alcuna allusione al suo possibile retroterra sinistro, facendone una donna onesta e virtuosa.\nFedra \u00e8 scossa da forti tensioni contrapposte: da una parte vi sono i doveri di fedelt\u00e0 nei confronti della famiglia, dall'altra la pulsione irresistibile per Ippolito che Afrodite ha scatenato in lei. \u00c8 una donna dilaniata, sconvolta, dominata da una forza oscura che la fa apparire delirante e fuori di s\u00e9. Tutto questo rende Fedra uno dei pi\u00f9 grandi personaggi tragici, perch\u00e9, pur non avendo alcuna colpa (\u00e8 stata la volont\u00e0 quasi capricciosa di una dea ad accendere la passione per il figliastro), in lei vive un continuo conflitto tra ragione e passione.\nIppolito.\nIppolito \u00e8 completamente dedito alla caccia e alla vita a contatto con la natura, che rifiuta la propria corporeit\u00e0 per vivere di sola spiritualit\u00e0 e della vicinanza con la dea Artemide. Appare come un giovane che non desidera entrare nel mondo degli adulti, poich\u00e9 non accetta l'ingresso nella sessualit\u00e0, con il matrimonio e la famiglia. Questi valori sono disprezzati da Ippolito, fiero del suo essere vergine e quindi ben lontano dal sentire comune alla maggioranza degli uomini. Tale atteggiamento superbo costituisce un atto di \"hybris\", ossia la tracotanza di chi non accetta di sottostare alle leggi della natura. La sua punizione lo costringe a un totale recupero della fisicit\u00e0: se in vita negava l'istanza corporale, la morte provocata dallo straziamento sulle rocce lo riduce solo a un mucchio di carne.\nTeseo.\nTeseo \u00e8 il mitico re ateniese autore del sinecismo dei villaggi dell'Attica nella citt\u00e0 di Atene. Rappresenta tradizionalmente l'eroe \"apritore di strade\", il campione della comunicazione, perci\u00f2 dell'ascolto delle ragioni, della comprensione, della difesa dei pi\u00f9 deboli, tanto amato dagli ateniesi da venir considerato il fondatore della democrazia (cosa storicamente falsa).\nNella caratterizzazione datagli da Euripide colpisce invece in primo luogo la sua impulsivit\u00e0, che lo induce a non ascoltare le ragioni di Ippolito e ad agire con irruenza e intransigenza contro il figlio.\nLa nutrice.\nLa nutrice \u00e8 espressione della \"medietas\", il sentire comune armato di buoni sentimenti e intenzioni. Le sue battute procedono spesso per luoghi comuni, argomenti tipici della mentalit\u00e0 popolare, e con un linguaggio semplice, spesso rivolgendosi a Fedra come se fosse ancora la bambina che ha allattato e allevato."}
{"id": "693603", "revid": "113721134", "url": "https://it.wikipedia.org/wiki?curid=693603", "title": "Isoritmia", "text": "L'isoritmia (dal greco \"iso\" + \"rhythmos\" = ritmo uguale) \u00e8 la ripetizione di una figura ritmica (successione di valori di durata delle note) nelle diverse frasi di una composizione musicale (da non confondersi con omoritmia: quest'ultimo termine designa infatti l'uso degli stessi valori ritmici, in verticale, in tutte le voci di una composizione polifonica).\nIl termine fu coniato nel 1904 dal musicologo tedesco Friedrich Ludwig, in riferimento a una \ntecnica di composizione tipica dei mottetti dei secoli XIV e XV.\nIn un mottetto isoritmico, la voce di \"tenor\" ripete pi\u00f9 volte la medesima sequenza di valori ritmici: ogni ripetizione \u00e8 detta \"talea\". L'isoritmia differisce dalla mera applicazione ripetitiva di uno stesso modo ritmico sia per la lunghezza e complessit\u00e0 della \"talea\", sia per la coesistenza indipendente di moduli melodici (detti \"colores\"). Negli esempi pi\u00f9 semplici, a ogni ripetizione della \"talea\" corrisponde esattamente un (diverso) \"color\", oppure la lunghezza delle \"taleae\" \u00e8 un sottomultiplo intero di quella del \"color\" (per cui l'inizio di ogni \"color\" coincide esattamente con l'inizio di una \"talea\"); ma si danno casi in cui \"taleae\" e \"colores\", nella stessa voce, hanno lunghezze indipendenti e quindi si sovrappongono in modo non banale. Esistono mottetti (per lo pi\u00f9 politestuali) in cui tutte le voci sono isoritmiche (mottetti panisoritmici), indipendentemente l'una dall'altra e con \"taleae\" e \"colores\" di lunghezze diverse, il che determina una struttura di grande complessit\u00e0.\nLa struttura formale delle composizioni isoritmiche \u00e8 in genere ulteriormente arricchita dall'uso di proporzioni, cio\u00e8 \"aumentazioni\" o \"diminuzioni\" dei valori ritmici delle \"taleae\"(secondo rapporti fissi, tipicamente 2:1, 3:1, 3:2 o i rispettivi inversi) dopo un certo numero di ripetizioni. \nLa massima fioritura del mottetto isoritmico si ebbe nell'Ars nova, soprattutto ad opera di Philippe de Vitry e Guillaume de Machaut, ma l'isoritmia \u00e8 attestata in composizioni pi\u00f9 antiche. Guillaume Dufay fu probabilmente l'ultimo grande compositore a scrivere mottetti isoritmici (l'ultimo dei quali \u00e8 Fulgens iubar, 1442).\nLa tecnica isoritmica era spesso usata anche nei brani della Messa. In questo esempio, le \"taleae\" sono di lunghezza molto ridotta rispetto all'uso tipico nei mottetti:\nOltre che nella polifonia tardomedioevale, si trovano esempi di isoritmia anche nella musica indiana, e in compositori contemporanei come Alban Berg, Olivier Messiaen e John Cage.\nIl termine \u00e8 usato anche nel campo della metrica poetica ad indicare l'uguale disposizione delle sedi accentate in due o pi\u00f9 versi."}
{"id": "693604", "revid": "122917466", "url": "https://it.wikipedia.org/wiki?curid=693604", "title": "Spirotromba", "text": "La spirotromba, o spiritromba, \u00e8 l'apparato boccale dei lepidotteri, formato da pi\u00f9 parti che unite formano un tubo attraverso il quale queste succhiano il nettare; viene chiamato anche spiritromba e proboscide.\nDescrizione e caratteristiche.\nLa spirotromba \u00e8 una specie di proboscide succhiatrice, formata da due lobi esterni alle mascelle (le galee) molto allungati con i margini conformati in modo da potersi accollare fra loro per formare un tubo. La sua forma allungata e flessibile consente ai lepidotteri di nutrirsi raggiungendo le parti pi\u00f9 interne del fiore.\nLa spirotromba in posizione di riposo viene tenuta arrotolata sotto il capo e viene srotolata solo quando deve assumere il cibo. Nei Lepidotteri Nottuidi, essendo di dimensioni ridotte, la spirotromba non viene avvolta ma rimane sempre svolta.\nRicca di organi di senso, di trachee e di nervi \u00e8 azionata da muscoli e convoglia l'alimento liquido al tubo digerente.\nLa spirotromba pu\u00f2 avere una lunghezza pari a quella dell'intero corpo.\nCoevoluzione.\nBisogna notare che la struttura di impianti nutritivi come la spirotromba \u00e8 dettata da un principio di \"coevoluzione\": nel corso dell'evoluzione le piante hanno sviluppato una impollinazione entomofila, fornendo in cambio, all'insetto, del nutrimento (nettare, appunto). La necessit\u00e0 di disperdere meno energie possibili ha portato le piante ad \"abbassare\" le ghiandole dalle quali viene secreto il nettare, per evitare che venisse consumato da altri insetti non impollinatori (non pronubi). Alcuni insetti ed uccelli, come il colibr\u00ec, hanno sviluppato terminazioni boccali pi\u00f9 lunghe per raggiungere il nettare in profondit\u00e0 nel fiore."}
{"id": "693605", "revid": "2128848", "url": "https://it.wikipedia.org/wiki?curid=693605", "title": "Stomaco", "text": "Lo stomaco (in greco antico \u03c3\u03c4\u03cc\u03bc\u03b1\u03c7\u03bf\u03c2, \"st\u00f2machos\", da cui il lat. \"stomachus\"; in latino anche \"ventriculus\") \u00e8 un organo dell'apparato digerente situato tra l'esofago e l'intestino tenue che ha la funzione di immagazzinare il cibo e iniziarne la digestione. Il prefisso \"gastro-\", che identifica i termini medici legati allo stomaco, deriva dal greco \u03b3\u03b1\u03c3\u03c4\u03ae\u03c1, \"gast\u00e8r\", \u00abventre, stomaco\u00bb.\nAnatomia macroscopica.\nStruttura.\nLo stomaco umano \u00e8 un organo addominale muscolo-mucoso, impari e paramediano, a forma di sacco allungato, schiacciato in senso antero-posteriore, che occupa topograficamente le regioni dell'ipocondrio sinistro e dell'epigastrio; tuttavia bisogna sottolineare che esso presenta notevole variabilit\u00e0 di forma e posizione sia tra vivente e cadavere, sia a seconda della costituzione fisica, del suo riempimento e della posizione assunta: esso infatti mostra un maggior asse verticale nel longilineo mentre nel brevilineo tende ad assumere un maggior asse orizzontale. Presenta all'osservazione, una faccia anteriore e una posteriore, un margine destro concavo o piccola curvatura e un margine sinistro convesso o grande curvatura.\nLa piccola curvatura forma il margine postero-superiore dello stomaco; si estende verso destra ed inferiormente per poi risalire pi\u00f9 dolcemente a livello dell'incisura angolare, e scendere ulteriormente terminando a livello del piloro. Su di essa si inseriscono anteriormente il legamento epato-gastrico, che connette fegato e stomaco, e che continuando nel legamento epato-duodenale costituisce il piccolo omento.\nLa grande curvatura \u00e8 dalle quattro alle cinque volte pi\u00f9 lunga della piccola curvatura (circa 40\u00a0cm), origina presso l'incisura cardiale per poi risalire formando il margine cupoliforme del fondo dello stomaco, arrivando fino all'esofago, quindi, a partire dall'apice del fondo (il punto di massima convessit\u00e0, appena sotto il capezzolo) si dirige inferiormente e medialmente fino a raggiungere il solco intermedio, che divide l'antro pilorico dal canale pilorico. La grande curvatura \u00e8 rivestita anteriormente dal peritoneo, mentre lateralmente, pi\u00f9 a sinistra, le due lamine peritoneali anteriore e posteriore si uniscono per creare il legamento gastrolienale, che connette la parete dello stomaco all'ilo splenico. Posteriormente \u00e8 in rapporto con il corpo e la coda del pancreas, nonch\u00e9 con una porzione del lobo sinistro del fegato; sempre sulla parete della grande curvatura si viene a creare il legamento gastrocolico che espandendosi dalla grande curvatura al colon trasverso, alla flessura colica dx e al duodeno costituisce la radice anteriore del grande omento.\nLa faccia anteriore o superiore dello stomaco \u00e8 rivestita dal peritoneo e contrae rapporti con il diaframma, con la milza, determinandone la faccia gastrica, con parte dei lobi sinistro e quadrato del fegato e con il colon trasverso. La faccia posteriore o inferiore dello stomaco contrae rapporti con la ghiandola surrenale sinistra, con il corpo e la coda del pancreas, con l'aorta e le arterie lienali ed epatica, con la vena porta. \u00c8 completamente rivestita da peritoneo tranne in prossimit\u00e0 del cardias dove \u00e8 a contatto con il diaframma.\nNello stomaco si riconoscono quattro porzioni principali (fondo, corpo, antro pilorico, canale pilorico) e due orifizi (cardias, piloro).\nI gas generati dalla digestione del bolo tendono a risalire e concentrarsi nel fondo dello stomaco, che rappresenta l'area pi\u00f9 craniale dell'organo. Nell'uomo lo stomaco ha una capacit\u00e0 di 0,5\u00a0L se vuoto, ed ha una capienza media, se completamente pieno, di circa 1-1,5\u00a0L. Dopo un pasto normale, generalmente si espande per contenere circa 1\u00a0L di bolo, ma pu\u00f2 anche arrivare a dilatarsi per contenerne fino a 4\u00a0L ed oltre, comprimendo per\u00f2 gli altri organi della cavit\u00e0 addominale, e spesso anche del torace.\nArterie.\nTutte le arterie gastriche principali derivano dal tronco celiaco dell'aorta addominale. Questo si ramifica in 3 grosse arterie, a sinistra l'arteria lienale, a destra l'arteria epatica comune, e sempre a sinistra e verso l'alto l'arteria gastrica sinistra. Grazie al suo ampio e ramificato circolo arterioso, le ischemie allo stomaco sono poco frequenti. Tuttavia, sono possibili numerose variazioni delle arterie gastriche.\nVene.\nLe vene gastriche drenano principalmente nella vena porta, nella vena lienale e nella vena mesenterica superiore. Come per le arterie, sono frequenti e numerose le varianti della distribuzione venosa.\nLinfa.\nI vasi linfatici dello stomaco rappresentano una parte della rete linfatica continua presente nella parte superiore dell'addome, in particolare sono in continuit\u00e0 con quelli esofagei e con quelli duodenali, ma anche con quelli pancreatici, epatici e splenici. I vasi linfatici propriamente detti si possono descrivere come distribuiti in tre zone. La prima drena la parte superiore della faccia anteriore e posteriore del fondo, del corpo, dell'antro pilorico e del canale pilorico. Questi vasi confluiscono nei linfonodi cardiali (presso il cardias, all'interno del peritoneo) e nei linfonodi soprapilorici (superiormente al piloro) che a loro volta drenano la linfa nei linfonodi celiaci (anteriormente al tronco celiaco). La seconda drena la parte inferiore delle facce anteriore e posteriore del corpo, dell'antro e del canale pilorico. Questi vasi confluiscono nei linfonodi sottopilorici (posti inferiormente al piloro e alla sua destra) e nei linfonodi gastroepiploici di destra. Una terza zona drena la linfa della parte inferiore sinistra del corpo dello stomaco e la parte sinistra del fondo dello stomaco. I suoi vasi drenano nel linfonodo gastroepiploico sinistro che a sua volta fa confluire la linfa nei linfonodi lienali, posti presso l'ilo della milza. La linfa drenata in tutto lo stomaco confluisce infine verso i linfonodi celiaci e da qui verso la cisterna del chilo.\nInnervazione.\nL'innervazione simpatica dello stomaco deriva dal plesso celiaco, dal plesso epatico e dai nervi splancnici grande e piccolo, corrispondenti ai rami anteriori dei nervi toracici da T5 a T12. I nervi del plesso celiaco raggiungono lo stomaco seguendo il decorso delle arterie, che innervano e circondano, per poi distribuirsi all'organo. Le ramificazioni nervose simpatiche derivanti dal plesso celiaco tendono a distribuirsi sulla faccia posteriore (inferiore) dello stomaco e presso l'antro mentre quelli del plesso epatico sulla faccia anteriore (superiore) e sul fondo. Il sistema simpatico dello stomaco \u00e8 vasocostrittore per i suoi vasi, inibitore della muscolatura gastrica, mentre fa contrarre il piloro, trasmettono inoltre la sensibilit\u00e0 e il dolore.\nL'innervazione parasimpatica dello stomaco deriva dai rami dei nervi vaghi anteriore e posteriore. Il nervo vago anteriore, che deriva dal nervo vago sinistro e dal plesso esofageo, \u00e8 strettamente adeso allo strato muscolare esterno dell'esofago e si divide in rami epatici, gastrici e pilorici presso la piccola curvatura. Alcuni rami gastrici anteriori si distaccano dal vago anteriore per innervare fondo e parte del corpo dello stomaco (faccia superiore) mentre il ramo principale, detto nervo grande gastrico anteriore, decorre nel piccolo omento e la grande curvatura, emettendo rami per il corpo dello stomaco e per l'antro, il cui decorso segue quello delle arterie gastrica destra e sinistra, e poi rami verso il piloro (nervi pilorici). Il nervo vago posteriore decorre nella tonaca avventizia dell'esofago e vi \u00e8 meno strettamente adeso. Emette rami gastrici che decorrono dietro il cardias e si distribuiscono alla faccia inferiore dello stomaco e dell'antro, e rami celiaci che si uniscono con il plesso celiaco. Altri plessi nervosi si trovano nella tonaca muscolare esterna (plesso di Auerbach) e nella sottomucosa (plesso di Meissner). Il parasimpatico dello stomaco \u00e8 responsabile della motilit\u00e0 dello stomaco, della secrezione ghiandolare e del rilasciamento del piloro.\nAnatomia microscopica.\nLo stomaco, come tutti gli organi del tratto gastrointestinale, possiede quattro tonache, rispettivamente, dalla pi\u00f9 interna alla pi\u00f9 esterna: mucosa, sottomucosa, muscolare e sierosa.\nTonaca mucosa.\nLa mucosa dello stomaco \u00e8 formata da un epitelio superficiale che \u00e8 a contatto con il lume dell'organo, da una lamina propria di tessuto connettivo e dalla muscolaris mucosae. Il suo colore varia dal rosso del fondo e del corpo dello stomaco, ad un rosso-rosato presso il piloro. La mucosa si solleva in pliche di forma differente a seconda della zona dello stomaco considerata, alcune di queste sono temporanee (fondo, antro pilorico), in questo caso sono rughe della sottomucosa che compaiono durante la contrazione, altre sono permanenti (corpo), in tal caso sono veri e propri ripiegamenti della mucosa.\nEpitelio.\nL'epitelio di rivestimento \u00e8 costituito da un epitelio cilindrico semplice monostratificato con funzione secernente e di rivestimento. Le cellule che lo costituiscono sono dette \"mucoidi\". Hanno una vita media di 3 giorni. Presentano un apparato del Golgi molto sviluppato in posizione perinucleare e un nucleo centrale. Dal lato cis dell'apparato del Golgi, si trovano numerose vescicole di protosecreto, contenenti i proteoglicani neutri caratteristici della secrezione mucosa di queste cellule. Questi proteoglicani svolgono la funzione di proteggere l'epitelio della mucosa dal pH acido e dall'azione degli enzimi dei succhi gastrici. Le secrezioni delle cellule epiteliali vengono indirizzate verso il polo apicale della cellula. L'epitelio presenta numerose invaginazioni del diametro di circa 0,2\u00a0mm e dal lume irregolare, dette fossette gastriche, alla base delle quali si aprono le ghiandole gastriche dello stomaco, che poi si approfondano nella lamina propria. Le ghiandole gastriche che riversano il loro secreto nelle cripte delle areole gastriche, sono distinte in tre diversi tipi: ghiandole cardiali, ghiandole gastriche principali, ghiandole piloriche. Le ghiandole gastriche differiscono per la struttura a seconda delle diverse regioni dello stomaco che si considerano.\nLe \"ghiandole cardiali\" si trovano in una fascia di circa 3\u00a0cm dal cardias. Queste ghiandole sono tubulari semplici o tubulari composte e producono un secreto mucoso, contenente glicoproteine neutre. Frammiste alle ghiandole cardiali vi possono essere anche alcune ghiandole gastriche principali. Talvolta si riscontrano ghiandole di questo tipo nell'esofago, in tal caso costituiscono un'ectopia.\nLe \"ghiandole gastriche\" principali si trovano nel fondo e nel corpo dello stomaco e sono le pi\u00f9 diffuse nell'organo. Sono collocate all'interno delle fossette gastriche, per ciascuna fossetta vi sono dalle 3 alle 7 ghiandole tubulari. La parte di ciascuna ghiandola connessa con il fondo della fossetta gastrica \u00e8 detta istmo, subito al di sotto di esso vi \u00e8 il colletto, poi il corpo ed infine la base della ghiandola. Questa distinzione regionale \u00e8 utile per comprendere la distribuzione delle cellule che concorrono a formare queste complesse ghiandole. Vi sono almeno cinque tipi di cellule in ciascuna ghiandola, alcuni di essi possiedono dei sottotipi.\nLe \"ghiandole piloriche\" sono ghiandole tubulari ramificate (generalmente costituite da 2-3 tubuli) situate alla base dell'antro pilorico. Sono costituite da cellule mucose, cellule neuroendocrine come le cellule G (che secernono la gastrina) ed altre che secernono serotonina, alcune cellule parietali e principali.\nLamina propria.\nLa lamina propria \u00e8 formata da tessuto connettivo lasso, fasci di fibre collagene ed elastiche, con fibrociti, macrofagi, granulociti eosinofili e plasmacellule. Nella lamina propria si trovano un grande numero di capillari sanguigni, aggregati di tessuto linfoide, talvolta sotto forma di veri e propri follicoli linfatici gastrici e plessi nervosi con terminazioni sensitive e motorie. \u00c8 separata dall'epitelio da una membrana basale debolmente PAS-positiva.\nMuscolaris mucosae.\nLa muscolaris mucosae dello stomaco \u00e8 uno strato di cellule muscolari lisce, situato al di sotto della lamina propria. Vi si distinguono tre strati, uno circolare interno che invia fasci di fibre muscolari lisce tra le ghiandole, facilitandone lo svuotamento del secreto nelle fossette e quindi nel lume gastrico, uno longitudinale che si continua con quello circolare interno ed infine uno circolare esterno, discontinuo rispetto agli altri due.\nTonaca sottomucosa.\nLa \"tonaca sottomucosa\" dello stomaco \u00e8 costituita prevalentemente di connettivo lasso, con numerose fibre elastiche e fibre collagene. \u00c8 abbondante e permette la formazione di pieghe transitorie della mucosa. Sono presenti macrofagi, granulociti eosinofili, linfociti, plasmacellule e fibroblasti. Gli elementi del sistema immunitario possono talvolta aggregarsi fino a formare dei veri e propri follicoli linfoidi con tanto di centro germinativo. Accoglie il plesso nervoso sottomucoso di Meissner.\nTonaca muscolare.\nLo stomaco possiede una complessa struttura muscolare liscia, che lo avvolge completamente in pi\u00f9 strati. Lo strato interno \u00e8 costituito da fibre muscolari lisce disposte obliquamente a partire da una regione chiamata collare di Helvetius, posto presso l'incisura cardiale. Le fibre scendono a partire dall'incisura cardiale sulla superficie anteriore del corpo dello stomaco fino a raggiungere l'antro pilorico. Si tratta per\u00f2 di fibre piuttosto sparse che non costituiscono uno strato particolarmente addensato. Lo strato muscolare medio presenta fibre dall'andamento circolare, che si avvolgono concentricamente presso il fondo dello stomaco, per poi fasciare il corpo dello stomaco, l'antro e il canale pilorico (continuandosi poi anche nel duodeno) in senso postero-anteriore. Lo strato muscolare esterno dello stomaco presenta fibre longitudinali. Le fibre muscolari esterne esofagee a livello del cardias si dividono in due grandi fasci, l'uno decorre lungo il fondo dello stomaco (andando a ricoprire la muscolatura circolare) e poi lungo la grande curvatura sino al canale pilorico, l'altro decorre lungo la piccola curvatura, per poi unirsi al precedente a livello del piloro, e proseguire quale un unico strato muscolare nel duodeno. Una finestra nella faccia anteriore dello stomaco rimane cos\u00ec priva dello strato longitudinale esterno ed \u00e8 ricoperta solo da quello obliquo interno e dal circolare medio sovrastante. Il piloro \u00e8 costituito da un ispessimento della muscolatura circolare media e da fibre oblique che si approfondano tra quelle circolari. Gli strati muscolari dello stomaco sono ricoperti dal peritoneo viscerale, con cui sono strettamente uniti. La contrazione muscolare \u00e8 regolata da una rete di fibre nervose amieliniche del sistema nervoso enterico, localizzate tra gli strati muscolari a costituire il plesso mioenterico di Auerbach.\nTonaca sierosa.\nLa \"tonaca sierosa\" \u00e8 formata dal peritoneo viscerale che si dispone a coprire quasi completamente lo stomaco. Essa \u00e8 pertanto costituita da mesotelio e da uno strato sottomesoteliale di connettivo lasso con fibre elastiche e fibre collagene. La sierosa non \u00e8 presente in corrispondenza delle inserzioni del grande omento e del piccolo omento sulla grande curvatura e sulla piccola curvatura, a causa della separazione dei foglietti del peritoneo da parte di vasi sanguigni e nervi. Vi \u00e8 inoltre un'area triangolare dietro il cardias non ricoperta dal peritoneo e a diretto contatto con il diaframma.\nFisiologia.\nIl ruolo principale dello stomaco \u00e8 quello di digerire in filamenti lineari le molecole proteiche ingerite con l'alimentazione (denaturazione), mediante l'azione dell'acido cloridrico e di alcuni enzimi, al fine di consentirne poi l'assorbimento al livello dell'intestino tenue.\nMotilit\u00e0 gastrica.\nLo stomaco ha la funzione di immagazzinare il cibo ingerito in attesa della sua digestione, rimescolarlo al suo interno tramite i suoi movimenti ed infine convogliarlo gradualmente sotto forma di chimo nel duodeno e poi nel resto dell'apparato digerente. Il cibo in entrata nello stomaco per effetto della motilit\u00e0 gastrica e della forza di gravit\u00e0 si dispone sopra quello ingerito precedentemente, in quella che viene considerata fisiologicamente la porzione \"orale\" dello stomaco, cio\u00e8 il fondo e i due terzi superiori del corpo. Tramite terminazioni sensitive che terminano nel tronco encefalico e fibre efferenti diretta di nuovo allo stomaco (riflesso \"vago-vagale\") questo avverte il suo grado di riempimento, riducendo il suo tono muscolare e facilitando la sua distensione se vi \u00e8 cibo in entrata. Lo stomaco \u00e8 capace di contenere sino a 1,5 litri di chimo.\nIl cibo, dopo essere stato attaccato dall'acido cloridrico e dagli enzimi gastrici si trasforma in una sostanza semifluida e opaca di consistenza differente (a seconda della quantit\u00e0 d'acqua in rapporto alla consistenza del cibo ingerito) detta chimo. Il succo gastrico che \u00e8 parte integrante del chimo \u00e8 secreto dalle ghiandole gastriche poste in tutte le pareti dello stomaco fatta eccezione per una minima parte della piccola curvatura.\nNello stomaco si generano ogni 15-20 secondi deboli onde di rimescolamento (onde peristaltiche) che si propagano dal corpo all'antro, divenendo progressivamente pi\u00f9 intense. Le onde di rimescolamento si generano a partire da onde lente derivanti dalla capacit\u00e0 intrinseca della muscolatura liscia dello stomaco di mantenere un ritmo elettrico basale, costituito da fluttuazioni nel potenziale di membrana delle fibrocellule muscolari lisce dell'ordine di 5-15 mV. Alcune onde di rimescolamento sono particolarmente intense e, propagandosi in tutte le direzioni, originano una contrazione peristaltica circolare che spinge il cibo dal corpo dello stomaco verso l'antro e il piloro. Le contrazioni peristaltiche sono generate da potenziali d'azione a differenza delle onde lente. In quest'ultimo caso per\u00f2 la contrazione non fa passare significative quantit\u00e0 di chimo dall'antro al duodeno attraverso il piloro dal momento che questo \u00e8 particolarmente stretto e le onde di rimescolamento hanno come effetto la sua contrazione piuttosto che la sua distensione. Cos\u00ec la stragrande maggioranza del chimo tende ad essere spinto di nuovo indietro verso l'antro o verso il corpo invece che nel duodeno. Sebbene solo una piccolissima parte del chimo precedentemente presente nello stomaco passa nel duodeno dopo ciascuna contrazione peristaltica circolare il processo \u00e8 utile per il rimescolamento gastrico. Le contrazioni peristaltiche circolari antrali sono invece le principali responsabili dello svuotamento gastrico. Si tratta di onde che originano nell'antro dello stomaco e si propagano verso il piloro, tendendo con il tempo ad originare sempre pi\u00f9 in alto nello stomaco raggiungendo il corpo. Questa particolare motilit\u00e0 consente la spinta progressiva del cibo presente nel corpo verso l'antro. Sebbene anche in questo caso solo pochi millilitri di chimo oltrepassano il piloro \u00e8 da considerare che queste onde si ripetono nel tempo e poco a poco riescono a svuotare lo stomaco. Oltre a ci\u00f2, tramite il chimo \"respinto\" dalla barriera costituita dal piloro, collaborano nel rimescolamento gastrico. Un altro tipo di contrazioni peristaltiche ritmiche caratteristiche del corpo dello stomaco sono le contrazioni da fame. Come \u00e8 facile intuire dal loro nome e dall'esperienza comune, si tratta di contrazioni muscolari che si verificano quando lo stomaco \u00e8 privato di cibo da digerire per molte ore o giorni. Le contrazioni da fame possono sovrapporsi generando un'unica contrazione tetanica che pu\u00f2 durare per diversi minuti ed essere causa di dolore per il soggetto (i cosiddetti \"morsi della fame\").\nIl piloro \u00e8 lo sfintere dello stomaco, una struttura dove lo strato di muscolatura circolare raddoppia il proprio spessore rispetto al resto dello stomaco. Il piloro \u00e8 quasi sempre leggermente contratto ma non \u00e8 mai completamente chiuso e i liquidi lo possono attraversare facilmente a differenza del cibo non ancora ben digerito e trasformato in un chimo della giusta consistenza semifluida. Lo svuotamento gastrico \u00e8 determinato principalmente da segnali provenienti dal duodeno e dallo stomaco ed \u00e8 regolato in modo tale che la velocit\u00e0 di svuotamento sia adatta alle capacit\u00e0 di assorbimento dell'intestino tenue. Un aumentato contenuto gastrico dovuto ad esempio all'ingestione di cibo facilita lo svuotamento poich\u00e9 la distensione delle pareti gastriche dovuta all'ingresso del cibo attiva il plesso mionterico che incrementa la frequenza delle contrazioni peristaltiche circolari antrali e la distensione del piloro. Un secondo fattore che aiuta lo svuotamento gastrico \u00e8 la secrezione della gastrina che viene incrementata quando le pareti gastriche sono distese dal cibo e quando vengono digerite proteine. La gastrina incrementa modestamente la motilit\u00e0 gastrica ed in particolare le contrazioni peristaltiche circolari dell'antro, promuove inoltre la secrezione ghiandolare delle pareti dello stomaco. I fattori duodenali che scatenano lo svuotamento gastrico ne sono i principali responsabili. Tre tipi di riflessi originano dalle pareti del duodeno ed agiscono inibendo lo svuotamento gastrico. Una prima modalit\u00e0 \u00e8 l'attivazione del sistema nervoso enterico del duodeno che d\u00e0 origine a riflessi enterogastrici inibitori. Questa attivazione pu\u00f2 avere luogo in base a vari fattori quali il grado di distensione delle pareti duodenali, il pH eccessivamente acido, la quantit\u00e0 o l'osmolarit\u00e0 del chimo in entrata nel duodeno, la presenza significativa di prodotti del catabolismo proteico e di lipidi, l'irritazione della mucosa gastrica. \u00c8 possibile poi l'inibizione da fibre estrinseche che raggiungono il midollo spinale per poi portarsi ai gangli ortosimpatici paravertebrali e quindi alle pareti dello stomaco mediante fibre inibitorie del simpatico; infine una terza modalit\u00e0, di minore importanza, attraverso fibre vagali che si portano al tronco encefalico e che ivi inibiscono gli stimoli eccitatori dello stesso nervo vago. Tutti i tre tipi agiscono inibendo le contrazioni peristaltiche circolari e facendo contrarre il piloro.\nSecrezione ghiandolare.\nLa digestione proteica \u00e8 svolta dagli enzimi litici, chimosina chiamata anche rennina o labfermento in quanto specifica per la caseina del latte, dalla presenza di una leggera Lipasi gastrica e dalla pepsina (le proteine vengono scomposte in catene pi\u00f9 piccole, dette polipeptidi). Inoltre vi \u00e8 l'assorbimento dell'acqua, di alcuni ioni e composti liposolubili quali l'alcol, l'acido acetilsalicilico, la caffeina e non meno importante la sterilizzazione del cibo ingerito sempre da parte dell'acido cloridrico. La pepsina lavora solamente in ambiente a basso pH. Questo viene garantito sempre dalla presenza dell'acido cloridrico. L'insieme di tutti questi elementi \u00e8 detto succo gastrico, che viene azionato anche solo se pensiamo di mangiare (infatti viene \"l'acquolina\", cio\u00e8 viene stimolata la salivazione). Le pareti dello stomaco, in assenza di fattori protettivi, verrebbero danneggiate per colpa dell'acidit\u00e0 intrinseca del succo gastrico, ma lo stomaco secerne una sostanza, la mucina, che evita questo problema. La spessa muscolatura garantisce infine i movimenti di rimescolamento degli alimenti, che durante la permanenza nello stomaco, che pu\u00f2 variare da una a tre ore, si trasformano in chimo.\nUn'altra funzione \u00e8 l'assorbimento che inizia nelle cellule dello stomaco: l'assorbimento \u00e8 minimo, vengono assorbiti una quantit\u00e0 minima di acqua, alcuni acidi grassi di catena corta, e alcuni farmaci come aspirina e infine viene assorbito l'alcol.\nPatologia.\nLo stomaco \u00e8 uno degli organi pi\u00f9 soggetti a neoplasia, circa il 23% di tutte le neoplasie (in Europa), questo sembra essere favorito dall'uso di sale e cibi affumicati."}
{"id": "693607", "revid": "729019", "url": "https://it.wikipedia.org/wiki?curid=693607", "title": "Isola della Piccola Barriera", "text": "L'isola della Piccola Barriera (\"Little Barrier Island\" in inglese) \u00e8 un'isola della Nuova Zelanda situata nella parte settentrionale dell'Isola del Nord. Essa si trova circa 80 chilometri a nord della citt\u00e0 di Auckland e si estende su di una superficie di poco pi\u00f9 di 28 chilometri quadrati, con una forma circolare avente un diametro di circa 6 chilometri. Insieme alla pi\u00f9 grande Isola della Grande Barriera protegge il Golfo di Hauraki dalla maggior parte delle tempeste provenienti dall'oceano Pacifico, da cui il nome con cui queste due isole sono state battezzate il 23 novembre 1769 dal capitano James Cook.\nL'isola \u00e8 chiamata in lingua m\u0101ori Hauturu; fu dichiarata riserva per la conservazione della fauna nel 1985. Il territorio appartiene amministrativamente al Distretto di Auckland.\nGeografia.\nL'isola \u00e8 formata da un vulcano oggi estinto, attivo in un periodo compreso fra 1 e 3 milioni di anni fa; esso \u00e8 strettamente correlato con altri due vulcani che si trovano circa 120 chilometri a nordovest, nei pressi di Whangarei. Il vulcano si innalza fino ad un'altitudine di 722 metri sul livello del mare, con fianchi molto ripidi e profondamente segnati da gole e burroni.\nProtezione ambientale.\nL'isola fa parte dell'Hauraki Gulf Maritime Park ed \u00e8 uno dei pi\u00f9 importanti santuari biologici della Terra. L'isola \u00e8 disabitata (tranne che per quanto riguarda il personale del parco) e non \u00e8 nemmeno ammesso approdarvici; sono solamente disponibili dei permessi speciali per scopi scientifici."}
{"id": "693609", "revid": "1745361", "url": "https://it.wikipedia.org/wiki?curid=693609", "title": "Ermione", "text": "Ermione \u00e8 una figura della mitologia greca, figlia di Menelao e di Elena.\nNonostante il nonno materno Tindaro l'avesse promessa in sposa a Oreste, il padre Menelao la fece sposare con il figlio di Achille, Neottolemo. Quando la guerra di Troia fin\u00ec, a Neottolemo venne assegnato insieme al bottino di guerra anche la moglie di Ettore, Andromaca. Ma Ermione, che non sopportava la presenza di Andromaca, tram\u00f2 contro di lei e contro il figlio che questa aveva avuto da Neottolemo, Molosso. Molosso e la madre Andromaca vennero tuttavia messi in salvo dal padre di Achille, Peleo. Neottolemo, nel frattempo, si trovava a Delfi per consultare l'oracolo sull'infecondit\u00e0 di Ermione, e qui fu raggiunto e ucciso da Oreste.\nErmione quindi si un\u00ec a Oreste e dal loro matrimonio nacque Tisameno.\nLe sue vicende erano l'oggetto dell\"Hermiona\" del tragediografo latino Marco Pacuvio, che trasse l'opera, a sua volta, da un originale greco di cui oggi non \u00e8 rimasta traccia, probabilmente un'omonima tragedia di Sofocle. \nIl mito di Ermione \u00e8 al centro dell\"Andromaca\" di Euripide, dell'ottava lettera delle \"Eroidi\" di Ovidio, dell\"Andromaca\" di Jean Racine e dell\"Ermione\" di Gioachino Rossini. \nSempre da Ermione prende il nome la figura femminile (probabilmente la sua amante Eleonora Duse) che accompagna il poeta Gabriele D'Annunzio nella poesia \"La pioggia nel pineto\"."}
{"id": "693610", "revid": "125836888", "url": "https://it.wikipedia.org/wiki?curid=693610", "title": "Ustione", "text": "L'ustione \u00e8 una lesione dei tessuti tegumentari causata dall'esposizione del tessuto stesso a fonti termiche, a sostanze chimiche (causticazione), a sorgenti elettriche o a radiazioni. Le ustioni che interessano solo il primo strato di pelle sono definite \u00abustioni superficiali\u00bb o \u00abdi primo grado\u00bb; quando il danno penetra in alcuni degli strati sottostanti, la lesione \u00e8 denominata \u00abustione a spessore parziale\u00bb o \u00abdi secondo grado\u00bb; se invece l'alterazione coinvolge tutti gli strati della cute, si classifica come \u00abustione a tutto spessore\u00bb o \u00abdi terzo grado\u00bb; un'ustione che comporta lesioni ai tessuti pi\u00f9 profondi, come muscoli o ossa si classifica di quarto grado.\nIl trattamento necessario dipende dalla gravit\u00e0: alterazioni superficiali possono essere gestite con semplici antidolorifici, mentre le grandi ustioni richiedono un trattamento prolungato in centri specializzati. Il raffreddamento con l'acqua pu\u00f2 aiutare ad alleviare il dolore e diminuire il danno. Le ustioni a spessore parziale possono richiedere la pulizia con acqua e sapone, seguita da una medicazione; non \u00e8 ben definita la gestione delle vesciche, ma \u00e8 consigliabile lasciarle intatte. Ustioni su tutto lo spessore di solito richiedono trattamenti chirurgici, come gli innesti cutanei. Ustioni estese spesso richiedono la somministrazione di grandi quantit\u00e0 di liquidi per via endovenosa, poich\u00e9 la risposta infiammatoria successiva comporta formazione di edema e significative perdite di fluido capillare. Le complicanze pi\u00f9 comuni correlate alle ustioni sono legate alle infezioni.\nLe grandi ustioni possono essere fatali, ma i trattamenti moderni sviluppati a partire dal 1960 hanno migliorato significativamente la prognosi, soprattutto nei bambini e nei giovani adulti. A livello mondiale, circa 11 milioni di persone all'anno richiedono cure mediche e muoiono a causa di ustioni. Negli Stati Uniti, circa il 4% delle persone ricoverate in un centro per grandi ustionati non sopravvive. La prognosi a lungo termine \u00e8 principalmente correlata alla dimensione delle ustioni e all'et\u00e0 della persona colpita, giacch\u00e9 i pi\u00f9 giovani hanno maggior speranza di guarigione rispetto ai soggetti pi\u00f9 anziani.\nStoria.\nCasi di ustioni e primitivi rimedi sono documentati in alcune pitture rupestri risalenti a pi\u00f9 di anni fa. Il Papiro Edwin Smith del 1600 a.C. descrive trattamenti a base di miele e balsamo di resina.\nMolti altri metodi di trattamento sono stati sperimentati nel corso dei secoli: i cinesi utilizzavano le foglie di t\u00e8 (secondo documenti risalenti al VII secolo a.C.), il lardo e l'aceto erano consigliati da Ippocrate di Coo intorno al V secolo a.C. mentre il medico romano Aulo Cornelio Celso del I secolo d.C. prescriveva vino e mirra. Nel 1500, il barbiere-chirurgo francese Ambroise Par\u00e9 fu il primo a classificare le ustioni secondo diversi gradi. Guillaume Dupuytren, nel 1832, ampli\u00f2 questa classificazione a sei diversi livelli di gravit\u00e0.\nLo sviluppo di cure moderne inizi\u00f2 tra la fine del XVIII secolo e l'inizio del XIX, mentre il primo ospedale dedicato al trattamento dei pazienti ustionati apr\u00ec nel 1843 a Londra. Durante la prima guerra mondiale, Henry Drysdale Dakin e Alexis Carrel svilupparono un metodo per la pulizia e la disinfezione delle bruciature e delle ferite utilizzando soluzioni di ipoclorito di sodio, tale metodo contribu\u00ec a ridurre la mortalit\u00e0 in misura significativa. Nel 1940, l'importanza dell'escissione precoce e degli innesti cutanei ha guadagnato il riconoscimento da parte della comunit\u00e0 medica. Nel 1970, i ricercatori hanno dimostrato l'importanza dello stato ipermetabolico che accompagna le grandi ustioni.\nEpidemiologia.\nNel 2004, circa 11 milioni di ustioni hanno richiesto assistenza medica in tutto il mondo, facendo registrare decessi. Ci\u00f2 rende l'ustione la quarta causa di infortunio a livello globale, preceduta dagli incidenti stradali, dalle cadute e dagli atti violenti deliberati. Circa il 90% dei casi si verifica nei paesi in via di sviluppo: ci\u00f2 \u00e8 stato in parte attribuito al sovraffollamento e a un modo non sicuro di cucinare i cibi. Nel complesso, quasi il 60% delle ustioni mortali si verifica nel Sud-est asiatico, con un tasso di 11,6 casi ogni abitanti.\nNel mondo sviluppato, i maschi adulti presentano il doppio della mortalit\u00e0 rispetto alle femmine se colpiti da ustioni: ci\u00f2 \u00e8 probabilmente dovuto alle loro occupazioni lavorative e a una maggiore propensione all'assunzione di rischi. In molti paesi in via di sviluppo, al contrario, le femmine presentano il doppio del rischio dei maschi: ci\u00f2 si spiega correlando tali eventi con incidenti in cucina o con la violenza domestica. Nei bambini, la mortalit\u00e0 per ustioni risulta dieci volte maggiore nei paesi in via di sviluppo. In generale, nei bambini \u00e8 una delle prime quindici cause di morte. Tuttavia, dal 1980 al 2004, molti paesi hanno conosciuto una diminuzione del tasso di ustioni mortali come pure del numero complessivo di casi.\nPaesi industrializzati.\nSi stima che ogni anno circa casi di ustioni ricevano cure mediche negli Stati Uniti; nel 2008 si sono registrati circa decessi. La maggior parte dei casi di ustione (70%) si verifica nella popolazione maschile. La pi\u00f9 alta incidenza di ustioni si riscontra nella fascia di et\u00e0 compresa tra i 18 e i 35 anni, mentre le scottature sono pi\u00f9 frequenti nei bambini di meno di cinque anni e negli adulti sopra i 65. Le ustioni di natura elettrica causano circa decessi all'anno, mentre la sola folgorazione dovuta a un fulmine provoca la morte di circa 60 persone nel medesimo periodo.\nUna revisione sistematica sui dati epidemiologici europei ha evidenziato come la causa pi\u00f9 comune di ustioni gravi sia rappresentata dalle fiamme, mentre il luogo pi\u00f9 pericoloso \u2013 soprattutto per i bambini \u2013 \u00e8 l'ambiente casalingo (80% \u00f7 90% degli eventi), e in modo particolare la cucina e il bagno. Per la popolazione adulta, il luogo di lavoro \u00e8 correlato a circa un terzo dei casi di ustioni. Alcuni studi hanno riportato che dal 3% al 6% dei casi di ustione registrati in Europa sono da imputarsi a intenti suicidari, ma altre ricerche hanno abbassato queste stime al 2%; questi eventi si verificano pi\u00f9 frequentemente negli uomini di mezza et\u00e0.\nPaesi in via di sviluppo.\nIn India, fra le e le persone ogni anno vanno incontro a ustioni significative; tuttavia pochi di loro ricevono cure presso centri specializzati. I tassi pi\u00f9 elevati si registrano nelle donne fra i 16 e i 35 anni di et\u00e0, come verosimile conseguenza della presenza di cucine non sicure e dell'utilizzo degli indumenti larghi tipici della tradizione indiana: si stima infatti che un terzo di tutte le ustioni che si verificano nel paese siano causate da vestiti che prendono fuoco da fiamme libere. Fra le giovani donne non sono infrequenti neppure le ustioni intenzionali, dovute a casi di violenza domestica oppure a episodi di autolesionismo.\nCause.\nLe ustioni possono essere causate da una variet\u00e0 di fonti esterne classificate come termiche, chimiche, elettriche o da sorgenti di radiazioni.\nNegli Stati Uniti, al 2014, le cause pi\u00f9 comuni di ustioni sono: fuoco o fiamme (43%), scottature (34%), oggetti caldi (9%), energia elettrica (4%) e sostanze chimiche (3%). La maggior parte dei casi si verifica a casa (69%) o al lavoro (9%). Quasi tutte le lesioni sono di natura accidentale: solamente il 2% dei casi risultano provocati dall'intervento deliberato di un altro individuo e l'1-2% discendono da un tentativo di suicidio. L'inalazione dell'aria calda pu\u00f2 inoltre cagionare lesioni alle vie aeree o ai polmoni: ci\u00f2 si verifica in circa il 6% dei casi.\nUstioni termiche.\nNegli Stati Uniti, il fuoco e i liquidi caldi sono le cause pi\u00f9 comuni di ustioni. Nell'ambito degli incendi domestici con vittime, il 25% dei decessi \u00e8 dovuto al fumo e i dispositivi di riscaldamento sono la causa del 22% degli eventi; quasi la met\u00e0 degli infortuni sono dovuti ai tentativi maldestri di estinguere l'incendio. La scottatura \u00e8 spesso causata da liquidi caldi o da gas, in particolare da bevande calde, dall'acqua di rubinetto a temperatura troppo elevata nel bagno e nella doccia, dall'olio usato per friggere e dal vapore. Le lesioni da scottature appaiono frequenti nei bambini al di sotto dei cinque anni: questa categoria costituisce circa i due terzi di tutti gli ustionati negli Stati Uniti e in Australia. Il contatto con oggetti roventi \u00e8 la causa di circa il 20-30% delle ustioni nei bambini; le lesioni provocate in questo modo sono generalmente di primo o di secondo grado, ma possono verificarsi anche ustioni di terzo grado, soprattutto dopo un contatto prolungato. I fuochi d'artificio usati in occasione di festivit\u00e0 e ricorrenze rappresentano una causa comune di ustioni in molti paesi, soprattutto fra gli adolescenti maschi.\nUstioni chimiche (causticazioni).\nI prodotti chimici (caustici) causano tra il 2 e l'11% di tutte le ustioni e contribuiscono al 30% dei decessi correlati. Le ustioni chimiche possono essere causate da oltre sostanze, molte delle quali sono basi forti (55%) o acidi forti (26%). La maggior parte dei decessi per ustioni chimiche sono dovuti all'ingestione.\nGli agenti pi\u00f9 comuni sono l'acido solforico disciolto nei prodotti per la pulizia, l'ipoclorito di sodio contenuto nella candeggina e gli alogenuri alchilici che si trovano invece nei prodotti per la rimozione della vernice. L'acido fluoridrico, a sua volta, pu\u00f2 causare ustioni particolarmente profonde che possono diventare sintomatiche solo a distanza di tempo dall'esposizione, mentre l'acido formico pu\u00f2 provocare la rottura di un numero significativo di globuli rossi.\nUstioni elettriche (folgorazioni).\nLe ustioni elettriche o folgorazioni sono classificate come derivanti da alta tensione (maggiore o uguale a volt), da bassa tensione (meno di volt) o quali ustioni secondarie dovute a un arco elettrico; nei bambini sono causate spesso dal contatto con cavi elettrici (60%) o prese elettriche (14%). Anche i fulmini possono provocare ustioni: i fattori di rischio comprendono la partecipazione ad attivit\u00e0 all'aria aperta come l'alpinismo, il golf e il lavoro in spazi aperti. La mortalit\u00e0 dovuta a un fulmine \u00e8 di circa il 10%.\nGli infortuni dovuti all'elettricit\u00e0, oltre a provocare ustioni, possono cagionare anche fratture o lussazioni secondarie a contrazioni muscolari. Nell'eventualit\u00e0 di un contatto diretto con corrente elettrica ad alta tensione, le lesioni pi\u00f9 gravi possono sviluppare prevalentemente all'interno del corpo e quindi l'entit\u00e0 del danno non pu\u00f2 essere giudicata mediante l'esame della sola cute. Il contatto con la corrente, anche a bassa tensione, pu\u00f2 portare inoltre ad aritmie cardiache o all'arresto cardiaco.\nUstioni da radiazione.\nLe ustioni da radiazione possono essere causate dall'esposizione prolungata ai raggi ultravioletti (come quelli provenienti dal sole, dalle cabine abbronzanti o da processi di saldatura) o alle radiazioni ionizzanti (come nel caso della radioterapia, dei raggi X o di un \"fallout\" radioattivo). L'esposizione al sole, in particolare, rappresenta la causa pi\u00f9 comune di ustione superficiale da radiazione.\nGli effetti sulla cute delle radiazioni ionizzanti dipendono dalla quantit\u00e0 di esposizione, con la perdita dei capelli dopo un'esposizione di 3 Gy, arrossamenti dopo 10 Gy, desquamazione della pelle dopo 20 Gy e necrosi dopo 30 Gy; l'arrossamento, se si verifica, potrebbe apparire alcuni giorni dopo l'esposizione. Le ustioni da microonde sono provocate dal riscaldamento causato dalle microonde stesse. Bench\u00e9 anche un'esposizione molto breve possa causare lesioni, in genere si tratta di un evento raro.\nLe lesioni da radiazione sono trattate come le altre ustioni.\nUstioni non accidentali.\nNell'ambito dei pazienti ricoverati in ospedale per scottature o ustioni termiche, il 3-10% dei casi sono dovuti a episodi di violenza. Fra le cause scatenanti si annoverano gli abusi minorili, i contrasti personali, le violenze coniugali, le violenze sugli anziani e le controversie di natura lavorativa. Una scottatura da immersione pu\u00f2 essere indice di abusi sui minori; altri indizi di possibili abusi includono: ustioni circonferenziali, assenza di segni di schizzi, presenza di bruciature di profondit\u00e0 uniforme in associazione con altri segni di abbandono o di violenza.\nLa \u00abbruciatura delle spose\u00bb, una forma di violenza domestica, non \u00e8 un fenomeno raro in alcune culture, come in India, dove le donne possono essere arse vive da parte del marito o della famiglia di questi per via di una dote ritenuta inadeguata. In Pakistan, le lesioni da acido rappresentano il 13% delle ustioni intenzionali e sono spesso correlate alla violenza domestica. L'auto-immolazione, ovvero darsi fuoco come forma di protesta, \u00e8 relativamente comune fra le donne indiane.\nFisiopatologia.\nA temperature superiori a 44 \u00b0C, le proteine cominciano a perdere la loro struttura tridimensionale e cominciano a rompersi: ci\u00f2 provoca danni ai tessuti e alle cellule. Molti degli effetti diretti delle ustioni sulla salute \u2013 come disfunzioni del tatto, incapacit\u00e0 di prevenire la perdita di liquidi per evaporazione e incapacit\u00e0 di controllare la temperatura corporea \u2013 sono conseguenze dell'interruzione nel normale funzionamento della pelle. La disgregazione delle membrane cellulari induce le cellule a perdere potassio negli spazi esterni, oltre che ad accettare acqua e sodio.\nLe grandi ustioni, vale a dire quelle che insistono su oltre il 30% della superficie corporea, implicano una risposta infiammatoria considerevole che comporta un aumento delle perdite di fluido nei capillari e il verificarsi di un successivo edema tissutale. Ci\u00f2 provoca a sua volta una complessiva perdita di volume del sangue, con una significativa perdita di plasma nel sangue rimanente e dunque un notevole incremento della sua densit\u00e0. Lo scarso afflusso di sangue agli organi, come ai reni e al tratto gastrointestinale, pu\u00f2 causare insufficienza renale e ulcere allo stomaco.\nL'aumento dei livelli di catecolamine e di cortisolo pu\u00f2 provocare inoltre uno stato ipermetabolico che pu\u00f2 perdurare per anni. Questo \u00e8 associato a un aumento della gittata cardiaca, del metabolismo e della frequenza cardiaca (tachicardia), nonch\u00e9 a una scarsa funzione immunitaria.\nSegni e sintomi.\nLe caratteristiche di un'ustione dipendono dalla sua profondit\u00e0. Ustioni superficiali causano dolore per la durata di due o tre giorni, seguito da una desquamazione della pelle nei giorni successivi. Gli individui affetti da gravi ustioni possono accusare vari problemi tra cui senso di pressione invece che dolore. Ustioni a tutto spessore possono essere del tutto insensibili al tocco leggero o alla puntura.\nMentre le ustioni superficiali si presentano in genere di colore rosso, le lesioni pi\u00f9 gravi sono di colore rosa, bianco o nero. Ustioni intorno alla bocca, capelli bruciacchiati o bruciature all'interno del naso possono indicare che vi sono state ustioni alle vie respiratorie, ma ci\u00f2 non \u00e8 sufficiente a determinarlo con esattezza. I segni pi\u00f9 preoccupanti sono: respiro corto, raucedine e stridore o sibilo. Il prurito \u00e8 comune durante il processo di guarigione e si verifica nel 90% degli adulti e in quasi tutti i bambini. L'intorpidimento o il formicolio possono persistere per un periodo prolungato di tempo dopo una ustione elettrica. Le ustioni possono anche portare a stress emotivo e psicologico.\nDiagnosi.\nLe ustioni possono essere classificate in base alla profondit\u00e0, al meccanismo della lesione e all'entit\u00e0 delle lesioni associate. La classificazione usata pi\u00f9 comunemente \u00e8 basata sulla profondit\u00e0 della lesione. La profondit\u00e0 di un'ustione \u00e8 di solito determinata tramite un esame visivo, anche se talvolta pu\u00f2 essere indicata una biopsia. Pu\u00f2 essere difficile determinare con precisione la profondit\u00e0 di una bruciatura per mezzo di un singolo esame e perci\u00f2 pu\u00f2 essere necessario ripeterlo in pi\u00f9 giorni. Negli ustionati che lamentano anche mal di testa o vertigini e hanno avuto bruciature dovute al fuoco, si pu\u00f2 sospettare un avvelenamento da monossido di carbonio. Anche l'avvelenamento da cianuro pu\u00f2 essere valutato.\nDimensione.\nLa dimensione di un'ustione viene misurata come percentuale della superficie corporea totale (TBSA \u2013 \"Total body surface area\", in lingua inglese). La maggior parte delle ustioni (70%) coinvolgono meno del 10% della superficie corporea totale. Le ustioni di primo grado, che sono di colore rosso e non presentano vesciche, non vengono incluse in questa stima.\nCi sono una serie di metodi per determinare la TBSA, tra cui la \u00abregola del nove\u00bb, i grafici di Browder e Lund e le stime sulla base della grandezza del palmo. La regola del nove \u00e8 facile da ricordare, in quanto stima la superficie corporea ustionata usando multipli di 9, ma \u00e8 precisa solo nelle persone con pi\u00f9 di 16 anni di et\u00e0. Stime pi\u00f9 accurate possono essere effettuate utilizzando i grafici di Lund e Browder, che tengono conto delle diverse proporzioni delle parti del corpo negli adulti e nei bambini. La dimensione dell'impronta della mano di una persona (compresi il palmo e le dita) \u00e8 pari a circa l'1% del loro TBSA.\nGravit\u00e0.\nAl fine di determinare la necessit\u00e0 di un ricovero in un centro specializzato, \u00e8 stato ideato un sistema di classificazione. Con questo sistema, le ustioni possono essere classificate come \u00abgravi\u00bb, \u00abmoderate\u00bb o \u00ablievi\u00bb. Ci\u00f2 viene valutato sulla base di una serie di fattori, tra cui la superficie totale corporea interessata, il coinvolgimento di zone anatomiche specifiche, l'et\u00e0 della persona e le eventuali lesioni associate.\nLesioni minori in genere possono essere gestite a domicilio, ustioni moderate spesso necessitano di un ricovero in ospedale, mentre le alterazioni gravi devono essere trattate in centri specializzati per grandi ustionati.\nEvoluzione clinica.\nI processi riparativi intervengono nelle situazioni pi\u00f9 gravi, ovvero dal secondo grado in poi, dal momento che nelle ustioni di primo grado l'epidermide colpito si rigenera facilmente.\nNelle ustioni di secondo grado la durata del processo di guarigione dipende in misura considerevole dall'estensione della lesione, anche se in ogni caso la riparazione permette di ritornare perfettamente alla normalit\u00e0. Le cellule epiteliali nel bordo delle lesione si possono riprodurre e ricostruire l'epitelio. L'architettura generale del tessuto non sar\u00e0 modificata perch\u00e9 non sono stati colpiti gli annessi cutanei.\nNelle ustioni di terzo grado gli annessi cutanei colpiti non saranno pi\u00f9 rigenerati e la riparazione del tessuto avviene attraverso sostituzione con tessuto fibroso con perdita funzionale nella zona del danno. Rilevante, soprattutto se il danno \u00e8 esteso (10-20% superficie corporea), \u00e8 la perdita delle ghiandole sudoripare per la termoregolazione, che rende il paziente pi\u00f9 soggetto a colpi di calore.\nFase acuta o dello shock.\nSi verifica nelle prime ore dopo l'infortunio, quando il passaggio di plasma dai vasi all'interstizio provoca disidratazione e ipoprotidemia. Ci\u00f2 \u00e8 dovuto al fatto che l'ustione ha reso i capillari permeabili al plasma che in essi scorre, il quale, pertanto, tende a fuoriuscire: tutto questo porta alla diminuzione del volume di sangue che scorre nei vasi e all'aumento della sua viscosit\u00e0.\nIn seguito all'ipovolemia si verifica una vasocostrizione compensatoria, in particolare a livello cutaneo e renale. Quest'ultima, in assenza di una terapia sostitutiva adeguata, pu\u00f2 portare all'insufficienza renale acuta. In questa fase si manifestano altres\u00ec disordini dell'equilibrio idroelettrolitico, in particolare iperkaliemia per distruzione cellulare e iponatriemia per il passaggio di sodio dal letto vascolare all'interstizio. Si pu\u00f2 avere inoltre iperglicemia in seguito all'attivazione del sistema adrenergico conseguente al trauma. L'ipossia dei tessuti, insieme ai disordini metabolici che si verificano nel grave ustionato, porta quasi sempre ad acidosi metabolica.\nFase subacuta o tossinfettiva.\nInizia all'incirca dopo 48 ore dall'ustione. \u00c8 dovuta al riassorbimento di sostanze tossiche dai tessuti necrotici con conseguente danno a livello epatico e di altri parenchimi. Al tempo stesso la compromissione del sistema immunitario favorisce le complicanze infettive a carico delle aree ustionate.\nFase cronica o distrofico-dismetabolica.\nSi manifesta con calo ponderale (dovuto a iperattivit\u00e0 metabolica) e aggravamento dell'ipoproteinemia, che possono portare a scompenso funzionale dei principali organi vitali, manifestandosi con il quadro della sindrome da disfunzione multiorgano (MODS).\nTrattamento.\nIl trattamento dei casi pi\u00f9 gravi inizia con la valutazione e la stabilizzazione delle vie aeree, della respirazione e della circolazione dell'infortunato.\nSe si sospetta un danno da inalazione, potrebbe rendersi necessaria l'intubazione del paziente; a ci\u00f2 segue la cura della bruciatura stessa. Le persone con alterazioni estese possono essere avvolte all'interno di teli sterili fino all'arrivo in un centro ospedaliero specializzato nel trattamento; le ustioni sono infatti a rischio di infezione e perci\u00f2 viene generalmente somministrato un richiamo di antitetanica ai soggetti che non siano stati vaccinati nei cinque anni precedenti. Negli Stati Uniti, il 95% degli ustionati che si presentano al pronto soccorso vengono trattati e poi dimessi; il 5% richiede invece un ricovero in ospedale. Con i grandi ustionati, l'alimentazione precoce \u00e8 importante e la terapia di ossigenazione iperbarica pu\u00f2 essere utile in aggiunta ai trattamenti tradizionali.\nLiquidi per via endovenosa.\nAi pazienti che presentano una scarsa perfusione tissutale debbono essere somministrati boli di soluzione di cristalloidi isotonici. Nei soggetti con ustioni estese su pi\u00f9 del 15% della superficie corporea (10-20% per i bambini), dovrebbero essere praticati tanto il monitoraggio continuo quanto la somministrazione di fluidi; nei pazienti con un'estensione di ustioni superiore al 25% del corpo, la somministrazione dovrebbe essere iniziata in regime pre-ospedaliero. La Formula Parkland pu\u00f2 aiutare a determinare il volume dei fluidi endovenosi necessari nelle prime 24 ore: la formula si basa sull'estensione dell'ustione e sul peso corporeo del soggetto interessato (4 mL x % superficie ustionata x peso corporeo (kg)); il 50% dei fluidi deve essere somministrato entro le prime 8 ore e il restante 50% nelle seguenti 16 ore; l'intervallo di tempo viene calcolato dal momento in cui si \u00e8 verificata l'ustione e non dal momento in cui \u00e8 iniziata la somministrazione di fluidi. I bambini necessitano di fluidi con l'aggiunta del glucosio; inoltre, quelli con lesioni da inalazione richiedono pi\u00f9 fluidi. Una inadeguata reintegrazione dei liquidi pu\u00f2 causare problemi. Le formule sono solo una linea guida: le infusioni dovrebbero mantenere idealmente una diuresi maggiore di 30 mL/h negli adulti o maggiore di 1 mL/kg nei bambini e una pressione arteriosa media maggiore di 60 mmHg. \u00c8 spesso impiegata la soluzione di Ringer lattato, bench\u00e9 non vi siano prove che sia pi\u00f9 efficace della normale soluzione salina; i fluidi cristalloidi appaiono altrettanto validi come i fluidi colloidali. Le trasfusioni di sangue sono necessarie solo in casi rari e in genere sono consigliate quando il livello di emoglobina scende al di sotto dei 60-80 g/L, a causa del rischio di complicazioni associate. Cateteri endovenosi possono essere immessi attraverso la pelle bruciata, per immettere le necessarie infusioni; se non \u00e8 possibile si pu\u00f2 ricorrere ai cateteri intraossei.\nCura delle ferite.\nIl raffreddamento precoce (entro 30 minuti) riduce la profondit\u00e0 dell'ustione e il dolore, ma la cura deve essere somministrata senza eccedere per non provocare ipotermia se l'ustione \u00e8 estesa: il trattamento deve infatti essere effettuato con acqua fredda tra i 10 e i 25\u00a0\u00b0C e non con acqua ghiacciata, in quanto quest'ultima potrebbe causare ulteriori lesioni. Le ustioni chimiche possono richiedere irrigazione estensiva. La pulizia con acqua e sapone, la rimozione del tessuto morto e l'applicazione di medicazioni sono importanti aspetti della cura delle ferite. Se sono presenti delle bolle intatte, non \u00e8 perfettamente chiaro cosa dovrebbe essere fatto: alcune evidenze preliminari consigliano di lasciarle intatte. Le ustioni di secondo grado devono essere rivalutate dopo due giorni.\nNella gestione delle ustioni di primo e di secondo grado, esistono poche prove di qualit\u00e0 per determinare quale tipo di medicazione sia pi\u00f9 idonea. \u00c8 ragionevole trattare le ustioni di primo grado senza fasciature, tuttavia gli antibiotici topici sono spesso raccomandati nonostante non vi siano prove che sostengano il loro uso. La sulfadazina d'argento (un tipo di antibiotico) non \u00e8 raccomandata in quanto pu\u00f2 potenzialmente prolungare il tempo di guarigione. Non vi sono prove sufficienti per sostenere l'uso di medicazioni contenenti argento.\nFarmaci.\nLe ustioni possono essere molto dolorose e una serie di diverse opzioni possono essere utilizzate per la gestione del dolore. Queste includono analgesici semplici (come l'ibuprofene e il paracetamolo) e oppioidi, come la morfina. Le benzodiazepine possono essere utilizzate in aggiunta agli analgesici per calmare l'ansia. Durante il processo di guarigione, gli antistaminici e il massaggio o la stimolazione nervosa transcutanea possono essere utili per diminuire il prurito. Gli antistaminici, per\u00f2, sono efficaci solo per questi scopi nel 20% delle persone. Vi \u00e8 evidenza sperimentale che supporta l'uso del gabapentin, che pu\u00f2 essere ragionevolmente utilizzato in coloro che non migliorano con gli antistaminici.\nGli antibiotici per via endovenosa sono raccomandati prima di un intervento chirurgico per i pazienti con ustioni estese per pi\u00f9 del 60% del corpo. A partire dal 2008, le linee guida non raccomandano un utilizzo generalizzato per via delle preoccupazioni riguardanti la resistenza agli antibiotici e l'aumento del rischio di infezioni fungine. Tuttavia alcune prove provvisorie mostrano tassi migliori di sopravvivenza nei casi lesioni gravi ed estese. L'eritropoietina non si \u00e8 dimostrata efficace per prevenire o trattare l'anemia nei pazienti con ustioni. Per le ustioni causate da acido fluoridrico, il gluconato di calcio \u00e8 un antidoto specifico e pu\u00f2 essere usato per via endovenosa e/o topica.\nChirurgia.\nLe ferite che richiedono la chiusura chirurgica con innesti cutanei o lembi dovrebbero essere trattate il pi\u00f9 urgentemente possibile. Le ustioni circonferenziali degli arti o del torace possono rendere necessaria l'incisione chirurgica della cute fino al tessuto adiposo sottocutaneo, nota come escarotomia. Ci\u00f2 pu\u00f2 risolvere o prevenire problemi di circolazione distale o di respirazione. Non \u00e8 chiaro se ci\u00f2 sia utile anche per le ustioni del collo. La fasciotomia (incisione chirurgica decompressiva di una fascia muscolare) pu\u00f2 essere necessaria nel casi di ustioni elettriche.\nMedicina alternativa.\nFin dai tempi antichi, il miele \u00e8 stato utilizzato per aiutare la guarigione delle ferite e pu\u00f2 essere utile nelle ustioni di primo e secondo grado. Le prove dell'utilit\u00e0 dell\"'Aloe vera\" sono molto scarse, anche se potrebbe essere utile nel ridurre il dolore.\nVi sono poche prove a sostegno dell'efficacia della vitamina E sulle cicatrici o sui cheloidi. Il burro non \u00e8 raccomandato. Nei paesi a basso reddito, un terzo delle ustioni sono trattate con la medicina tradizionale che pu\u00f2 includere applicazioni di uova, fango, foglie o sterco di vacca. Il trattamento chirurgico \u00e8 limitato solo in alcuni casi a causa delle risorse finanziarie insufficienti e della scarsa presenza di centri specializzati.\nPrognosi.\nLa prognosi \u00e8 peggiore nei pazienti con ustioni molto estese, negli anziani e nelle donne. La presenza di una lesione da inalazione di fumo, di altre lesioni significative, quali fratture delle ossa lunghe e gravi co-morbidit\u00e0 (ad esempio cardiopatie, diabete, malattie psichiatriche e intenti suicidi) influenzano notevolmente la prognosi. In media, di coloro che sono ricoverati nei centri ustioni statunitensi, il 4% muore con la percentuale direttamente correlata all'entit\u00e0 della lesione da ustione. Ad esempio, ricoverati con aree ustionate di meno del 10% del totale corpo hanno un tasso di mortalit\u00e0 inferiore all'1%, mentre coloro che presentano il 90% di superficie corporea bruciata hanno un tasso di mortalit\u00e0 dell'85%. In Afghanistan, le persone con pi\u00f9 del 60% di superficie corporea ustionata raramente sopravvivono. Allo scopo di determinare la prognosi dei grandi ustionati \u00e8 stato storicamente utilizzato il punteggio Baux, calcolato sommando l'estensione della scottatura (nei termini della percentuale della superficie corporea interessata) all'et\u00e0 della persona. Tuttavia, con i progressivi miglioramenti nelle cure, non \u00e8 pi\u00f9 molto accurato.\nIn Europa, a causa delle ustioni, la durata media dell'ospedalizzazione varia da 7 a 33 giorni (mediana da 3 a 18 giorni), con una diminuzione significativa dei tempi che si \u00e8 riscontrata nel corso del ventennio a cavallo della fine del XX secolo. Nei bambini il ricovero in ospedale \u00e8 mediamente di 15 giorni, mentre nella popolazione geriatrica la media varia dai 18 ai 26 giorni. Tra i pazienti europei ospedalizzati, la percentuale dei decessi \u00e8 dell'1,4% \u00f7 18% dei casi.\nComplicazioni.\nA seguito di una ustione si possono verificare una serie di complicanze: le infezioni sono le pi\u00f9 comuni in ordine di frequenza. Altre potenziali complicazioni includono: polmonite, cellulite, infezioni del tratto urinario e insufficienza respiratoria. I fattori di rischio per l'infezione comprendono: ustione superiore al 30% della superficie corporea totale, ustioni a tutto spessore, et\u00e0 limite (gli adolescenti e i bambini hanno una risposta positiva maggiore rispetto agli anziani) o ustioni che coinvolgono le gambe o il perineo. La polmonite si verifica frequentemente in particolare in quelli con lesioni da inalazione.\nL'anemia secondaria \u00e8 comune nelle ustioni a pieno spessore di estensione superiore al 10% della superficie corporea totale. Le ustioni elettriche possono portare alla sindrome compartimentale o rabdomiolisi a causa di disgregazione muscolare. La coagulazione del sangue nelle vene delle gambe \u00e8 frequente tra il 6% e il 25% delle persone. Lo stato ipermetabolico che pu\u00f2 persistere per anni dopo una grave ustione pu\u00f2 provocare una diminuzione della densit\u00e0 ossea e una perdita di massa muscolare. I cheloidi si possono formare successivamente a una bruciatura, in particolare in coloro che hanno una giovane et\u00e0 e sono di carnagione scura. A seguito di una bruciatura, i bambini possono avere significativi traumi psicologici e sperimentare il disturbo post traumatico da stress. Le cicatrici possono anche provocare un disturbo dell'immagine corporea. Nei paesi in via di sviluppo significative ustioni possono causare isolamento sociale, con conseguente povert\u00e0 estrema e abbandono nei bambini.\nPrevenzione.\nStoricamente, circa la met\u00e0 di tutte le ustioni si ritengono prevenibili. I programmi di prevenzione hanno notevolmente diminuito i tassi di gravi ustioni. Le misure preventive includono: limitare le temperature dell'acqua calda, installare rivelatori di fumo e sistemi antincendio, adoperare una corretta costruzione degli edifici e promuovere indumenti resistenti al fuoco. Gli esperti raccomandano di preparare acqua calda al di sotto dei 48,8\u00a0\u00b0C.\nAltri provvedimenti per evitare scottature includono l'utilizzo di un termometro per misurare la temperatura dell'acqua prima di fare il bagno e l'installazione di paraspruzzi sui fornelli.\nLa regolamentazione dei fuochi d'artificio si \u00e8 resa necessaria per evitare pericolosi incidenti. La limitazione della vendita ai bambini \u00e8 sicuramente efficace nella prevenzione."}
{"id": "693612", "revid": "124123", "url": "https://it.wikipedia.org/wiki?curid=693612", "title": "Outram Bangs", "text": ""}
{"id": "693613", "revid": "6340", "url": "https://it.wikipedia.org/wiki?curid=693613", "title": "Hashashin", "text": ""}
{"id": "693614", "revid": "77358", "url": "https://it.wikipedia.org/wiki?curid=693614", "title": "Hashishin", "text": ""}
{"id": "693616", "revid": "2159260", "url": "https://it.wikipedia.org/wiki?curid=693616", "title": "Scir\u00e8 (S 527)", "text": "Lo Scir\u00e8 \u00e8 uno dei pi\u00f9 recenti sottomarini della classe U212A - \"Todaro\" della Marina Militare Italiana, \u00e8 contraddistinto dal distintivo ottico S 527.\nCaratteristiche.\nLo \"Scir\u00e8\" \u00e8 uno dei due sottomarini della classe U212A - Todaro, progettati in Germania, ma costruiti in Italia da Fincantieri.\nSi tratta dei sottomarini convenzionali da piccola crociera (costieri) pi\u00f9 moderni al mondo, dotati di propulsione diesel-elettrica affiancata ad un sistema di celle a combustibile indipendente dall'ossigeno atmosferico per la generazione di energia elettrica. Questo sistema permette la navigazione subacquea continua a moderata velocit\u00e0 per un periodo stimato di due settimane. Inoltre l'elevata silenziosit\u00e0 e la particolare forma dello scafo, rendono il sottomarino poco tracciabile dai sonar e molto efficace rispetto al sistema di rilevamento SOSUS.\nI nuovi sistemi di propulsione AIP (\"Air Independent Propulsion\", ossia indipendenti dall'ossigeno atmosferico) favoriscono alcune marine (tra cui quella italiana) fortemente limitate dall'impossibilit\u00e0 di adottare la propulsione nucleare.\nStoria.\nCostruito nel Cantiere di Muggiano \u00e8 stato consegnato alla Marina Militare il 19 febbraio 2007.\nIl suo nome \u00e8 ripreso da un precedente sommergibile varato nel 1938, diventato famoso durante la seconda guerra mondiale per alcune riuscite missioni con i siluri a lenta corsa o \"SLC\" conosciuti con il soprannome \"maiali\", culminate con la celebre incursione nel porto di Alessandria d'Egitto, dove venne in pratica dimezzata la flotta inglese. La X\u00aa MAS infatti, con gli SLC affond\u00f2 le navi da battaglia britanniche \"Valiant\" e \"Queen Elizabeth\". Il prestigioso sommergibile \"Scir\u00e8\", affondato durante un'incursione al porto di Haifa il 10 agosto 1942, ebbe la bandiera di guerra insignita di medaglia d'oro al valore militare.\nDal 2 al 28 settembre 1984 sono state recuperate dalla nave salvataggio Anteo le salme di 42 dei 49 componenti dell'equipaggio e degli 11 operatori imbarcati al momento dell'affondamento del glorioso sommergibile. In questa occasione sono state anche recuperate varie parti dello scafo, rimosse in un precedente tentativo di recupero. Si tratta di parti della portelleria, vari pezzi del fascione e due cilindri contenitori dei siluri a lenta corsa. Le parti del relitto recuperate sono conservate al museo della base navale di Augusta, all'Arsenale della Spezia e all'Arsenale di Venezia, mentre il suo periscopio \u00e8 conservato al Vittoriano."}
{"id": "693618", "revid": "1543377", "url": "https://it.wikipedia.org/wiki?curid=693618", "title": "Oxalidaceae", "text": "Le Oxalidaceae (R. Br. 1818) sono una famiglia di piante angiosperme dicotiledoni. Comprendono piante erbacee, arbusti e piccoli alberi diffusi nelle regioni temperate e tropicali. In Italia \u00e8 presente nella flora spontanea il genere \"Oxalis\".\nDescrizione.\nI fiori, solitari o in infiorescenze, sono ermafroditi, attinomorfi, pentameri. L'ovario \u00e8 supero formato da 5 carpelli. Il frutto pu\u00f2 essere una capsula o una bacca. Le foglie sono composte, alterne picciolate di norma erbacee, carnose in qualche specie a fotosintesi CAM (es. \"Oxalis megalorrhiza\").\nSistematica.\nLa famiglia \u00e8 stata identificata da R. Br. in J.H. Tuckey, Narr. Exped (5 marzo 1818).\nSi compone di 8 generi e di circa 900 specie, 800 delle quali nel genere \"Oxalis\".\nNel Sistema Cronquist la famiglia fa parte dell'ordine delle Geraniales, secondo la classificazione APG in quello delle Oxalidales."}
{"id": "693619", "revid": "49022", "url": "https://it.wikipedia.org/wiki?curid=693619", "title": "Burebistas", "text": ""}
{"id": "693620", "revid": "1610933", "url": "https://it.wikipedia.org/wiki?curid=693620", "title": "Sciacallo del Simien", "text": ""}
{"id": "693621", "revid": "767487", "url": "https://it.wikipedia.org/wiki?curid=693621", "title": "Google Pack", "text": "Google Pack \u00e8 stato un pacchetto gratuito di software essenziali aggiornabili automaticamente tramite Google Updater. Prima del download era possibile creare un pacchetto personalizzato di programmi pronti all'installazione. \nIl 2 settembre 2011 Google ha annunciato la chiusura del progetto.\nSoftware inclusi.\nDi default erano inclusi alcuni software sviluppati da Google:\nEra possibile includere anche software di terze parti, come:"}
{"id": "693622", "revid": "124144242", "url": "https://it.wikipedia.org/wiki?curid=693622", "title": "Bottegone (Pistoia)", "text": "Bottegone \u00e8 una frazione del comune di Pistoia, posta a circa 5\u00a0km a sud del capoluogo, a 45 m s.l.m.\nLa storia dell'abitato, nato nel basso medioevo, \u00e8 strettamente legata a quella di Pistoia, nelle cui vicende interne venne spesso coinvolto, come nel caso della lotta tra le famiglie Panciatichi e Cancellieri.\nOggi comprende i territori legati alle comunit\u00e0 parrocchiali di San Michele Arcangelo, San Biagio a Piuvica, San Sebastiano a Piuvica e Badia a Pacciana.\nAlla fine degli anni cinquanta vi abitavano circa 2.000 persone, originarie del luogo e dedite ad attivit\u00e0 agricole, mentre nei due decenni successivi si stabilirono nel paese le industrie della MAS e della \"Fratelli Franchi\". Lo sviluppo economico diede impulso ad una notevole immigrazione dalle province di Arezzo e Perugia e dall'Italia meridionale. I nuovi arrivati si sono integrati progressivamente nella societ\u00e0 locale e la crescita demografica si \u00e8 svolta armoniosamente, senza dar luogo a conflitti o tensioni sociali.\nNegli anni ottanta la costruzione di aree di edilizia popolare e residenziale ha dato ulteriore impulso alla crescita, con nuovi abitanti provenienti da altre zone del comune o della provincia. A questi si sono aggiunti molti\nimmigrati, attirati dalle possibilit\u00e0 di impiego nelle attivit\u00e0 vivaistiche, che hanno sostituito progressivamente le tecniche agricole tradizionali. La crescita della popolazione ha raggiunto i 6.000 abitanti con previsione di ulteriore crescita. La frazione, ormai vero e proprio paesino, risulta pertanto essere la pi\u00f9 abitata del comune di Pistoia dopo il capoluogo stesso."}
